#+TITLE: 御定佩文齋廣羣芳譜-清-汪灝
#+DATE: 2016-06-11 12:23:30
#+SOURCE: github.com/kanripo/KR3i0044 master 29952f85                
　欽定四庫全書
御製佩文齋廣羣芳譜序
　粤自神農氏嘗草辨榖民始知樹藝醫藥伊耆氏命羲
　和推歩定歴以授時民始知耕穫之不愆而百工績熈
　偉哉開物成務啟牖来兹聖帝之功與天地並矣朕聴
　政之暇披閲典籍留意農桑繪耕織之圗製永言之什
　時廵所至親歴田間其稼穡之艱難作勞之辛苦既周
　知而洞悉矣每思䆒百昌生殖之理極萬變消長之情
　著為成編以佑吾民嘗謂爾雅具其名物而郭璞陸佃
　孫炎之流䟽注埤翼又加詳焉其明備者莫如本草自
　本經以迄陶𢎞景蘇頌而下數十種凡採治之法無不
　該核他如齊民要術月令廣義諸書其蒔植之宜為更
　晰矣遐稽往牘擷其英華歸於簡括良匪易也比見近
　人所纂羣芳譜蒐輯衆長義類可取但惜尚多踈漏因
　命儒臣即祕府藏帙攟摭薈萃刪其支冗補其闕遺上
　原六經旁据子史洎夫稗官野乗之言才士之所歌吟
田夫之所傳述皆著於篇而竒花瑞草之産於名山貢
自逺徼絶塞為前代所未見聞者亦咸列焉復允廷臣
之請益以朕所賦詠依類分載總一百卷命名曰佩文
齋廣羣芳譜冠以天時尊嵗令也次糓次桑麻崇民事
也次蔬茶果木花卉資厚生溥利用也終以藥物重民
命也其諸天時蚤晚之候人事種溉之方地力彼此之
殊物性良楛之異罔弗條舉縷析燦然可觀焉是書也
攬品彚之蕃滋想羣生之率育一展卷間化機洋溢於
兹畢呈固不惟矜淹洽侈藻麗也以是刋布天下垂之
久逺使吾民優㳺於農圃之中家室盈寜樂其業而不
憚其勤而大夫士以及民之秀者因以區别物宜審其
淑慝凛嗜好之常慎莭宣之度於以躋仁夀而享泰平
亦不為無所裨助也哉
康熙四十七年五月初十日
御定佩文齋廣羣芳譜刋成進
　呈表
　　　原任掌河南道事河南道監察御史加七級(臣/)劉
　　　灝㳟承
勅㫖校刋
　佩文齋廣羣芳譜今已成書謹奉
　表上
　進者(臣/)灝誠惶誠恐稽首頓首
　上言伏以三才並建資参賛以成能庶物芸生賴神靈
　　　而利用神農首出先嘗草木之滋后稷誕生即識
　　　方苞之種蓋將開物以成務必先辨類而知名是
　　　以東作西成人時敬授荔生葽秀月令必書考比
　　　興於風詩方名悉載溯權輿於釋詁爾雅兼綜史
　　　列農家者流術是齊民之要降而本草代有專家
　　　異産竒名各徴風土含華落實别著春秋言以人
　　　人而殊物亦生生而廣更有場師田老家傳種樹
　　　之方墨客詩人藻結風花之思見聞各異篇帙紛
　　　綸自非刋録為一書誰識源流於萬類欽惟
皇帝陛下
　德茂生成
　休徴蕃廡
　光昭千古普同若木之華
　化鼓八方直被扶桑之國聰明卓絶格物靡遺稼穡艱
　　　難居心無逸田疇景物盡歸耕織之圖車轍廵行
　　　徧省桑麻之務乃有道旁異草徼外竒花郭璞未
　　　詳孫炎不識一經
聖覽便悉嘉名仰窺莫測所自來博學盡驚為天授品題
　　　所及逺過箋疏睹記不忘何湏載籍乃猶時勤薈
　　　萃下逮芻蕘
特命編修(臣/)汪灝(臣/)張逸少(臣/)汪漋(臣/)黄龍睂仰遵
指授敬事編摩繙
　内府之藏書廣羣芳之舊譜農書花歴藥品茶經指掌
　　　可求分條並載一編在手疑四序之皆春百物羅
　　　前如萬方之並貢至若一花一木曽被
宸章若賦若詩久登
御集莫不轉鴻鈞於一氣揚藻采於千秋分冠簡端尤光
　　　册府筆如垂露灑五色於芳菲文似慶雲映三光
　　　於碧落既成篇帙更
錫序文
天語輝皇融六經之津液
奎文焜燿徹十襲之縹緗(臣/)灝澗谷庸材山林小草早蒙
　　　收採便得敷榮竊負栽培自貽傾覆叨
𢎞恩於使過不棄菲葑效末技以校書日親棃棗身是久
　　　枯之木忽訝春囘心如已折之葵猶承日照剞劂
　　　告竣少竭力於涓埃豕亥傳訛猶驚心於詿誤乃
　　　蒙
　口勅許列頭銜對玉簡以悚惶瞻
　彤墀而踴躍伏願
　光輝炳照
　化育遐宣
　澤及臣鄰收杞梓楩柟之用
　功施田野成布帛菽粟之風則龍木鳯芝呈祥於連理
　　　之樹一莖䨇穗獻瑞於大有之年矣謹按天時譜
　　　六卷榖譜四卷桑麻譜二卷蔬譜五卷茶譜四卷
　　　花譜三十二卷果譜十四卷木譜十四卷竹譜五
　　　卷卉譜六卷藥譜八卷校刋告成(臣/)灝無任瞻
天仰
聖激切屏營之至謹奉
　表隨
　進以
聞
　康熈四十七年六月初一日原任掌河南道事河南道
　　　監察御史加七級(臣/)劉灝謹上表
　　附録羣芳譜原叙(王象晉著/)
　　尼父有言吾不如老農不如老圃世之耳食者遂
　　譁然曰農與圃小人事也大人者當劑調二氣冶
　　鑄萬有烏用是齪齪者為果爾則陳豳風者不必
　　聖愛菊愛蓮者不必賢税桑田樹榛栗者不必稱
　　塞淵侈詠歌哉予性喜種植斗室傍羅盆草數事
　　瓦鉢内蓄文魚數頭薄田百畮足供饘粥郭門外
　　有園一區題以渉趣中為亭顔以二如雜藝蔬茹
　　數十色樹松竹棗杏數十株植雜草野花數十器
　　種不必竒異第取其生意欝勃可覘化機美實陸
　　離可充口食較晴雨時澆灌可助天工培根核屏
　　菑翳可驗人事暇則抽架上農經花史手錄一二
　　則以補咨詢之所未備每花明柳媚日麗風和攜
　　斗酒摘畦蔬偕一二老友話十餘年前陳事醉則
　　偃仰於花茵莎榻淺紅濃緑間聴松濤醻鳥語一
　　切升沉寵辱直付之花開花落因取平日所渉歴
　　咨詢者類而著之於編而又冠以天時嵗令以便
　　從事歴十餘寒暑始克就緒題之曰二如亭羣芳
　　譜與同志者共焉相與怡情相與育物相與阜財
　　用而厚民生即不敢謂調二氣冶萬有其於天地
　　之大生廣生未必無小補云因思尼父所言盖恐
　　石隐者流果於忘世而非厭薄農圃以為瑣事不
　　足為也請以質諸世之所謂大人者
　凡例
　一羣芳譜原本大抵託興衆芳寄情花木可為風雅
　　之助然或摭拾舊聞或獨攄己見採擇未遍不免
　　登載疎漏今將榖桑麻蔬茶花果木竹卉藥諸譜
　　皆捜羅羣編依類増補俾讀者咸知重農貴榖為
　　率育羣生之本下及庶草繁殖𢎞茂對之化機藥
　　果資生登人民於壽域是書所關舉世共頼
　一原本以羣芳命名而冠以天譜嵗譜今改嵗譜為
　　天時記四時長養之理萬彚榮枯之候冠於諸譜
　　之前若天譜中歴數災祥及泛言日月風雲星辰
　　雨露等類并嵗譜中泛言節序者俱與羣芳不甚
　　貼切㮣不復録
　一原本各譜中分題名目條欵不一今每一物詳釋
　　名狀列於其首次徴据事實統標曰彚考傳記序
　　辨題䟦雜著騷賦詩詞綂標曰集藻其製用移植
　　等目統標曰别録庶分條簡要編次畫一至若原
　　本首簡總論雜説中有可採者並行附載泛者略
　　之
　一原本花木卉藥諸譜按之經史傳記方書地志文
　　集及今耳目所見闕漏者頗多若金蓮花夜亮木
　　及塞外諸竒花海内諸名山所産山花前人不經
　　見者今皆採補以廣後人見聞
　一原本梅杏桃李之類俱載入花中今分見於花果
　　兩處更使開卷瞭然
　一葛木棉以類相從附入桑麻譜他如香附莎草卉
　　藥各見芸香山礬别為二物蘭簡澤蘭析作數種
　　俱各註明本條之下以便觀覽
　一原本中藥譜僅五十有四種為數甚少今照本草
　　綱目廣採補入凡見於詩經爾雅楚辭及唐宋歴
　　代詩文者増註其下
　一原本諸譜中多有療治一條今按醫療自有專書
　　如本草綱目證治凖繩之類可備詳考纂入譜内
　　反多闕略且恐叅䆒未精泥方貽悞寕闕之以致
　　愼
　一原本終以鶴魚一譜今按禽魚既與羣芳命名不
　　符且類族衆多禽中不得專舉一鶴魚中不得專
　　舉金魚復於本類不備槩不復存
　一原本所載事實或闕書名賦詠或闕人名又或書
　　官書號書地書爵書諡今於其可考證者悉為標
　　明餘仍其舊以示存疑
御定佩文齋廣羣芳譜編校官
　　　翰　　　林　　院　　編　　修(臣/)汪　灝
　　　翰　　　林　　院　　編　　修(臣/)張逸少
　　　翰　　　林　　院　　編　　修(臣/)汪　漋
　　　翰　　　林　　院　　編　　修(臣/)黄龍睂
　　　　校録人員
　　　舉　　　　　　　　　　　　人(臣/)李同聲
　　　舉　　　　　　　　　　　　人(臣/)胡期恒
　　　貢　　　　　　　　　　　　生(臣/)張育徽
　　　監　　　　　　　　　　　　生(臣/)潘葆光
　　　監　　　　　　　　　　　　生(臣/)胡宸基
　　　監　　　　　　　　　　　　生(臣/)周　鼎
　　　監　　　　　　　　　　　　生(臣/)周　旋
　　　監　　　　　　　　　　　　生(臣/)吳從龍
　　　生　　　　　　　　　　　　員(臣/)錢阿瑛
　　　生　　　　　　　　　　　　員(臣/)張宏敏
　　生　　　　　　　　　　　　　員(臣/)張　位
　　生　　　　　　　　　　　　　員(臣/)方　覲
　　生　　　　　　　　　　　　　員(臣/)趙侗斆
　　生　　　　　　　　　　　　　員(臣/)許懋德
　　生　　　　　　　　　　　　　員(臣/)邱起元
　欽定四庫全書卷　　　　子部九
御定佩文齋廣羣芳譜總目　　譜錄類三(草木禽魚之/屬)
　　　天時譜六卷
　　　穀譜四卷
　　　桑麻譜二卷
　　　蔬譜五卷
　　　茶譜四卷
　　　花譜三十二卷
　　　果譜十四卷
　　　木譜十四卷
　　　竹譜五卷
　　　卉譜六卷
　　　藥譜八卷
　　　　　(臣/)等謹案
　　御定廣羣芳譜一百卷康熙四十七年
　　聖祖仁皇帝御定葢因明王象晋羣芳譜而廣之也
　　　　凡改正其門目者三以天譜嵗譜併為天時
　　　　記惟述物候榮枯而天譜之雜述災祥嵗譜
　　　　之汎陳節序者俱刪不録其鶴魚一譜無闗
　　　　種植亦無闗民用則竟全刪改正其體例者
　　　　四原本分條標目前後㕘差今每物先釋其
　　　　名狀次徴據事實統標曰彚考詩文題詠統
　　　　褾曰集藻製用移植諸法統標曰别録其療
　　　　治一條恐㕘校未精泥方貽悮亦竟刋除至
　　　　象晉生於明季不及見太平王㑹之盛今則
　　　　流沙蟠木盡入版圖航海梯山咸通職貢凡
　　　　殊方絶域之産古所未聞者俱一一詳載以
　　　　昭
　　聖朝之隆軌又象晉以田居閒適偶爾著述不能窺
　　　　天禄石渠之秘考證頗踈其所載者又多稗
　　　　販於花鏡圃史諸書或迷其出處或舛其姓
　　　　名訛漏不可殫數今則紬東觀之藏開西崑
　　　　之府並溯委窮源詳為補正以成博物之鴻
　　　　編
　賜名廣羣芳譜特
　聖人褒纎介之善不没創始之功耳實則新輯者十
　　　　之八九象晉舊文僅存十之一二也乾隆四
　　　　十七年二月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
　欽定四庫全書
御定佩文齋廣羣芳譜目録上
　　卷一　　　　　　　天時譜一
　　　春
　　卷二　　　　　　　天時譜二
　　　正月
　　　二月
　　卷三　　　　　　　天時譜三
　　　三月
　　卷四　　　　　　天時譜四
　　　夏
　　　四月
　　　五月
　　　六月
　　卷五　　　　　　天時譜五
　　　秋
　　七月
　　八月
　　九月
　卷六　　　　　　　天時譜六
　　冬
　　十月
　　十一月
　　十二月
　卷七　　　　　　　榖譜一
　　麥
　　瑞麥
　　雀麥
　　蕎麥(苦蕎麥/)
　　瞿麥
　卷八　　　　　　　榖譜二
　　稻
　卷九　　　　　　　榖譜三
　　黍
　　稷
　　蜀黍(玉蜀黍/)
　　粟
　　粱
　　秫(􁯒子/粱禾)　(稊稗/蒒草)　(稂禾菵草禾蒯草禾東廧禾/感    楊    火    木)
　　嘉禾
　卷十　　　　　　　榖譜四
　　大豆(穭豆/)
　　赤小豆
　　綠豆
　　白豆
　　豌豆(蠶豆/)
　　豇豆(黎豆/)　(馬豆/)
　　藊豆
　　刀豆
　　大靈豆
　　木豆
　　靈光豆
　　佛豆
　　脂麻(青蘘/)　(亞麻/)
　卷十一　　　　　　桑麻譜一
　　桑(桑椹/)　(桑寄生/)　(桑花/)
　　柘(奴柘/)
　卷十二　　　　　　桑麻譜二
　　苧麻
　　大麻
　　檾麻(疎麻/)
　　葛(鐡葛/)
　　木棉花
　卷十三　　　　　　蔬譜一
　　薑
　　椒(川椒/)　(崖椒/)　(蔓椒/)　(地椒/)　(胡椒/)　(番椒/)
　　茴香(八角茴香/)　(蒔蘿/)
　　韭(孝文韭/)　(諸葛韭/)　(水韭/)
　　葱(水葱/)
　　蒜(水晶葱/)
　　薤
　　蒝荽(以上辛葷/)
　卷十四　　　　　　　蔬譜二
　　苜蓿
　　蔓菁(菲/)
　　同蒿
　　蔞蒿(牡蒿/)　(藾蒿/)　(邪蒿/)　(䕲蒿/)
　　白菜
　　芥
　　菠菜
　　莧(馬齒莧/)　(水馬齒/)
　　葵(龍葵/)　(蔠葵/)
　卷十五　　　　　　蔬譜三
　　生菜
　　苦菜
　　菾菜
　　蕹菜
　　蕓薹菜
　　蔊菜(以上園蔬/)
　　巢菜
　　薇
　　蕨(迷蕨/)　(水蕨/)
　　薺
　　藜(蔏藋野灰藋/以上  蔬)
　　蓴
　　芹(紫芹/)
　　紫菜
　　龍鬚菜
　　鹿角菜(以上水蔬/)
　卷十六　　　　　　蔬譜四
　　山藥
　　芋(香芋/)　(甘露子/)　(土芋/)
　　甘藷
　　蘿蔔(水蘿蔔/)　(胡蘿蔔/)　(野葡蔔/)
　　萵苣(以上食根/)
　卷十七　　　　　　蔬譜五
　　菜瓜
　　稍瓜
　　黄瓜
　　南瓜
　　絲𤓰
　　冬瓜
　　壺盧
　　瓠子
　　茄子(苦茄/)
　　緬茄(以上食實/)
　　土菌
　　木耳(石耳/)
　　地耳(以上菌屬/)
　　嘉樹菜
　　雞候菜
　　優殿
　　葙
　　買菜
　　專蹄菜
　　芸薇
　　冬風菜
　　榖菜
　　荶菜
　　菹菜
　　􁁉菜
　　繤菜
　　藒菜
　　葟菜
　　蓶菜
　　􁁉菜
　　羞菜(以上竒蔬/)
　　佛土菜
　　孟娘菜
　　眞珠菜
　　雪裏蕻
　　白鼓釘
　　剪刀股
　　猪殃殃
　　絲蕎蕎
　　牛塘利
　　浮薔
　　水菜
　　看麥娘
　　狗脚跡
　　破破衲
　　燕子不來香
　　猢猻脚跡
　　眼子菜
　　猫耳朶
　　籓籬頭
　　鴈腸子
　　野籬落
　　羊耳秃
　　黄花菜
　　油灼灼
　　燈蛾兒
　　芽兒拳
　　板蕎蕎
　　天藕兒
　　老鸛筋
　　鵞觀草
　　牛尾瘟
　　兎絲根
　　草鞋片
　　抓抓兒
　　雀舌草
　　羅漢菜
　　根子菜
　　龍芽菜
　　杏葉菜
　　歪脖菜
　　龍巓菜
　　高河菜
　　蓮花菜(以上雜蔬/)
　卷十八　　　　　　茶譜一
　　茶
　卷十九　　　　　　茶譜二
　　茶
　卷二十　　　　　　茶譜三
　　茶
　卷二十一　　　　　茶譜四
　　茶(茶花/)　(臯盧/)
　卷二十二　　　　　花譜一
　　梅花
　卷二十三　　　　　花譜二
　　梅花
　卷二十四　　　　　花譜三
　　梅花(紅梅/)　(茶梅/)
　卷二十五　　　　　花譜四
　　杏花
　　桃花
　卷二十六　　　　　花譜五
　　桃花(夾竹桃/)　(金絲桃/)
　卷二十七　　　　　花譜六
　　李花
　　棃花
　卷二十八　　　　　花譜七
　　棠棃花
　　常棣花
　　櫻桃花
　　石榴花
　卷二十九　　　　　花譜八
　　荷花
　卷三十　　　　　　花譜九
　　荷花
　卷三十一　　　　　花譜十
　　荷花(山蓮實西番蓮/以上  見果譜)　(鐵線蓮/)　(朝日蓮/)
　卷三十二　　　　　花譜十一
　　牡丹
　卷三十三　　　　　花譜十二
　　牡丹
　卷三十四　　　　　花譜十三
　　牡丹(魚兒牡丹/)　(纒枝牡丹/)　(秋牡丹/)
　卷三十五　　　　　花譜十四
　　海棠
　卷三十六　　　　　花譜十五
　　海棠(秋海棠/)
　卷三十七　　　　　花譜十六
　　玉蘂
　　瓊花
　　山礬
　卷三十八　　　　　花譜十七
　　木蘭
　　辛夷
　　玉蘭
　　繡毬
　　楝花
　　紫荆
　　紫薇
　　巵子
　卷三十九　　　　　花譜十八
　　杜鵑(黄杜鵑/)　(山枇杷/)
　　木槿
　　扶桑
　　合驩(有情樹/)
　　木芙蓉
　卷四十　　　　　　花譜十九
　　巖桂
　卷四十一　　　　　花譜二十
　　山茶
　　蠟梅
　　瑞香(結香木本/以上)
　卷四十二　　　　　花譜二十一
　　迎春
　　金雀
　　酴醿(金沙/)
　　薔薇
　卷四十三　　　　　花譜二十二
　　玫瑰
　　刺䕷
　　月季(四季/)
　　木香
　　棣棠
　　茉莉(雪瓣/)　(紫茉莉/)
　　素馨
　　含笑
　　指甲花
　　凌霄(以上蔓本/)
　卷四十四　　　　　花譜二十三
　　蘭蕙(蘭草/風蘭)　(蕙草/朱蘭)　(澤蘭/箬蘭)　(真珠蘭/馬蘭)　(伊蘭/)
　卷四十五　　　　　花譜二十四
　　芍藥
　卷四十六　　　　　花譜二十五
　　金燈
　　金盞(側金盞/)
　　翦春羅(翦秋羅/)　(翦羅花/)　(翦金羅/)　(翦紅紗/)
　　石竹
　　罌粟
　　麗春
　　虞美人
　　萱花(鹿葱/)　(水葱/)
　　蜀葵
　　錦葵
　　天葵(旌節花/)　(西番葵/)
　卷四十七　　　　　花譜二十六
　　百合花
　　山丹
　　鳯仙
　　金錢
　　滴滴金
　　玉簮
　　秋葵
　　曼陀羅
　　蓼花
　卷四十八　　　　　花譜二十七
　　菊花
　卷四十九　　　　　花譜二十八
　　菊花
　卷五十　　　　　　花譜二十九
　　菊花
　卷五十一　　　　　花譜三十
　　菊花(繡線菊/  翠菊)　(藍菊/)　(䨇鸞菊/)　(丈菊/)　(七月菊/)
　卷五十二　　　　　花譜三十一
　　雞冠
　　水仙(􁲱祗草水仙樹/以上  本)
　卷五十三　　　　　花譜三十二
　　萬年花
　　金蓮
　　茈碧
　　九花樹
　　萬連
　　金䔲花
　　紅綬花
　　優鉢曇
　　迎輦花
　　金歩搖
　　靈壽花
　　都勝花
　　無憂花
　　瘴川花
　　那伽花
　　提羅迦
　　拘尼陁
　　繫白象樹花
　　簇蝶花
　　俱郍衛
　　木蓮
　　石蓮
　　洛如花
　　太平瑞聖花
　　七寳花
　　鵞毛玉鳯花
　　蟬花
　　石蟬花
　　錦𢃄花
　　青囊花
　　旱金花
　　上元紅
　　泡花
　　枸那花
　　水西花
　　象蹄花
　　白鶴花
　　望仙花
　　金莖花
　　白菱花
　　百日紅
　　閩山丹
　　金鉢盂
　　繅絲花
　　笑靨花
　　紫羅襴
　　紫花兒
　　紅麥花
　　米篩花
　　蕾䔒花
　　悶頭花
　　蝎子花
　　龍女花
　　和山花
　　優曇花
　　金梅
　　青鸞花
　　金縷梅
　　撚蠟
　　春桂
　　黃山旌節花
　　瓔珞花
　　紫雲花
　　蕡桃
　　海罽花
　　蕊珠花
　　玉鈴花
　　𤨏𤨏花
　　仙都花
　　四照花
　　覆杯花
　　查葡花
　　紫鐸花
　　傲雲花
　　山釵花
　　絳頴花
　　蠟瓣花
　　疊雪花
　　囊環花
　　羙人菊
　　醉春花
　　鵞羣花
　　海瓊花
　　寳網花
　　紫霞杯
　　黄花
　　馬蹄蘭
　　地椹花
　　鸞枝
　　長樂花
　　優鉢羅花
　　戎王子
　　冬瑰花
　　海紅
　　燕蓊花
　　玉燭花
　　杏香花
　　萬蝶花
　　真珠花
　　鷹爪花
　　闍提花
　　御𢃄花
　　玉手爐花
　　小黄蕖花
　　繭漆花
　　滿堂春
　　御仙花
　　夀春花
　　散水花
　　孩児花
　　練春紅
　　長十八
　　波羅花
　　疉羅花
　　藍雀花
　　翠蛾睂(以上異花/)
　卷五十四　　　　　果譜一
　　梅(海梅/)
　　杏
　　桃(羊桃/)
　卷五十五　　　　　果譜二
　　李
　　棃(檖/)　(樝/)　(榅桲/)
　　棠棃(沙棠/)
　　棣(以上花見花譜/)
　卷五十六　　　　　果譜三
　　櫻桃(山櫻桃/)
　　楊梅
　　枇杷
　卷五十七　　　　　果譜四
　　柰
　　林檎
　　蘋果
　　橄㰖(木威/)
　　餘甘子
　　山樝
　　枳椇
　　葡萄(野葡萄/)
　卷五十八　　　　　果譜五
　　棗(天棗棗糯棗/萬嵗)　(酸棗/)　(波斯棗/)　(千年棗/)
　　柿(椑柹/)　(軟柹/)　(蕃柹/)
　　木瓜(榠樝膚果/以上)
　卷五十九　　　　　果譜六
　　安石榴(花見花譜/)
　　栗(石栗/)　(天師栗/)
　　榧
　　榛(胡榛子/)
　　松子
　　核桃(山胡桃/)　(蔓胡桃/)
　　銀杏
　卷六十　　　　　　果譜七
　　荔支
　卷六十一　　　　　果譜八
　　荔支
　卷六十二　　　　　果譜九
　　荔支
　卷六十三　　　　　果譜十
　　荔支(隈枝/)　(錦荔支/)
　　龍眼(山龍眼/)　(龍荔/)
　卷六十四　　　　　果譜十一
　　橘(橘皮/)
　卷六十五　　　　　果譜十二
　　柑(佛手柑/)
　　橙(香櫞/)
　　金橘(金豆/)
　　柚
　　枳(枸橘殻果/以上)
　卷六十六　　　　　果譜十三
　　蓮(花見花譜/)
　　藕
　　蔗
　　蔆
　　芡
　　葧臍
　　慈姑(以上水果/)
　卷六十七　　　　　果譜十四
　　甜瓜
　　西瓜(北𤓰/)
　　石𤓰
　　劉子
　　不周山果
　　如何樹實
　　繫彌子
　　留求子
　　都咸子
　　千嵗子
　　人面子
　　夫編子
　　五斂子
　　都昆子
　　椰子(青田核/)　(嚴樹/)
　　州樹子
　　國樹子
　　前樹子
　　都桷子
　　㯆樹子
　　韶子
　　五子
　　白緣子
　　多感子
　　蔗子
　　彌子
　　梅桃
　　楊搖子
　　冬熟
　　猴闥子
　　關桃子
　　士翁子
　　枸槽子
　　猴總子
　　多南子
　　王壇子
　　棎子
　　都念子
　　侯騷
　　仙樹實
　　蠡齊子
　　無石子
　　婆羅婆
　　磐砮穡樹
　　齊暾
　　那核婆
　　猪肉子
　　黎􁌾子
　　櫓罟子
　　槎檫子
　　火炭子
　　部諦子
　　木頼子
　　羅晃子
　　古米子
　　殻子
　　藤核子
　　木連子
　　蘿蒙子
　　特乃子
　　羊矢子
　　日頭子
　　秋風子
　　黄皮子
　　朱圓子
　　粉骨子
　　塔骨子
　　布衲子
　　黄肚子
　　鹽麩子
　　胡頽子(山茱茰/)
　　醋林子
　　蓬薘柰
　　抹猛果
　　枸柰子
　　稠黎子
　　桃花水
　　法佛哈
　　米孫烏什哈
　　烏喇柰
　　烏沙爾器(以上異果/)
　　無花果
　　文光果
　　天仙果
　　槃多樹
　　古度子
　　波羅蜜
　　優曇鉢(以上無花而實/)
　　無患子
　　菩提子
　　不納子
　　鬼見愁
　　欒華(念珠樹為念珠/以上可)
　　文官果
　卷六十八　　　　　木譜一
　　松(實見果譜/)
　卷六十九　　　　　木譜二
　　松
　卷七十　　　　　　木譜三
　　松(松花/杆松)　(松脂/)　(艾蒳香/)　(水松/)　(落葉松/)
　卷七十一　　　　　木譜四
　　柏(柏實/)　(竹柏/)
　　檜(樅/)
　卷七十二　　　　　木譜五
　　杉
　　梓(䑕梓/)
　　漆
　　豫章(樟腦/)
　　柟
　　石楠
　卷七十三　　　　　木譜六
　　桐(刺桐花/  折桐)　(岡桐/)　(赬桐/)　(臭桐/)　(胡桐/)　(海梧/)
　卷七十四　　　　　木譜七
　　榆
　　槐
　　檀(紫檀/)　(檕蒾/)　(駮馬/)
　卷七十五　　　　　木譜八
　　楸(榎/)　(山楸/)
　　楓(楓香/)　(槭/)
　　榕
　　楮
　　椿
　　樗(山樗/)
　　櫟
　卷七十六　　　　　木譜九
　　柳
　卷七十七　　　　　木譜十
　　柳
　卷七十八　　　　　木譜十一
　　柳(柳絮/)　(柳寄生/)　(檉柳/)　(櫸柳/)　(水楊/)
　　白楊(栘楊喬木/以上)
　卷七十九　　　　　木譜十二
　　女貞
　　冬青(水冬青/)
　　枸骨
　　烏臼
　　桄榔
　　㯶櫚(櫚木/)　(海㯶/)　(蒲葵/)
　　黄楊
　　樺木
　　䦨天竹
　　荆(楛/)
　　棘(以上灌木/)
　卷八十　　　　　　木譜十三
　　檀香
　　降眞香
　　蜜香樹
　　龍腦香
　　安息香樹
　　麝香木
　　羯布羅香
　　櫰香
　　必栗香(以上香木/)
　　靈壽木
　　娑羅木
　　扶木
　　若木
　　丹木
　　建木
　　迷榖
　　棪木
　　白䓘
　　文莖
　　苦辛
　　盼木
　　稷木
　　崇吾山木
　　榣木
　　櫰木
　　机木
　　北號山木
　　芭木
　　櫔木
　　彫棠
　　茇
　　黄棘
　　天楄
　　蒙木
　　帝休
　　栯木
　　帝屋
　　亢木
　　葪柏
　　三珠樹
　　雄常樹
　　欒
　　甘柤
　　甘華
　　朱木
　　㝷木
　　文玉樹
　　不死樹
　　聖木
　　服常琅玕樹
　　櫧
　　槲
　　杻
　　桋
　　棫
　　杬
　　橋
　　㝠靈
　　橪支
　　赤木
　　仁壽木
　　模木
　　楷木
　　不盡木
　　柤稼􁗶
　　返魂樹
　　聲風木
　　指星木
　　平露
　　賓連
　　垂龍木
　　女香樹
　　青樝木
　　發日樹
　　生金樹
　　長生樹
　　丹青樹
　　文木
　　上林苑樹
　卷八十一　　　　　木譜十四
　　君子樹
　　不灰木
　　員生樹
　　蘇枋
　　翳木
　　貝多樹
　　鬼目樹
　　䔅母樹
　　梓棪
　　莎樹
　　抱木
　　棹
　　仙人樹
　　都句
　　候風木
　　酒樹
　　影木
　　燧木
　　壽木
　　恒春樹
　　播栘樹
　　文衆木
　　摩厨
　　石樓樹
　　􁭱子樹
　　大食國樹
　　春浮
　　菩提樹
　　婆那娑樹
　　菴羅樹
　　婆田羅樹
　　毗野樹
　　歌畢佗樹
　　嫛彌
　　咀頼羅
　　波羅樹
　　綸木
　　勾芒木
　　橦樹
　　榿
　　琪樹
　　鳯首木
　　木龍樹
　　色綾木
　　倒生木
　　黝木
　　鹿木
　　獨梪樹
　　蜻蜓樹
　　沒樹
　　阿勃参
　　􁳛齊
　　瑞木
　　紫䤵樹
　　尸利沙樹
　　羅漢木
　　思儡木
　　臙脂木
　　龍骨木
　　韓木
　　額常
　　鎖鎖木
　　欏木
　　鸂鶒木
　　虎斑木
　　赤水木
　　人面木
　　千嵗木
　　强木
　　閻浮樹
　　拘尼佗樹
　　稠錫樹
　　鐡樹
　　淨土樹
　　黄櫨
　　綟木
　　橉木
　　柯樹
　　虎刺
　　不凋木
　　賣子木
　　楤木
　　　木麻
　　　大空
　　　黄葛
　　　佛頂青
　　　椵木
　　　夜光木
　　　萬葛樹
　　　水清木(以上異木/)
　　　藤
　　　女蘿
　　　薜荔
　　　絡石(以上藤屬/)
　
　
　
御定佩文齋廣羣芳譜目録上
　欽定四庫全書
御定佩文齋廣羣芳譜目録下
　　卷八十二　　　　　竹譜一
　　　竹
　　卷八十三　　　　　竹譜二
　　　竹
　　卷八十四　　　　　竹譜三
　　　竹
　　卷八十五　　　　　竹譜四
　　　竹
　　卷八十六　　　　　竹譜五
　　　竹(筍竹竹實/    莱)　(越王竹/)　(淡竹葉/)　(錦竹/)　(篇竹/)
　　卷八十七　　　　　卉譜一
　　　芝
　　卷八十八　　　　　卉譜二
　　　蓍(荓/)
　　蓂莢
　　華平
　　萐莆
　　朱草
　　屈軼
　　延嘉
　　紫達
　　吉祥草
　　菖蒲(以上靈草/)
　　書𢃄草
　　鴛鴦草
　　翠雲草
　　老少年(以上芳草/)
　　芸(牛芸草/)
　　杜若
　　蘼蕪(根為芎藭見藥譜/)
　　白芷
　　茅香(白茅香草排草/以上香)　(瓶香/)　(耕香/)
　卷八十九　　　　　卉譜三
　　紅花(臙脂/)
　　茜草
　　藍(擘藍染䑕尾草/以上  草)　(狼把草/)
　　芭蕉
　　莎(根為香附子見藥譜/)
　　茅(盂/)
　　蓬
　　青蒿(荻蒿隰馬先蒿/以上  草)　(黄花蒿/)　(角蒿/)　(茵陳蒿/)
　卷九十　　　　　　卉譜四
　　菰
　　蒲(香蒲/)　(蘱/)
　　蘆
　　箬
　　荇
　　蘋
　卷九十一　　　　　卉譜五
　　萍
　　藻(海藻/)
　　海𢃄
　　綸
　　蔛草(以上水草/)
　　苔(水苔/)
　　垣衣(屋遊/)　(瓦松/)
　　仙人縚(羅漢絛屬/以上苔)
　卷九十二　　　　　卉譜六
　　祝餘
　　條
　　黄雚
　　蓇蓉
　　無條
　　薲草
　　籜
　　植楮
　　鬼草
　　榮草
　　荀草
　　葶䔭
　　薫草
　　風條
　　焉酸
　　䔄草
　　嘉榮
　　􁤫草
　　棃草
　　􁅖草
　　髙梁山草
　　雞榖
　　苕饒
　　虉
　　莫
　　葍
　　芑
　　藬
　　結縷
　　蔖
　　搖車
　　緜馬
　　瓝
　　雞腸草
　　蕕
　　䔾車
　　􁁉蒘
　　玉紅草
　　留夷
　　不死草
　　明莖草
　　吉雲草
　　神精香草
　　夢草
　　却睡草
　　瑤琨碧草
　　地日草
　　鳯葵草
　　躡空草
　　壽榮草
　　迷迭
　　龍鬚草(龍常草/)
　　虹草
　　宵明草
　　黄渠草
　　聞遐草
　　合歡草
　　濡姧草
　　娑羅草
　　遙香草
　　莽煌草
　　芸苖草
　　芸蓬草
　　銅鼓草
　　珊瑚鞭
　　紅席草
　　鹹草
　　千步香草
　　睡草
　　龍芻
　　蓆具草
　　相思草
　　活人草
　　麝香草
　　懸腸草
　　宫人草
　　䕶門草
　　金光草
　　𤣥鹿草
　　鶴子草
　　醒醉草
　　變晝草
　　迎凉草
　　左行草
　　青草槐
　　野狐絲
　　望舒草
　　蜜草
　　老鵶𤓰籬
　　鴨舌草
　　銅匙草
　　水耐冬
　　天芊
　　油㸃草
　　三賴草
　　金盤草
　　蕪荑
　　息雞草
　　千金草
　　金星草
　　石長生(紅茂草/)
　　通泉草
　　女香(以上異草/)
　　鼠麴草
　　馬鞭草(蛇含/)
　　石㠶
　　佛甲草
　　虎耳草
　　離鬲草
　　仙人草
　　宜南草
　　仙人掌
　　萍蓬草
　　雞足草
　　知風草
　　扁擔草
　　嬌草
　　馬房
　　星星草
　　黄背草
　　塔子頭
　　水稗草
　　鳳尾草
　　稠稉
　　琉璃草
　　蝎子草
　　特勒蘇草
　　恒春草(烟草雜草/以上)
　卷九十三　　　　　藥譜一
　　甘草
　　黄耆
　　人參
　　沙参
　　薺苨
　　桔梗
　　長松
　　黄精(黄獨/)
　　葳蕤
　　知母
　　肉蓯蓉
　　列當
　　鎖陽
　　天麻
　　术
　　狗脊
　　貫衆
　　巴㦸天
　　逺志
　　百脉根
　　淫羊藿
　卷九十四　　　　　藥譜二
　　仙茅
　　𤣥参
　　地榆
　　丹参
　　紫参
　　王孫
　　紫草
　　白頭翁
　　白及
　　三七
　　黄連(胡黄連/)
　　黄芩
　　秦芄
　　柴胡
　　前胡
　　防風
　　獨活
　　土當歸
　　都管草
　　升麻
　　苦参
　　白鮮
　　延胡索
　　貝母
　　石蒜
　　龍膽
　　細辛(木細辛/)　(及已/)
　　鬼督郵
　　徐長卿
　　白微
　　白前
　　草犀
　　釵子股
　　吉利草
　　良耀草
　　硃砂根
　　辟虺雷
　　錦地羅
　　紫金牛
　　拳参
　　鐵線草
　　金絲草(以上山草/)
　卷九十五　　　　　藥譜三
　　當歸
　　芎藭
　　蛇牀
　　藁本(徐黄/)
　　蜘蛛香
　　木香
　　甘松香
　　山柰
　　亷姜
　　山薑
　　豆蔲
　　縮砂蔤
　　益智
　　蓽茇
　　蒟醬
　　肉豆蔲
　　補骨脂
　　薑黄
　　欝金
　　蓬莪茂
　　荆三稜
　　香附子(苖為莎草别見卉譜/)
　　艾納香
　　兜納香
　　藿香(藿山草/)
　　麻伯
　　相鳥
　　天雄草
　　益妳草
　　香薷
　　爵牀
　　赤車使者
　　假蘇
　　薄荷
　　地錢
　　紫蘇
　　水蘇
　　薺薴(石薺薴草/以上芳)
　　菴䕡(對廬/)
　　艾(千年艾/)
　　隂地厥
　　九牛草
　　益母草
　　鏨菜
　　薇銜
　　夏枯草
　　劉寄奴草
　　曲節草
　　麗春草
　　青葙(桃朱術/)　(天靈草/)　(思蓂子/)
　　大薊
　卷九十六　　　　　藥譜四
　　續斷
　　鉤芙
　　漏盧
　　飛廉
　　大青
　　小青
　　胡盧巴
　　蠡實
　　牛蒡
　　菤耳
　　地菘
　　豨薟
　　蘘荷
　　麻黄
　　木賊
　　燈心草
　　地黄
　　牛膝
　　紫菀(女菀/)
　　麥門冬
　　酸漿
　　蜀羊泉
　　鹿蹄草
　　敗醬
　　欵冬
　　决明
　　地膚
　　王不留行
　　葶藶
　　車前
　　狗舌草
　　鱧腸
　　連翹
　　蒴藋
　　水英
　　海根
　　火炭母草
　　三白草
　　蠶繭草
　　蛇繭草
　　虎杖
　　蒺藜(沙苑蒺藜/)
　　榖精草
　　海金沙
　　地楊梅
　　水楊梅
　　地蜈蚣草
　　半邉蓮
　　紫花地丁
　　鬼鍼草
　　獨用將軍(留軍待/)
　　見腫消
　　攀倒甑
　　水甘草
　卷九十七　　　　　藥譜五
　　大黄
　　商陸
　　狼毒
　　防葵
　　狼牙
　　䕡茹
　　大㦸
　　澤漆
　　甘遂
　　續隨子
　　莨菪
　　雲實
　　萞麻(博落廻/)　(黒天赤利子/)
　　常山(杜莖山/)　(土紅山/)
　　藜蘆(山慈石/)　(参果根/)　(馬腸根/)
　　水藜蘆
　　附子
　　烏頭
　　白附子
　　天南星(虎掌草/)
　　蒟蒻(菩薩草/)
　　半夏
　　蚤休
　　鬼臼
　　射干
　　坐拏草
　　押不蘆
　　芫花
　　蕘花
　　醉魚草
　　莽草
　　茵芋
　　苦堇
　　毛莨
　　海薑
　　隂命
　　牛扁
　　虱建草
　　蕁麻
　　格注草
　　海芋
　　鉤吻
　　透山根(以上毒草/)
　卷九十八　　　　　藥譜六
　　兎絲
　　五味子
　　覆盆子
　　蓬蘽
　　懸鈎子
　　蛇苺
　　使君子
　　木鱉子
　　番木鱉
　　馬兠鈴
　　預知子
　　牽牛
　　栝樓
　　王𤓰
　　黄環
　　天門冬
　　百部
　　何首烏
　　萆薢
　　菝葜
　　土茯苓
　　白歛
　　女萎
　　赭魁
　　鵝抱
　　伏雞子(仰盆/)　(人肝藤/)
　　九仙子
　　山豆根
　　黄藥子
　　解毒子(奴㑹子/)　(海藥實/)
　　白藥子(陳家白藥突甘家白藥/衝洞根    厥白)　(㑹州白藥/)
　　威靈仙
　　翦草
　　防己
　　木通
　　通脱木(天壽根/)
　　金銀藤
　　鈎藤(倒掛藤/)
　　白兎藿
　　白英
　　芄蘭
　　赤地利
　　紫葛
　　烏蘝苺
　　葎草
　　澤㵼
　　羊蹄
　　酸模
　　龍舌草(麕舌/)
　　苦草(以上水草/)
　　石斛
　　骨碎補
　　石韋
　　石莧(石垂/)
　　景天
　　石胡荽
　　螺厴草
　　酢漿草(酸草/)　(三葉/)
　　地錦(金瘡小草/)
　　崖㯶(雞翁藤/)　(半天回/)　(野蘭根/)
　　紫背金盤(醋筒草/)
　　白龍鬚(以上石草/)
　　馬勃(苔部/)
　卷九十九　　　　　藥譜七
　　屈草
　　别覉
　　離樓草
　　黄䕶草
　　雀醫草
　　木甘草
　　益决草
　　九熟草
　　兑草
　　異草
　　灌草
　　䒻草
　　莘草
　　英草華
　　封華
　　㥏華
　　節草
　　譲實
　　羊實
　　桑莖實
　　可聚實
　　滿隂實
　　馬顚
　　馬逢
　　兎棗
　　鹿良
　　雞湼
　　犀洛
　　雀梅
　　燕齒
　　土齒
　　金莖
　　白背
　　青雌
　　白辛
　　赤舉
　　赤湼
　　赤赫
　　黄秫
　　黄辨
　　紫給
　　紫藍
　　糞藍
　　巴朱
　　柴紫
　　文石
　　路石
　　曠石
　　敗石
　　石劇
　　石芸
　　竹付
　　祕惡
　　盧精
　　唐夷
　　知杖
　　河煎
　　區余
　　王明
　　師系
　　并苦
　　索千
　　良達
　　戈共
　　舩虹
　　姑活
　　白女腸
　　白扇根
　　黄白支
　　父陛根
　　疥拍腹
　　五母麻
　　五色符
　　救赦人者
　　常吏之生
　　載
　　慶
　　腂
　　芥
　　鴆鳥漿
　　吉祥草
　　雞脚草
　　兎肝草
　　斷鑵草
　　千金䥶
　　土落草
　　倚待草
　　藥王草
　　筋子根
　　廅藥
　　無風獨揺草
　　陀得花
　　建水草
　　百藥祖
　　催風使
　　刺虎
　　石逍遙
　　黄寮郎
　　黄花了
　　百兩金
　　地茄子
　　田母草
　　田麻
　　芥心草
　　苦芥子
　　布里草
　　茆質汙
　　胡堇草
　　小兒羣
　　獨脚仙
　　撮石合草
　　露筋草
　　九龍草
　　荔支草
　　水銀草
　　透骨草
　　蛇眼草
　　鵝項草
　　蛇魚草
　　九里香草
　　白筵草
　　環腸草
　　劄耳草
　　雲花草
　　野芕草
　　纖霞草
　　牛脂艻
　　鴨脚青
　　天仙蓮
　　䨇頭蓮
　　豬藍子
　　天芥莱
　　佛掌花
　　郭公刺
　　籩箕柴
　　碎米柴
　　羊屎柴
　　山枇杷柴
　　三角風
　　葉下紅
　　滿江紅
　　隔山消
　　石見穿
　　墓頭囘
　　羊茅
　　阿兒只
　　阿息兒
　　奴哥撒兒(以上雜草/)
　　薏苡(榖部/)
　　檳榔(山檳榔/)
　　大腹子
　　馬檳榔
　　茱茰(以上果部/)
　　桂
　卷一百　　　　　　藥譜八
　　丁香
　　烏藥(研藥/)
　　乳香
　　沒藥
　　騏驎竭
　　阿魏
　　盧㑹
　　黄蘗
　　小蘗
　　厚朴
　　杜仲
　　秦皮
　　皂角(波斯皂莢/)　(鬼皂莢/)　(肥皂莢/)　(酸角/)
　　訶黎勒
　　婆羅得
　　巴豆
　　大風子
　　海紅豆
　　相思子
　　豬腰子
　　金櫻子
　　衛茅
　　五加
　　枸杞
　　溲疏
　　楊櫨
　　木天蓼
　　放杖木
　　接骨木
　　新雉木
　　合新木
　　俳蒲木
　　遂陽木
　　學木核
　　栒核
　　木核
　　荻皮
　　栅木
　　乾陀木
　　馬瘍木
　　角落木
　　芺樹
　　白馬骨
　　慈母
　　黄屑
　　大木皮(以上木部/)
　　茯苓(茯神/)　(神木/)
　　豬苓(以上寓木/)
　
　
　
　
　
　
　
　
　
　
　
　
　
　
　
御定佩文齋廣羣芳譜目録下
　欽定四庫全書
御定佩文齋廣羣芳譜卷一
　　　天時譜
　　　　春
　増─禮記鄉飲酒義─東方者春春之為言蠢也産萬物者
　聖也─注─蠢動生之貌也聖之為言生也─疏─東方産育萬
　物故為春為聖　─爾雅─春為青陽─注─氣青而温陽　春
　為發生　─公羊傳─春者何嵗之始也─注─春者天地開闢
　之端養生之首　─管子─東方曰嵗星其時曰春其氣曰
　風風生木　─梁元帝纂要─春曰陽春青春芳春三春九
　春風曰陽風春風暄風柔風惠風景曰媚景時曰良時
　嘉時芳時辰曰良辰嘉辰芳辰節曰華節芳節嘉節良
　節韶節淑節草曰弱草芳草芳卉木曰華木華樹芳樹
　陽樹林曰茂林芳林
　彚考─原─詩小雅─春日遲遲卉木萋萋倉庚喈喈采繁祁
　祁　─増─詩正義─周成王太平之時于春時親耕籍田以
勸農桑又祈求社稷使年豐　─周禮天官─内宰上春詔
王后帥六宫之人而生穜稑之種而獻之于王─注─先種
後熟曰穜後種先熟曰稑　─史記叔孫通傳孝惠帝曾
春出遊離宮叔孫生曰古者有春嘗果方今櫻桃熟可
獻願陛下出因取櫻桃獻宗廟上許之諸果獻由此興
　─原─前漢書文帝紀─元年三月詔曰方春和時草木羣
生之物皆有以自樂　─増─律厯志─少陽者東方東動也
陽氣動物于時為春春蠢也物蠢生乃動運　─後漢書
明帝紀─永平三年春詔曰夫春者嵗之始也始得其正
則三時有成有司其勉順時氣勸督農桑　─章帝紀─元
和二年詔曰方春生養萬物莩甲宜助萌陽以育時物
　─郎覬傳─方春東作布德之元陽氣開發養導萬物
逸周書─禹禁春三月山林不登斧以成草木之長　─管
子─日至六十日而陽凍釋七十日而隂凍釋隂凍釋而萟
稷故春事二十五日之内耳　─莊子─春雨日時草木怒
生銚鎒于是乎始修草木之到植者過半而不知其然
　─尸子─春為忠也東方而春春動也是故鳥獸孕榮華
生萬物遂忠之至也　─呂氏春秋─冬至後五旬七日菖
蒲生乃耕菖者百草之先生者也于是始耕　─淮南子
春風至則甘雨降生育萬物草木榮華莫見其為者而
功既成矣　─春秋繁露─木者春生之性農之本也─原
劉向别録─鄒衍居燕燕有谷地美而春不生黍稷衍吹
律暖氣乃至草木乃生至今名黍谷─増─焦氏易林─百
草嘉卉萌芽將出昆蟲扶戸陽明所得　谷風布氣萬
物出生萌庶長養華葉茂盛　─春秋元命苞─春者神明
推移精華結紐─注─神明猶隂陽也相推使物精華結成
紐結要也　─春秋文耀鉤─春致其時華實乃榮─洛陽
伽藍記─法雲寺北有臨淮王彧宅彧性愛山林又重賔
客至于春風扇揚花樹如錦晨食南館夜逰後園僚宷
成羣俊民滿席絲桐發響羽觴流行詩賦并陳清言乍
起莫不領其𤣥奥忘其褊恡焉是以入彧室者謂登仙
也荆州秀才張裴裳常為五言有句云異林花共色别
樹鳥同聲彧以蛟龍錦賜之　─史畧─北齊盧士深妻崔
氏有才學春日以桃花和雪與兒靧面云取紅花取白
雪與兒洗面作光悦取白雪取紅花與兒洗面作妍華
取雪白取花紅與兒洗面作華容　─國史補─曲江大㑹
先牒教坊請奏上御紫雲樓垂簾觀焉時或擬作樂則
為之移日故曹松詩云追遊若遇三清樂行從應妨一
日春勅下後人置皮袋例以圗障酒器錢絹入其中逢
花即飲故張籍詩云無人不借花園宿到處皆携酒器
行─原─曲江春宴録─長安貴家遊賞翦百花􁁵成獅子
互相送遺獅子有小連環欲送以蜀錦流蘇牽之曰春
光且莫去留與醉人看　虞松方春謂握月擔風且留
後日吞花臥酒不可過時　─玉麈集─穆宗宫中花開以
重頂帳蒙蔽置惜春御史號曰括春　─開元天寳遺事
學士許愼選放曠不拘小節多與親友結宴于花圃中
未嘗具帷幄設坐具使童僕輩聚落花鋪于坐下曰吾
自有花裀何消坐具　楊國忠子弟毎春至之時求名
花異木植於檻中以板為底以木為輪使牽之自轉所
至之處檻在目前而便即歡賞目之為移春檻　長安
貴遊子弟每至春時遊宴供帳于園囿中隨行載以油
幕或遇隂雨以幕覆之盡驩而歸　長安侠少每至春
時結朋聨黨各乘矮馬飾以錦韀金絡竝轡于花樹下
徃来使僕從執酒皿而隨之遇好囿則駐馬而飲　長
安士女春時鬭花戴插以竒花多者為勝皆用千金市
名花植于庭苑中以偹春時之鬭也　長安士女遊春
野歩遇名花則設席藉草以紅裙逓相插挂以為宴幄
　寕王春時于後園中紉紅絲為繩密綴金鈴繫于花
梢之上每有烏鵲翔集則令園吏掣鈴索以驚之盖惜
花之故也─増─六一詩話─梅聖俞嘗與范希文席上賦
河豚詩春洲生荻芽春岸飛楊花河豚當是時貴不數
魚蝦河豚常出於春暮羣游水上食絮而肥南人多與
荻芽為羮云最美　─温公詩話─先朝春月多召兩府兩
制三館於後苑賞花釣魚賦詩嘉祐末仁宗復修故事
羣臣和御製詩是日微隂寒韓魏公時為首相詩卒章
云輕雲閣雨迎天仗寒色留春入壽杯二十年前曽侍
宴台司今日喜重陪─東坡集─吳越王妃每嵗春必歸
臨安王遺書曰陌上花開可緩緩歸矣吳人用其語為
歌─嵗時雜記─一月二氣六候自小寒至榖雨四月八
氣二十四候每候五日以一花之風信應之小寒一候
梅花二候山茶三候水仙大寒一候瑞香二候蘭花三
候山礬立春一候迎春二候櫻桃三候望春雨水一候
菜花二候杏花三候李花驚蟄一候桃花二候棠梨三
候薔薇春分一候海棠二候梨花三候木蘭清明一候
桐花二候麥花三候柳花榖雨一候牡丹二候酴醿三
候楝花楝花竟則立夏─曲洧舊聞─范蜀公居許作長
嘯堂前有荼䕷架春時宴客花落酒杯中飲以大白舉
坐無遺謂之飛英㑹─東臯雜録─花信風梅花風最先
楝花風最後凡廿四番以為寒絶後唐人詩云楝花開
後風光好梅子黄時雨意濃徐師川詩云一百五日寒
食雨二十四番花信風又古詩云早禾秧雨初晴後苦
楝花風吹日長─蓬忩續録─曲江宴唐進士㑹同年於
此豪客園戸争以名花布道上進士乗馬盛服鮮製推
同年俊少者為探花使白居易詩春風得意馬蹄疾一
日看徧長安花─道山清話─哲宗御講筵手折一栁枝
翫程頤為講官奏曰方春萬物發生之時不可非時毁
折哲宗亟擲于地─漁隐叢話─蔡繁卿守揚州春時作
萬花㑹用花十餘萬枝─原─遯齋閑覧─河朔春時多大
風飛塵撼木數日一作二三日方止以訪左右對曰不
得是風且無年名曰吹花擘柳風草木百榖皆藉之
増─乾淳嵗時記─禁中賞花非一先期後苑及修内司分
任排辦凡諸苑亭榭花木妝㸃一新錦簾綃幕飛梭繡
毬以至茵褥設放器玩盆窠珍禽異物各務竒麗起自
梅堂賞梅芳春堂賞杏花桃源觀桃粲錦堂金林檎照
妝亭海棠蘭亭修禊至于鍾美堂大花為極盛堂前三
面皆以花石為臺各植名品臺後分植玉蘭繡毬數百
株儼如鏤玉屏堂内左右各列三層雕花彩檻䕶以彩
色牡丹畫衣間列碾玉水晶金壺及大食玻璃官窑等
瓶各簮竒品如姚魏御衣黄照殿紅之類㡬千朶至于
梁棟忩戸間亦以湘筒貯花鱗次簇插何翅萬朶自中
殿妃嬪以至内官賞賜有差下至伶官樂部應奉人等
亦霑恩賜謂之隨花賞至暮春則稽古㑹瀛堂賞瓊花
静侶亭紫笑淨香亭采蘭挑筍則春事已在緑隂芳草
間矣　蔣苑使有小圃不滿二畝而花木匼匝亭榭竒
巧春時悉以所有書畫玩器羅列滿前閙竿花藍之類
悉皆縷絲金玉為之且立標竿射垜及鞦韆梭門闘雞
蹴踘諸戲事以娛遊客衣冠士女至者招邀杯酒徃往
禁煙乃已謂之放春─湖山勝槩─豐樂樓舊為衆樂亭
又改聳翠樓政和中改今名淳祐間趙京尹重建宏麗
為湖山冠又甃月池立秋千梭門植花木構數亭春時
遊人繁盛清閒供─春時晨起㸃梅花湯課奚奴灑掃
䕶階苔取薔薇露浣手薫玉蕤香讀古赤文緑字書晌
　　午採筍蕨供胡麻汲泉試新茗午後乗欵叚馬執翦水
　　鞭携斗酒䨇柑往聴黄鸝日晡坐柳風前裂五色牋集
　　錦嚢佳句薄暮遶徑灌花─花史─漢武帝嘗以吸花絲
　　所織錦賜麗娟命作舞衣春暮宴于花下舞時故以䄂
　　拂落花滿身都著舞態愈媚謂之百花舞宗測春逰
　　山谷間見竒花異草則繫於𢃄上歸而圗其形狀名聚
　　芳圗百花𢃄人多效之　武陵儒生苖形事園池以接
　　賓客有野春亭雜植山花五色錯列　平湖上有龍湫
　　山花爛熳不可枚舉近寺茅簷草舎皆繞植桃李春遊
　　士女輻湊杯盤狼籍無不手撚花枝醉呼潦倒者　─西
　　湖志─杭州壽安坊俗稱官巷宋時謂之花市亦曰花圑
　　盖汴京壽安山下多花園春時賞宴争華競侈錦簇繡
　　圍移都後以花市比之故稱壽安坊今兩岸多賣花之
　　家亦其遺俗也
　　集藻─賦─
御製春雨賦─神籥絪緼化機和煦元氣上融醲膏下聚首五
行者曰水潤萬物者惟雨于時蒼祗蒞節青鳥司晨餘寒
未歛禁火方新風輕颺以習習雲密布而鱗鱗垂九霄之
嘉澍飛四野之甘津始觸石以吐液旋彌空而散澤初曵
縷以吹絲繼縁霤而滴墀乍密還疎欲斷又續拂宇披檐
挹川注谷既磅礴而淋漓亦瀰漫而滲漉戞綺埓之明璣
流銅池之文縠木欣欣以向榮草萋萋而如沐若夫徂畛
徂隰是蓘是穮塍麥漸秀田禾始苖廣地道之發育資土
脈之沃饒雖霑體而塗足幸渥葉而濡條况乃灌溉神州
濊汪赤縣無逺弗届靡幽不徧灑郊牧而歡呼浃寰瀛而
舞忭慶玉燭之長調喜豐年之屢見夫惟天地之德廣大
無私春生夏長雲行雨施寓栽培于無意普美利于不知
植品物以咸若含細大而莫遺所以觧澤徬徨湛恩深厚
覆被民生惠鮮隴畝興有渰于三陽敷仙霖於千耦世並
享夫豐亨俗咸登於仁壽洋洋乎造物之𢎞功予一人乎
何有
　増─晉夏侯湛春可樂賦─春可樂兮樂東作之良時嘉新
田之啟菜悦中疇之發菑桑冉冉以奮條麥遂遂以揚
秀澤苖翳渚原卉耀阜春可樂兮樂崇陸之可娱登夷
岡以迥眺超矯駕乎山隅綴雜花以為盖集繁蕤以餙
裳散風衣之馥氣納戢懷之潜芳鶯交交以弄音翠翾
翾以輕翔招君子以偕樂携淑人以微行─周庾信春
賦─宜春苑中春已歸披香殿裏作春衣新年鳥聲千種
囀二月楊花滿路飛河陽一縣併是花金谷從来滿園
樹一叢香草足礙人數尺游絲即横路開上林而競入
擁河橋而争度出麗華之金屋下飛燕之蘭宫釵朶多
而訝重髻鬟高而畏風眉將柳而争緑面共桃而競紅
影来池裏花落衫中苔始緑而藏魚麥纔青而覆雉吹
簫弄玉之臺鳴佩凌波之水移戚里而家富入新豐而
酒美石榴聊泛蒲桃醱醅芙蓉玉盎蓮子金杯新芽竹
筍細核楊梅緑珠捧琴至文君送酒来玉管初調鳴絃
暫撫陽春緑水之曲對鳯廻鸞之舞更炙笙簧還移筝
柱月入歌扇花承節鼓協律都尉射雉中郎停車小苑
連騎長楊金鞍始被柘弓新張拂塵看馬埓分朋入射
堂馬是天池之龍種帯乃荆山之玉梁艶錦安天鹿新
綾織鳯皇三日曲水向河津日晚河邉多觧神樹下流
杯客沙頭度水人鏤薄窄衫䄂穿珠帖領巾百丈山頭
日欲斜三晡未醉莫還家池中水影懸勝鏡屋裏衣香
不如花
文賦㪚句─増─晉𫝊𤣥陽春賦─乾坤絪緼冲氣穆清幽蟄
蠢動萬物樂生依依楊柳翩翩浮萍桃之夭夭灼灼其
榮繁華曄而燿野煒芬葩而揚英　─湛方生懷春賦─麥
芃芃而含秀桑藹藹而敷榮華照灼以爛林葉婀娜以
媚莖　─王廙春可樂賦─春可樂兮樂孟月之初陽冰泮
渙以微流土冐橛而觧剛野暄卉以揮緑山蔥蒨以發
蒼　─李顒四時賦─平臯眇莽中林蔥青野馬飛澗晨虹
垂旌陽燕南徂隂鴈北征青華皓皓丹秀熒熒　─謝萬
春遊賦─青陽司候勾芒御辰陳條灌以摧枯初莖蔚其
曜新羃豐葉而為幄靡翠草而成茵　─宋劉義恭感春賦
天晻曖而流寒日隂翳而淪精風淑穆而吹蘭雨濛濛
而洗莖草承澤而擢秀花順氣而飛馨　─梁元帝春
賦─洛陽小苑之西長安大道之東苔染池而盡緑桃含
山而併紅露霑枝而重葉網縈花而曵風　─隋蕭慤春
賦─落花無限數飛鳥排花度禁苑玉饒風吹花春滿路
　─唐王勃春思賦─蜀川風候隔秦川今年節物異常年
霜前柳葉銜霜翠雪裏梅花犯雪妍霜前雪裏知春早
看栁看梅覺春好思萬里之佳期憶三秦之逺道澹蕩
春色悠揚懷抱野何樹而無花水何隄而無草　─原─宋
之問春宴韋曲莊序─萬株果樹色雜雲霞千畝竹林氣
含煙霧激樊川而縈碧瀬浸以成波望太乙而鄰少微
森然逼座　鋪落花以為藉結垂楊而代幄霽景含日
晩霞五彩而丹青韶光卷雲春臯一色而凝黛　─李邕
春賦─楊廻曲沼李雜芳園條煙濃而曵地花錦縟而當
軒　─李白春夜宴桃李園序─幽賞未已高談轉清開瓊
筵以坐花飛羽觴而醉月　─惜餘春賦─平原萋兮綺色
　　愛芳草兮如翦惜餘春之將䦨每為恨而不淺
　　五言古詩─
御製春─旭日含新淑春光覆滿屋東皇轉嵗華融氣雜山谷
　　増─晉郭璞春─青陽暢和氣谷風穆以温英茝曄林薈昆
　　蟲咸啟門髙臺臨迅流四座列王孫羽盖停雲隂翠欝
　　映玉樽─齊謝朓新渚─宛洛佳遨遊春色滿皇州結軫
　　青郊路㢠瞰蒼江流日華川上動風光草際浮桃李成
　　蹊徑桑榆䕃道周東都已俶載言歸望緑疇─梁簡文
　　帝春日年還樂應滿春歸思復生桃含可憐紫桞發斷
　　腸青落花随燕入遊絲𢃄蝶驚邯鄲歌管地見許欲留
　　情　─晩日後堂─幔隂通碧砌日影度城隅岸柳垂長葉
　　忩桃落細跗花留蛱蝶粉竹翳蜻蜓珠賞心無與共染
　　翰獨踟蹰　─元帝春日─新鶯隐葉囀新燕向忩飛柳絮
　　時依酒梅花乍入衣玉珂逐風度金鞍映日暉無令春
　　色晩獨望行人歸　─望春─葉濃知柳密花盡覺梅踈蘭
　　生未可握蒲小不堪書　─江淹當春四韻─雷萌山中草
雲煦江上花流煙漾璇景輕風泛凌霞我有幽蘭念銜
意矚望斜友人殊未還獨慰檐前華─虞羲春郊─光風
轉蕙畮香霧欝蘭津暄遲蝶弄蘤景麗鳥和春樵歌喧
隴暮漁枻亂江晨山中芳杜若依依獨思人　─王筠春
遊─叢蘭已飛蝶楊柳未藏鴉物色相煎蕩微歩出東家
既同翡翠翼復如桃李花欲以千金笑廻君流水車
鮑泉春日─新燕始新歸新蝶復新飛新花滿新樹新月
麗新暉新光新氣早新望新盈抱新水新緑浮新禽新
聴好新景自新還新葉復新攀新枝雖可結新愁詎觧
顔─蕭瑱春日貽劉孝綽─澗水初流碧山櫻早發紅新
禽争弄響落蕊亂從風拂檐多軟幹映户悉花叢誰云
相去逺垂柳對髙桐─聞人蒨春日─髙䑓動春色清池
映日華緑葵向光轉翠柳逐風斜林有鳴心鳥園多奪
目花相與咸知節嘆子獨離家─陳徐陵春日─岸烟起
暮色岸水𢃄斜暉徑狭横枝度簾揺驚燕飛落花承歩
履流澗寫行衣何殊九枝盖薄暮洞庭歸　─周庾信詠
春─逍遙遊桂苑寂絶想桃源狭石分花徑長橋映水門
管聲驚百鳥人衣香一園定知歡未足横琴坐樹根
楊師道春朝閒歩─休沐乗閒豫清晨歩百林池塘藉芳
草蘭芷襲幽衿霧中分曉日花裏弄春禽野徑香恒滿
山堦筍屡侵何須命輕盖桃李自成隂─原─唐李白春
思─燕草如碧絲秦桑低緑枝當君懷歸日是妾斷腸時
春風不相識何事入羅幃─増─張子容春江花月夜─林
花發岸口氣色動江新此夜江中月流光花上春分明
石潭裏宜照浣紗人　─王維贈裴十廸─風景日夕佳與
君賦新詩澹然望逺空如意方支頤春風動百草蘭蕙
生我籬曖曖日暖閨田家来致詞欣欣春還臯淡淡水
生陂桃李雖未開荑蕚滿芳枝請君理還䇿敢告将農
時　─韓愈感春─偶坐藤樹下暮春下旬間藤隂已可庇
落蕊還漫漫亹亹新葉大瓏瓏晩花乾青天髙寥寥兩
蝶飛翻翻時節適當爾懷悲自無端　─孟郊長安早春
旭日朱樓光東風不驚塵公子醉未起美人争探春探
春不為桑探春不為麥日日出西園祗望花柳色乃知
田家春不入五侯宅─獨孤及山中春思─獺祭川水大
人家春日長獨謠晝不暮搔首慚年芳靡草知節換含
葩向新陽不嫌三徑深為我生池塘亭午井竈閒雀聲
響空倉花落沒屐齒風動羣木香歸路雲水外天涯杳
茫茫獨卷萬里心深入山鳥行芳景勿相廹春愁未遽
忘─權德輿春日戲題─江春好游衍處處芳菲積綵舫
入花津香車依柳陌緑楊煙褭褭紅蕊鶯寂寂如何愁
思人獨與風光隔─宋曽鞏和張友直城東春日─東流
抱孤城雨洗見春色風吹百草根道路千里碧莫盡溪
漫漫波瀾散無跡遙林缺見山冉冉蒼藹積沙禽有行
蹤文字不可識青松對桃李桃紅李花白紅白勢方競
青青守巖側君意無不諧研談欲俱得賦詩多所陳炳
若觀龜拆城東不待到衆物已歴歴─朱子春日言懷
春至草木變郊園猶掩扉兹晨與心㑹覧物徧芳菲桃
蕚破淺紅時禽悦朝暉泉谷暖方融原田水初肥東作
興庶甿嵗功始在兹端居適自慰世事復有期終然心
所向農畝還當歸　─元吴師道徳興開化道中─春晨氣
澄穆雜卉香滿路百舌鳴髙林墟煙淡如霧農夫啟門
出在野各有務行人獨何為憧憧自来去　兩崖蒼石
間湍水激清瀉山桃爛紅芳光影連上下春風忽怒起
意乃媚行者飛花撲人来攬之欲盈把　─倪瓉春日雲
林齋居─池泉春漲深徑苔夕隂滿諷詠紫霞篇馳情華
陽館晴嵐拂書幌飛花浮茗盌階下松粉黄忩間雲氣
暖石梁蘿蔦垂翳翳行蹤斷非與世相違㝠栖乆忘返
七言古詩─増─陳賀循庭中有竒樹─三春節物始芳菲遊
絲細草動春暉香風飄舞花間度好鳥和鳴枝上飛臨
池間竹偏増緑依堦映雪紛如玉温室庭前竟不言鼓
吹樓中能作曲曽聞逺别舊難思攀折㑹取贈佳期長
條本自堪為𢃄密葉由来好作幃星稀漢轉月輪明徘
徊夜鵲屡相驚欲識幽人蘭杜徑山忩芳桂復叢生
唐文德后遊春曲─上苑杏花朝日明蘭閨艶妾動春情
井上新花偷面色簷前嫩柳效身輕花中去来看蝶舞
樹上長短聴流鶯林下何湏逺借問出衆風流舊有名
　─温庭筠陽春曲─雲母空窓曉煙薄香昬龍氣凝暉閣
霏霏霧雨杏花天簾外春威著羅幕曲䦨伏檻金麒麟
沙苑芳郊連翠茵廐馬何能齧芳草路人不敢隨流塵
　─惜春詞─百舌問花花不語低回似恨横塘雨蜂争粉
蕊蝶分香不似垂楊惜金縷願君留得長妖韶莫逐東
風還蕩揺秦女含嚬向煙月愁紅𢃄露空迢迢─原─宋
宼準江南春─波渺𣺌栁依依孤村芳樹逺斜日杏花飛
江南春盡離腸斷蘋滿汀洲人未歸─増─歐陽修春寒
東風吹雲海天黒饑龍凍雲雨不滴嗔雷隐隐愁煙白
宿露無光瑤草寂東皇染花滿春園天為花迷惜春色
呼雲鏁月恐紅蔫㡬日春隂養花魄悠悠逺絮縈空擲
愁思織春挽不得髙樓去天無幾尺逺岫參差亂屏碧
　徐積江南春─今年是處春風早江南地暖春逾好春
風次第入江山先入梅花既芳草芳草春深似有情眞
　　共江山到洞庭落花流水武陵道湖中有山春更青斜
　　陽西落一㸃明少年莫上岳陽城　─陸游雨霽出遊─十
　　日苦雨一日晴拂拭拄杖西村行清溝泠泠流細水好
　　風習習吹衣輕四鄰蛙聲已閣閣兩岸栁色争青青辛
　　夷先開半委地海棠獨立方傾城春工遇物初不擇亦
　　秀燕麥開蕪菁薺花如雪又爛熳百草紅紫那知名小
　　魚誰取置道側細栁穿頬危將烹欣然買放寄吾意草
　　莱無地蘇疲氓　─元周權春日即事─吴蠶欲老疇未秧
　　拍隄野水廻横塘淡煙踈樹綠隂薄落花飛絮白日長
　　寒具油乾過冷節匆匆芳事歸鶗鴂枕書睡足午忩明
　　雪乳浮浮翻兎褐
　　五言律詩─
御製春日郊行─春殿晴雲曉鑾輿出禁闈桃花臨紫陌柳色
　啓青暉細雨清塵界和風散德威馬嘶馳道逺滿地盡芳
　菲　─玉泉春曉─郊墅初晴後芳春曙色旋孤巒堆畫障細
　穴吐新泉浪静鮮鱗躍風恬紫菂妍怡情看萬象浩浩思
無邊　─春日觀花─枝上流鶯蚤千紅萬紫香氣融催景麗
風過逓年芳穠李花猶淺垂楊葉未長澗中春溜發疑是
奏笙簧
　増─唐宋之問春日芙蓉園侍宴─芙蓉秦地沼盧橘漢家
　園谷轉斜盤徑川廻曲抱源風来花自舞春入鳥能言
　侍宴瑤池夕歸途騎吹繁年光竹裏徧春色杏間遙
　煙氣籠青閣流文蕩畫橋飛花随蝶舞艶曲伴鶯嬌今
　日陪歡豫還疑陟紫霄─原─杜甫春夜喜雨─好雨知時
　節當春乃發生随風潜入夜潤物細無聲野徑雲俱黒
　江船火獨明曉看紅濕處花重錦官城　─増─秦系春日
　閒居─一似桃源隐将今過客迷礙冠門栁長驚夢院鶯
　啼澆藥泉流細圍碁日影低舉家無外事共愛草萋萋
　　─王建長安春遊─騎馬傍閑坊新衣著雨香桃花紅粉
　醉柳絮白雲狂不覺愁春去何曽得日長牡丹相次發
　城裏又湏忙　─韋述春日山莊─初嵗開韶月田家喜載
　陽晚晴揺水態遲景蕩春光浦淨漁舟逺花飛樵路香
自然成野趣都使俗情忘─元稹遣春─失却游花伴因
風浪引將柳堤遥認馬梅徑誤尋香晚景行看謝春心
漸欲狂園林都不到何處枉風光　─于良史春山月夜
春山多勝事賞翫夜忘歸掬水月在手弄花香滿衣興
来無逺近欲去惜芳菲南望鳴鐘處樓臺深翠微　─李
商隐判春─一桃復一李井上占年芳笑處如臨鏡窺時
不隐牆敢言西子短誰覺宓妃長珠玉終相類同名作
夜光─春宵自遣─地勝遺塵事身閑念嵗華晚晴風過
竹深夜月當花石亂知泉咽苔荒任徑斜陶然恃琴酒
忘却在山家─春遊─橋峻斑騅疾川長白鳥髙煙輕唯
潤柳風濫欲吹桃徙倚三層閣摩挲七寳刀庾郎年最
少青草妒春袍─李中喜春雨有寄─青春終日雨公子
莫思情任阻西園㑹且觀南畆耕最憐滋隴麥不恨濕
林鶯父老應相賀豐年兆已成─僧貫休春興─柳暖鶯
多語花明草盡長風流在詩句牽率繞池塘呌切禽名
宇飛狂蝶姓莊時来眞可惜自勉掇蘭芳─原僧皎然
春興─片雨拂檐楹煩襟四座清霏微過麥隴蕭散傍莎
城静愛和花落幽聞入竹聲朝觀趣無限髙詠寄閒情
　─增─宋梅堯臣和元輿遊春韻─乗閒多野興信馬與君
行碧樹斜通市清流曲抱城山花髙下色春鳥短長聲
日暮吾廬近還歌空復情─春隂─濃淡雲無定淒微氣
宇寒鳩鳴桑葉吐村暗杏花殘客子行裘薄春塘野水
寛輕雷欣已發謬作採茶官─李彌遜春日雜韻─幽栖
足春事晴日苦相催屐齒穿沙稳笻鬚礙竹回光風初
轉蕙殘雪欲欺梅自是經過少柴門日日開─眞山民
春遊─春光潑眼明占勝得新亭棠醉風扶起柳眠鶯喚
醒非無杯泛緑安得髩皆青且事日為樂歌聲莫暫停
　─元陳樵春日─細雨花隂重輕煙草色勻驚禽長避客
嬌燕却依人絃管紅樓酒跧蹏紫陌塵東風競遊賞因
想上林春─葉顒春日─曉洞雲歸濕青山草木新夭桃
含宿雨嫩柳裊輕塵蝶翅寒猶怯蜂衙晩漸陳香風簇
羅綺已有蹋青人
　　七言律詩─
御製景山春望─雲霄千尺倚丹丘輦下山河一望收鳳翥中
　天連紫闕龍蟠北極壯皇州煙生沆瀣春初麗露濕芙蓉
　翠欲流却向閭閻看蔀屋崇髙還厪廟堂憂─後苑漫興
　佳氣青蔥繞苑牆紅泉紫岫勝雲莊雕欄細草經春滿綺
　閣繁花入午香雨露生成随品類鳶魚飛躍自低昻閑亭
　乆坐渾無事静對琴書覺意長
　　増─唐張謂春園家宴─南園春色正相宜大婦同行少婦
　　随竹裏登樓人不見花間覓路鳥先知櫻桃觧結垂簷
　　子楊栁能低入戸枝山簡醉来歌一曲参差笑煞郢中
　　兒─包何和程員外春日東郊即事─郎官休浣憐遲日
　　野老歡娱為有年幾處折花驚蝶夢數家留葉待蠶眠
　　藤垂委地縈珠實泉迸侵堦浸綠錢直到閉關朝謁去
　　鶯聲不散柳含煙─李紳憶春日曲江宴後許至芙蓉
　　園─春風上苑開桃李詔許看花入御園香徑草中廻玉
　　勒鳳凰池畔泛金樽緑絲垂栁遮風暗紅藥低叢拂砌
繁歸繞曲江春景晩未央明月鎖千門　─王建春日五
門西望─百官朝下五門西塵起春風過玉堤黄帕葢鞍
呈過馬紅羅纒頸闘囘鷄舘松枝重牆頭出御栁條長
水面齊唯有教坊南草色古苔隂地冷萋萋─楊巨源
─長安春遊─鳳城春報曲江頭上客年年是勝遊日暖雲
─山當廣陌天清絲管在高樓蘢蔥樹色分仙閣縹緲花
香泛御溝桂壁朱門新邸第漢家恩澤問鄼侯─白居
易錢塘湖春行─孤山寺北賈亭西水面初平雲脚低幾
處早鶯争暖樹誰家新燕啄春泥亂花漸欲迷人眼淺
草纔能沒馬蹄最愛湖東行不足緑楊隂裏白沙堤
杭州春望─望海樓明照曙霞䕶江堤白蹋晴沙潮聲夜
入伍員廟柳色春藏蘇小家紅䄂織綾誇柿蔕青旗沽
酒趁梨花誰開湖寺西南路草緑帬腰一道斜　─認春
認得春風先到䖏西園南面水東頭栁初變後條猶重
花未開前枝已稠暗助醉顔㝷緑酒潜添睡興著紅樓
知君未别陽春數直待春深好擬遊　─温庭筠春日野
行─日西塘水金堤斜碧草芊芊暗吐芽野岸明媚山芍
藥水田叫噪官蝦蟆鏡中有浪動菱蔓陌上無風飄柳
花何事輕橈向溪客緑萍方好不還家─方干春日─年
去年来似有期日髙添睡是春時雖將細雨催蘆筍却
用東風染柳絲重霧已應吞海色輕霜何事挫花枝此
時野客因花醉醉臥花間應不知　─宋陳襄春日賞林
亭─把酒春亭覧衆芳水精簾箔逗山光孤松冷落千年
換野槿紛華一日香緑圃煙深迷蛺蝶曲池波暖睡鴛
鴦文園莫惜鸘裘費買取宜城作醉鄉　王廷珪春日
山行─緩鞚青絲馬不嘶春山草長静山扉迸林新筍斑
斑出隔水幽禽欵欵飛雨過泉聲鳴嶺背日長花氣撲
人衣雲藏逺岫茶煙起知有僧居在翠㣲─陸游春日
小園─市塵不到放翁家繞麥穿桑野徑斜夜雨長深三
尺水曉寒留得一分花悶從鄰舎分春瓮閒就僧窓試
露芽自此年光應更好日驅秧馬聴繅車　─雨霽春色
粲然喜而有賦─應接年光日漸慵猶能一飲百花空半
霑蝶粉簾櫳雨逺送鶯聲巷陌風千縷麴塵楊柳緑萬
枝猩血海棠紅從来造物陶甄手却在閒人詩句中
朱子和秀野韻─江臯晴日麗芳華翠竹踈疎映白沙路
轉忽逢沽酒客眼明惟見滿園花望中景助詩人趣物
外春歸釋子家向晩却尋芳草徑夕陽流水遶村斜
戴昺春事─春事關心常起早愛看景物試凭欄戲魚池
面微添緑啼鳥枝頭尚𢃄寒斬棘重樊新插柳㪺泉頻
灌自栽蘭年年賸有園林興每恨廬邉地不寛　─方岳
春日雜興─髙下雲藏野老家縱横水潄竹籬斜勒將春
去許多雨流出山来都是花白首風煙三徑草清時鼓
吹一池蛙身閒不耐閒䨇手洗甑炊香夜作茶　南岡
北嶺對忩扉看盡朝嵐與夕霏社後未曽聞燕語雨中
誰不惜花飛山醅約莫㡬時熟沙筍輪囷一尺圍莫怨
風光損桃李荼䕷芍藥又芳菲─髙翥春日湖上─清波
門外放船時盡日輕寒戀客衣花下笑聲人共語柳邉
檣影燕初飛曉風不定棠梨痩夜雨相連薺麥肥最憶
故山春正好夜来先遣夢魂歸　─真山民春曉雨─破曉
檐花未放乾披衣和夢倚䦨干醸成苔暈地猶濕老盡
鶯聲風正寒無客醉敲金鐙響有人睡怯翠衾單牡丹
一夜成消痩下却珠簾不忍看　─元宋无春日野歩─翳
日榿隂翠幄遮葑圍髙下奕枰斜陂塘幾曲深淺水桃
李一溪紅白花赬尾自跳魚放子綠頭相並鴨眠沙春
郊景物堪圗寫輸與煙樵雨牧家─原─明陸樹聲─一番
風雨醸重隂雲樹蒼茫自逺林徑滿煙蘿圍作障石分
泉路細鳴琴青門插柳關幽思紫陌行春滯賞心最是
桃花争欲放不禁庭院曉寒侵─曹大章─東風緑草到
平䑓小檻晴臨曲磵隈月影上洲楊柳亂霧香沾酒杏
花開佳人歩郭逢君飲臥病憐春强自來尋勝正當花
度日蕊宮鶯蝶一齊回　─于若瀛─不問深紅與淺紅名
園次第暗芳叢乍隨絮逐仍依草忽向西飛又轉東嫩
碧朝添眉自恨流黄夜罷錦成空年年一度開還落始
信隋家剪未工
五言排律増唐王叡春草碧色習習東風扇萋萋草色
新淺深千里碧髙下一時春嫩葉舒煙際微香動水濵
金塘明夕照輦路惹芳塵造化功何廣陽和力自均今
當發生日瀝懇祝良辰　張嗣初賦得春色滿皇州─何
䖏年華好皇州淑氣勻朝陽潜應律草木暗迎春柳變
金隄畔蘭抽曲水濵輕黄垂輦道微緑映天津麗景浮
丹闕晴光擁紫宸不知幽逺地今日幾枝新　─李商隐
永樂縣所居一草一木無非自栽今春悉已芳茂因書
即事一章─手種悲陳事心期翫物華柳飛彭澤雪桃散
武陵霞枳嫩栖鸞葉桐香待鳯花綬藤縈弱蔓𫀆草展
新芽學植功雖倍成蹊跡尚賖芳年誰共翫終老邵平
𤓰─李郢春日題山家─偶與樵人熟春殘日日来依崗
㝷紫蕨挽樹得青梅燕静銜泥起蜂喧抱蕊回嫩茶重
攪緑新酒畧吹醅漠漠蠶生紙涓涓水弄苔丁香正堪
結留歩小庭隈─鄭谷木向榮─園林青氣動衆木散寒
聲敗葉牆隂在滋條雪後榮欣欣春令早藹藹日華輕
　　庾嶺梅先覺隋堤栁暗驚山川應物候臯壌起農情祇
　　待開花日連栖出谷鶯
　　五言絶句─
御製春夜─玉鑪煙靄盡夜静百花香曙氣浮丹陛春光拂象
　牀
　　増唐張九齡荅靳博士─上苑春先入中園花盡開唯餘
　　幽徑草尚待日光催　張起春情畫閣餘寒在新年舊
　　燕歸梅花猶𢃄雪未得試春衣─張仲素春遊曲─萬樹
　　江邉杏新開一夜風滿園深淺色照在綠波中　煙栁
　　飛輕絮風榆落小錢濛濛百花裏羅綺競秋千　孟郊
　　春後雨─昨夜一霎雨天意蘇群物何物最先知虚庭草
　　爭出　王建春意─雖是杏園主一株臨古岐從傷春意
　　早乞取舊開枝　權德輿春日戲題─随風柳絮輕映日
　　杏花明無奈花深處流鶯三數聲─許渾長安早春─雲
　　月有歸處故山清洛南秦城一花落春夢滿江潭　─宋
　　陸游春雨─湖上新春栁搖搖欲喚人多情今夜雨先洗
　　馬蹄塵─楊萬里春日─日落碧簮外人行紅雨中幽人
　　詩酒裏又是一春風
　　七言絶句─
御製春日─佳氣山川浃地行物随節候變初晴雪消樹底花
　爭發冰泮池頭草欲生　─春晴舟中作─野水漫漫野岸長
　幾行嫩柳𢃄斜陽不知春色来多少但覺飛花處處香
　　増─唐岑参山房春事─風恬日暖蕩春光戯蝶遊蜂亂入
　　房數枝門栁低衣桁一片山花落筆牀　─王維遊春詞
　　經過栁陌與桃溪尋逐春光著處迷鳥度時時衝絮起
　　花繁滚滚壓枝低　韋應物春思─野花如雪繞江城坐
　　見年芳憶帝京閶闔曉開凝碧樹曽陪鵷鷺聴流鶯
　　錢起春郊─水透冰渠漸有聲氣融煙霧晚来明東風好
　　作陽和使逢草逢花報發生　─盧綸曲江春望─菖蒲翻
　　葉栁交枝暗上蓮舟鳥不知更到無花最深處玉樓金
　　殿影参差　─翫春因寄馮衛二補闕戲呈李益掖垣春
　　色自天来紅藥當堦次第開萱草叢叢爾何物等閒穿
破緑莓苔─韓愈曲江春遊寄白二十二舎人─漠漠輕
隂晚自開青天白日映樓臺曲江水滿花千樹有底忙
時不肯来─白居易晩春─晝静簾踈燕語頻䨇䨇闘雀
動堦塵柴扉日暮随風掩落盡閒花不見人　─元稹與
吴侍郎春遊─蒼龍闕下陪驄馬紫閣峰頭見白雲滿眼
流光随日度今朝花落更紛紛─李賀南園─花枝草蔓
眼中開小白長紅越女腮可憐日暮嫣香落嫁與春風
不用媒─李約江南春─池塘春暖水紋開堤柳垂絲間
野梅江上年年芳意早蓬瀛春色逐潮来　─羅鄴春日
題城南韋曲─韋曲城南錦繡堆千金不惜買花栽誰知
豪貴多羈束落盡春紅不見来─韋莊春陌─滿街芳草
卓香車仙子門前白日斜腸斷東風各回首一枝春雪
凍梅花─王周問春─遊絲垂幄雨依依枝上紅香片片
飛把酒問春因底意為誰来後為誰歸─春荅─花枝千
萬趁春開三月䦨珊即自回剰向東園種桃李明年依
舊為君来─劉兼春遊─栁成金穗草如茵載酒尋花共
賞春先入醉鄉君莫問十年風景在三秦─宋宼準春
晝偶書─白晝偶成芳草夢起来幽興有新詩風簾不動
黄鸝語坐見庭花日影移─趙抃賞春亭─滂葩浩豓滿
亭隈當席芳樽醉看来始信君恩不私物亂山窮處亦
花開─歐陽修豐樂亭遊春─綠樹交加山鳥啼晴嵐蕩
漾落花飛鳥歌花落太守醉明日酒醒春已歸　春雲
澹澹日輝輝草惹行襟絮拂衣行到亭西逢太守籃輿
酩酊挿花歸　紅樹青山日欲斜長郊草色綠無涯遊
人不管春将老来往亭前蹋落花─王珪宮詞─麗日祥
煙鎖禁林櫻桃初熟杏成隂年年翠輦来遊幸花落春
宫一寸深─王安石春風─春風過栁緑如繅晴日蒸紅
出小桃池暖水香魚沒處一環清浪湧亭臯─秦觀春
日─黄金䔩䔩滿垂楊尚有春寒到畫堂酒力漸消歌扇
怯入簾飛雪𢃄梅香─崔鷃春日村居─春草門前已沒
靴更無人過野人家離離細竹時聞雨淡淡疎簾不隔
花─王鎡叚橋春望─拾翠車間輦路塵山南山北杜鵑
春誰家庭院東風裏吹出桃花不見人　金元好問梁
園春─暖入金溝細浪添津橋楊栁綠纎纎賣花聲動天
街逺幾處春風揭繡簾　─元薩都刺春日偶成蹋馬歸
来過早春空階已見草如茵東風吹緑青溪栁馬上輕
寒不著人　─馬臻春日閒居─茶香庭院一枰棋柳影侵
堦日自移因見刺桐花滿樹等閒憶煞故園時　─西湖
春日─要囑園丁取折枝紅桃白李紫薔薇石函橋畔人
煙晩挑得春光一擔歸　─春日幽居─淺淺春風尚𢃄寒
日斜香篆半燒殘杏花一樹開如錦怕觸啼鶯不倚䦨
　─釋石屋山居吟滿山筍蕨滿園茶一樹紅花間白花
大抵四時春最好就中尤好是山家
詩㪚句─増─晉陶潜歡言酌春酒摘我園中蔬─齊謝脁
喧鳥覆春洲雜英滿芳甸　─梁沈約─春風揺雜樹葳㽔
綠且丹─蕭子範─春情寄栁色鳥語出梅中　─陳張正
見春光落雲葉花影發晴枝　─唐王勃─草綠縈春𢃄榆
青綴古錢　芳樹搖春晩晴雲入座飛　─岑参─竹深喧
暮鳥花缺露春山　鶯聲随坐嘯柳色喚行春─原─杜
甫─漢節梅花外春城海水邉　夜雨翦春韭新炊間黄
粱　野館濃花發春帆細雨来　一徑野花落孤村春
水生　雲溪花淡淡春郭水泠泠─増─錢起─蘭蕙暖初
吐春鳩鳴欲巢─嚴維─栁塘春水慢花塢夕陽遲─李
嘉祐─野渡花争發春塘水亂流─儲嗣宗─鶴語松上月
花明雪裏春─劉禹錫─花含欲語意草有闘生心　─柳
宗元─平野春草綠晩鶯啼逺林　─白居易─紅簇交枝杏
春含卷葉荷　春樹花珠顆春塘水麴塵─崔塗─忽覺
草木變始知天地春　─曹松─御柳舞著水野鶯啼破春
─宋余靖─松溪千蓋雨茶圃一旗春　─司馬光─草遶春
街碧花繁夕市紅　─毛滂─春渚連天濶春風夾岸香
王安石─冉冉春行暮菲菲物競華　─蘇軾行看花栁動
共享無邉春　─晁補之─春風入木心皮肌發紅綠　─吴
中復─花涵清露曉風卷緑波春　─元馬祖常─竹光浮晝
碧花蕊颺春紅　─陳樵─春風何䖏来草木忽已榮　─倪
瓉─蘼蕪細雨濕桃李春風寒　─馬臻─淑氣浮芳鮮山澤
一時綠─原─馮琦─梅圃懸春月松扉拂澗虹─増─唐王
維─草色全經細雨濕花枝欲動春風寒　─李白─長安白
日照春空綠楊結煙垂褭風　─杜甫─落花遊絲白日静
鳴鳩乳燕青春深─李賀─朱城報春更漏轉光風催蘭
吹小殿　─温庭筠─霏霏霧雨杏花天簾外春威著羅幕
─曹松─半夜笙歌教洗月平明桃李放燒春　─司空圖
孤嶼池痕春漲滿小欄花韻午晴初　─宋韓琦─草濕漫
鋪留醉席榆寒難掃買春錢　─石延年─鶯聲不逐春光
老花影長隨日脚流　─王安石─濃綠萬枝紅一㸃動人
春色不湏多─蘇軾─臥聞百舌呼春風起尋花柳村村
同　陋巷關門負朝日小園除雪得春蔬　浥浥爐香
初泛夜離離花影欲揺春　─陸游─小桃婀娜并芳柔紅
蘭茁芽滿春洲　小樓一夜聼春雨深巷明朝賣杏花
　新陽蘇醒春前柳輕暖醫治雪後梅　春深水暖多
魚婢雨足年豐少麥奴　静院春風傳浴鼓畫廊晩雨
濕茶煙　─元耶律楚材─花藏徑畔春泉碧雲散林梢晩
照明　─郝經─四圍紅錦春風軟滿地綠隂春晝長　─許
衡─萬樹春紅羅錦綺一灣晴碧捲玻璃　─王惲─花枝入
簾春夢香遊絲翻空清晝長許謙春風生草雉堞青
随處軟茵供小坐─倪瓉─柳絮如煙迷曉浦杏花飛雪
㸃春波─顧阿瑛─桃花亭亭笑酣春溪邉浣花染溪水
　─馬臻─蟄雷夜送催花雨香徑春迷闘草人　唐上官
儀─春堤芳草積─杜甫─春風花草香武元衡春風綻
百花　─白居易春染柳梢黄　─韋莊─杏花春陌馬聲嬌
　宋劉筠─杏梁春晩燕沾泥─宋祁─風光駘蕩百花春
　─蘇軾─滿地春風掃落花─陸游─春晩江邉草過腰
春近野梅香初動元虞集─山雨欲来春樹暗　桃花
吹雨春牽䌫　─周權─渚波春綠荻芽新─郭鈺─野徑春
煙匝翠蘿　萬絲煙桞鎖春晴─葉顒─隔溪春色兩三
花
詞─増─唐馮延巳三臺令─春色春色依舊青山紫陌日斜
栁暗花蔫醉臥春風少年年少年少行樂直湏及早
王建三臺令─蝴蜨蝴蜨飛上金枝玉葉君前對舞春風
百葉桃花樹紅紅樹紅樹燕語鶯啼日暮　─宋毛滂憶
秦娥─夜夜夜了花朝也連忙指㸃銀瓶索酒嘗　明朝
花落知多少莫把殘紅掃愁人一片花飛減却春　─洪
适生查子─桃疎蜨惜春栁困鶯銜絮日影過簾旌多少
閒愁緒　紅綻武陵溪緑暗章臺路春色似行人無意
花間住　─唐和凝春光好蘋葉軟杏花明畫船輕䨇浴
鴛鴦出緑汀棹歌聲　春水春風無浪春天半雨半晴
紅粉相随南浦晚幾含情─宋張槃浣溪沙─習習輕風
破海棠鞦韆移影上廽廊晝長蝴蜨為誰忙　度柳早
鶯分暖綠過花小蝶𢃄春香滿庭芳草又斜陽　─髙觀
國菩薩蠻春風吹綠湖邉草春光依舊湖邉道玉勒錦障
泥少年遊冶時　煙明花似繡且醉旗亭酒斜日照花
西歸鴉花外啼─程垓菩薩蠻─畫橋泊泊春江綠行人
正在春江曲花潤接平川有人花底眠東風原自好
只怕催花老安得萬垂楊繋教春日長　─周密謁金門
芳事晩數㸃杏鈿香淺惻惻輕寒風翦翦錦屏春夢逺
　穉栁拖煙嬌軟花影暗藏深院初試輕衫并畫扇牡
丹紅未展─李之儀好事近─春到雨初晴正在小樓時
節栁眼向人微笑傍䦨干堪折　暮山濃淡瑣煙霏梅
杏半明滅玉斚莫辭沉醉判歸時斜月　─唐歐陽炯清
平樂─春来階砌春雨如絲細春徑滿飄紅杏蔕春燕舞
随風勢　春幡細縷春繒春閨一㸃春燈自是春心撩
亂非關春夢無憑─宋王安國清平樂─留春不住費盡
鶯兒語滿地殘紅宫錦汚昨夜南園風雨　小憐初上
琵琶曉来思繞天涯不肯畫堂朱戸春風自在楊花
王安中清平樂─花時微雨未減春分數占取簾疎花密
處把酒聴歌金縷　斜風輕度濃香閒情正與春長向
晩紅燈入坐嘗新青杏随觴─盧祖臯西江月─燕掠晴
絲裊裊魚吹水葉𥻘𥻘禁街微雨灑芳塵寒食清明相
近　謾著宫羅試暖閒呼社酒酬春晚風簾幕悄無人
二十四番花信　─毛滂西江月─煙雨半藏楊柳風花初
著桃花玉人細細酌流霞醉裏将春留下　柳外鴛鴦
作伴花邉蝴蝶為家醉翁醉也且由他月在栁橋花下
　─周密西江月─波影暖浮玉甃柳隂深鎖金鋪湘桃花
褪燕調雛又是一番春暮　碧桂情深鳯怨雲屏夢淺
鶯呼繡忩人倦冷薫爐簾影揺揺亭午　─吴潜南柯子
池水凝新碧欄花駐老紅有人獨倚橋東手把一枝楊
桞繫春風　鵲伴遊絲堕蜂黏落蕊空秋千庭院小簾
櫳多少閒情閒緒雨聲中楊无咎於中好─墻頭艶杏
花初試繞珍叢細挼紅蕊欲知占盡春明媚悄無意看
桃李　持杯準擬花間醉一葉兩葉飛墮晚来旋旋深
無地更聴得東風起毛滂蹋莎行─階影紅遲柳苞黄
徧纎雲弄日隂晴半重簾不捲篆香横小花初破春叢
淺　鳳繡猶重鴨爐長暖屛山翠入江南逺醉輕夢短
枕閒欹綠忩窈窕風光轉　─元何可視蝶戀花─金井啼
鴉深院曉颺盡東風柳絮吹難了燕子多情相識早杏
梁依舊䨇䨇到　一縷沉煙簾幕悄滿眼飛花祗攪人
懷抱十二玉樓春樹杪天涯不斷青青草　─宋俞國寳
風入松─一春長費買花錢日日醉湖邉玉驄慣識西湖
路驕嘶過沽酒樓前紅杏香中歌舞緑楊影裏秋千
暖風十里麗人天花壓髩雲偏畫船載得春歸去餘情
付湖水湖煙明日重扶殘醉来㝷陌上花鈿　─栁永木
蘭花慢─坼桐花爛熳乍疎雨洗清明正豔杏燒林緗桃
繡野芳景如屛傾城盡尋勝賞驟雕鞍紺􁜊出郊坰風
暖繁絃脆管萬家競奏新聲　盈盈闘草蹋青人艶冶
逓逢迎向路旁徃往遺簮墜珥珠翠縱横歡情對佳麗
地任金罍罄竭玉山傾􁨣却明朝永日畫堂一枕春酲
　─黄機喜遷鶯─平湖百畆種滿湖蓮葉繞堤楊栁冉冉
波光輝輝煙影空翠濕霑襟䄂静惬鄰雞啼午暖逼沙
鷗眠晝西園路更紅塵不斷蝶酣蜂痩　知否堪畫處
野薺蕪菁罥地鋪茵繡桃李隂邉桑麻叢裏斜矗酒帘
誇酒竹寺小依山趾茅店平窺津口春又晚正香風有
　客倚䦨搔首
　别録─増─汜勝之書─栽樹正月為上時二月為中時三月
　為下時然棗鷄口槐兎目桑蝦蟇眼榆負瘤散其餘雜
　木䑕耳􁁉趄各其時凡種栽并插皆用此等形象─本
　草─凡採根物多以春月採者謂春初津潤始萌未衝枝
　葉勢力淳濃也　春月移栽各樹宜上半月前則茂而
　結實移栽松柏槐柳桑柘橙橘各色樹皆可
　
　
　
　
　
　
　
　
御定佩文齋廣羣芳譜卷一
　欽定四庫全書
御定佩文齋廣羣芳譜卷二
　　　天時譜
　　　　正月(立春雨水元日/人日上元附見)
　増─禮記月令─孟春之月日在營室昏參中旦尾中─註─日
　月㑹於娵訾而斗建寅之辰也　是月也天氣下降地
　氣上騰天地和同草木萌動王命布農事命田舎東郊
　皆修封疆審端徑術善相丘陵阪險原隰土地所宜五
　榖所殖以教道民必躬親之田事既飭先定凖直農乃
　不惑　─梁元帝纂要─正月孟春亦曰孟陽孟陬上春初
　春開春發春獻春首春首嵗初嵗開嵗發嵗獻嵗肇嵗
　芳嵗華嵗　─原─花月令─是月也迎春生櫻桃胎望春盈
　眸蘭蕙芳李能白杏花飾其靨　─増─瓶史月表─正月花
　盟主梅花寳珠茶花客卿山茶鐵幹海棠花使令瑞香
　報春木𤓰　─花歴─正月瑞香烈徑草緑百花萌動
　彚考─増─詩豳風─三之日于耜─疏─三之日三陽之月夏之
正月也于耜徃修田器也　─禮記月令─是月也天子乃
以元日祈榖於上帝乃擇元辰天子親載耒耜措之于
参保介之御間帥三公九卿諸侯大夫躬耕帝籍天子
三推三公五推卿諸侯九推　─周禮天官─上春詔王后
帥六宫之人而生穜稑之種而獻之於王　─夏小正─正
月柳稊─註─稊也者發莩也　梅杏杝桃則華─註─杝桃山
桃也　─大戴禮─孟春百草權輿　─國語─太史順時􁆣土
農祥晨正土乃脈發─註─農祥天駟即房星也晨正中也
謂正月初也　─管子─正月令農始作服於公田農耕及
雪釋耕始焉芸卒焉　─原─西京雜記─戚夫人侍髙帝常
以正月上辰出池邊盥濯食蓬餌以祓妖邪　─酉陽雜
俎─北朝婦人正月進箕帚長生花　─夢溪筆談─正月陽
氣始建兆乎萬物故曰登明　─續明道雜志─紹聖戊寅
嵗余在黄州見上元沽酒人頭已簪麥穗土人言當年
不爾　─賞心樂事─正月玉照堂賞梅叢奎閣賞山茶湖
山尋梅攬月橋看新柳　─嵗華紀麗─正月二十三日聖
壽寺前蠶市張公詠始即寺為㑹使民鬻農器　─立春
増─禮記月令─先立春三日太史謁之天子曰某日立春
盛德在木天子乃齋立春之日天子親帥三公九卿諸
侯大夫以迎春於東郊　─後漢書禮儀志─立春日夜漏
未盡五刻京師百官皆衣青衣郡國縣道官下至斗食
令史皆服青幘立春旛施土牛耕人於門外以示兆民
　─易通卦驗─立春條風至冰觧楊柳津─要覽─列子御
風常以立春歸於八荒是風至則草木發生　─玉泉記
立春日取𢎞農冝陽金門山竹為管河内葭草為灰以
候陽氣　─摭遺─東晉李鄂立春日命以蘆菔芹芽為菜
盤相餽貺　─四時寳鏡─立春日春餅生菜號春盤　─景
龍文館記─正月八日立春内出綵花賜近臣武平一應
制云鸞輅青旂下帝臺東郊上苑望春來黄鶯未觧林
間囀紅蘂先從殿裏開畫閣條風初變柳銀塘曲水半
含苔欣逢睿藻光韶律更促霞觴畏景催是日中宗手
勅批云平一年雖最少文甚警新悦紅蘂之先開訝黄
鶯之未囀循還吟咀賞嘆兼懷今更賜花一枝以彰其
美所賜學士花竝令插在頭上後所賜者平一左右交
插因舞蹈拜謝時崔日用乘酣飲欲奪平一所賜花上
於簾下見之謂平一曰日用何為奪卿花平一跪奏曰
讀書萬卷從日用滿口虚張賜花一枝學平一終身不
獲上及侍臣大笑因更賜酒一杯當時嘆美　─齊人月
令─立春日食生菜取迎新之意　─東京夢華録─立春日
自郎官御史以上皆賜春旛勝入賀訖戴歸私第又士
大夫家翦綵為春旛或綴於花枝之下或翦為春蝶春
錢春勝以為戲東坡立春日亦簪旛勝過子由諸子姪
笑指云伯伯老人亦簪花勝耶　─原─摭言─安定郡王立
春日作五辛盤　─増─修眞秘言─立春日清朝北望有紫
緑白雲者為三元君三素飛雲也蘇魏公作春帖子詞
萬年枝上看春色三素雲中望玉宸　─熙朝樂事─立春
舉酒縷切粉皮雜以七種生菜供奉筵間盖古人辛盤
之遺意焉　─雨水─増─孝經緯─立春後十五日斗指寅為
雨水　─七修類稿─雨水正月中天一生水春始屬木然
生木者必水也─元日─増─舊唐書姚璹傳─長壽二年元
日大雪上謂羣臣曰元日雪百榖豐此語有何故實璹
曰汜勝之書雪是五榖之精　─四民月令─梅花酒元日
服之却老　─風土記─元日食五辛以煉形以助五臟
原─裴𤣥新語─正旦縣官殺羊懸其頭於門又磔雞以疈
之俗説以厭厲氣𤣥以問河南伏君伏君曰是月土氣
上升草木萌動羊嚙百草雞啄五榖故殺之以助生氣
　─荆楚嵗時記─正月一日進椒栢酒飲桃湯進屠蘇酒
膠牙餳下五辛盤造桃版著户謂之仙木按四民月令
云過臘一日謂之小嵗拜賀君親進椒酒椒是玉衡星
精服之令人身輕耐老栢是仙藥成公子安椒花銘則
曰肇惟嵗首月正元日厥味惟珍蠲除百疾是知小嵗
則用之漢朝元正則行之桃者五行之精厭伏邪氣制
百鬼也董勛云俗有嵗首用椒酒椒花芬香故采花以
貢樽　─風俗記─正旦楚人上松柏頌周庾信有柏葉銘
　─清異録─咸通後士風尚於正旦未明佩紫赤嚢中盛
人参木香如豆樣時時傾出嚼吞之至日出乃止號迎
年佩　─石湖詩註─成都元日滴酥為花熬芋為栁葉三
夕張燈如上元　─熙朝樂事─正月朔日簽柏枝於柿餅
以大橘承之謂之百事大吉─人日─増─景龍文館記─景
龍四年七日宴大明殿賜王公以下綵縷人勝李嶠應
制詩桂吐半輪迎此夜蓂開七葉應今朝蘇頲詩七葉
仙蓂承月吐千林御栁拂烟開崔日用詩曲江苔色冰
前液上苑梅香雪裡飄　─荆楚嵗時記─正月七日為人
日以七種菜為羮翦綵為人或鏤金箔為人以貼屏風
亦戴之頭鬢又造花勝以相遺登髙賦詩　─上元─増─明
皇雜録─唐上元夜宫人以黄羅包柑遺近臣謂之傳柑
宴─原─影燈記─洛陽人家造芋郎君食之宜男女　─荆
楚嵗時記─正月望日作豆糜以祀門戸先以栁枝插門
随枝所指以酒脯飲食及豆粥插箸而祭　─聞見近録
紹聖二年上元幸集禧觀出宫花賜從駕臣僚各數十
枝時人榮之
集藻─原─梁昭明太子錦𢃄書─北斗周天送𤣥𡨕之故節
東風拂地啟青陽之芳辰梅花舒兩嵗之装柏葉汎三
光之酒　─増─宋張耒人日飲酒賦─嵗後七日其名曰人
愛此嘉名飲酒歡欣豈竹木之始和生庶彚而施仁
明倪謙早春賦─漏暖信於梅枝兮見天心之来復窺韶
光于栁眼兮騐百卉之囬緑　─顧起元元夕賦─霧漵風
隄乍旖旎以醒柳霜墟冰嶠尚参差而落梅
五言古詩─増─梁沈約初春─夹道覔陽春相将共携手草
色猶自腓林中都未有無事逐梅花空教信楊柳且復
歸去来含情寄杯酒　─周宗懔蚤春─昨暝春風起今朝
春氣来鶯鳴一兩轉花樹數重開散粉成初蝶翦綵作
新梅遊客三千里無暇上髙䑓　─隋薛道衡人日─入春
纔七日離家已二年人歸落鴈後思發在花前─唐白
居易立春後五日─立春後五日春態紛婀娜白日斜漸
長碧雲低欲墮殘冰折玉片新萼排紅顆遇物盡欣欣
　　愛春非獨我迎芳後園立就暖前簷坐還有惆悵心欲
　　别紅爐火
　　七言古詩─増─唐李賀正月樂詞─上樓迎春新春歸暗黄
　　著栁宮漏遲薄薄淡靄弄野姿寒緑幽風生短絲錦牀
　　曉臥玉肌冷露臉未開對朝暝官街栁帯不堪折早晩
　　菖蒲勝綰結
　　五言律詩─
御製元夜與諸王宴飲乾清宫今夕丹帷宴聨翩集懿親傳
　柑宜令節行葦樂芳春香泛紅螺重光揺絳蠟新不須歌
　湛露明月足留人
　　増─唐虞世南奉和獻嵗讌宫臣─履端初啓節長苑命髙
　　筵肆夏喧金奏重潤響朱絃春光催栁色日彩泛槐烟
　　微臣同濫吹謬得仰鈞天　─盧照鄰元日述懷─筮仕無
　　中秩歸耕有外臣人歌小嵗酒花舞大唐春草色迷三
　　徑風光動四鄰願得長如此年年物候新　髙紹晦日
　　宴髙氏林亭─嘯侣入山家臨春翫物華葛絲調緑水桂
醑酌丹霞岸柳開新葉庭梅落早花興洽林亭晩方還
倒載車─嚴維晦日宴遊─晦日湔裾俗春樓致酒時山
公還已醉謝客舊能詩溪栁薫晴淺巖花待閠遲為邦
乆無事比屋自熙熙　─白居易新居早春─静巷無来客
深居不出門鋪沙蓋苔面掃雪擁松根漸暖宜閒歩初
晴愛小園見花都未有唯覺樹枝繁─曹松立春─春日
一杯酒便吟春日詩木梢寒未覺地脈暖先知鳥轉星
沉後山分雪薄時寕無翦花手贈與最芳枝　─宋呂夷
簡江南立春─灰律何時應江春昨夜来細風先動柳殘
雪不藏梅餘冷迷清管微和發凍醅閉門無客到樽俎
為誰開　─宋伯仁嵗旦─居閒無賀客早起但如常桃版
随人換梅花隔嵗香春風回笑語雲氣卜豐穰柏酒何
勞勸心康壽自長　─元趙孟頫早春─谿上春無賴清晨
坐水亭草芽随意緑柳眼向人青初日收濃霧微波亂
小星誰歌採蘋曲愁絶不堪聼
七言律詩増─唐韋元旦奉和立春遊苑迎春應制─㶚涘
長安恒近日殷正臘月早迎新池魚戯葉仍含凍宫女
裁花已作春向苑雲疑承翠幄入林風若起青蘋年年
斗柄東無限願挹瓊觴壽北辰　─馬懷素奉和立春遊
苑迎春應制─元籥飛灰出洞房青郊迎氣肇初陽仙輿
暫下宜春苑御醴行開薦壽觴映水輕苔猶隐緑緣隄
弱栁未輸黄惟有裁花飾簪鬢恒随聖藻狎年光　─杜
甫立春─春日春盤細生菜忽憶兩京梅發時盤出髙門
行白玉菜傳纎手送青絲巫峡寒江那對眼杜陵遠客
不勝悲此身未知歸定處呼兒覔紙一題詩　─戴叔倫
和汴州李相公勉人日喜春─年来日日春光好今日春
光好更新獨獻菜羮憐應節遍傳金勝喜逢人烟添柳
色看猶淺鳥踏梅花落已頻東閣此時聞一曲翻令和
者不勝春─原─韋莊立春─青帝東來日馭遲暖烟輕逐
曉風吹罽袍公子樽前覺錦帳佳人夢裏知雪圃乍開
紅菜甲綵幡新翦緑楊絲殷勤為作宜春曲題向花牋
貼繡楣─増─宋韓琦至和乙未元日立春─元日難逢是
立春普天誰不喜佳辰一年氣候均諸節萬卉芳菲實
九旬柏葉始傾為壽酒土牛随示力耕人故隂盡革無
餘臘端朔陽来慶共新─蘇軾正月二十日往岐亭郡
人潘古郭三人送予於女王城東禪莊院─十日春寒不
出門不知江桞已揺村稍聞決決流冰谷盡放青青沒
燒㾗數畆荒園留我住半瓶濁酒待君温去年今日關
山路細雨梅花正斷魂─范成大立春日郊行─竹擁溪
橋麥葢坡土牛行處亦笙歌麴塵欲暗垂垂栁醅面初
眀淺淺波日滿縣前春市合潮平浦口暮帆多春来不
飲兼無句奈此金旛綵勝何─陸游立春前一日作─開
年化日已舒長漸見風和鳥變吭冒土萱芽穿嫩緑拂
橋栁色弄輕黄重温壽酒屠蘇釅探借春盤餅餌香不
入城門今㡬嵗遥知車馬正怱忙─立春日─日出風和
宿醉醒山家樂事滿餘齡年豐臘雪經三白地暖春郊
已遍青菜細簇花宜薄餅酒香浮螘瀉長瓶湖村好景
吟難盡乞與侯家作畫屏─朱淑眞立春─停杯不飲待
春来和氣先春動六街生菜乍挑宜捲餅羅幡旋翦稱
聨釵休論殘臘千重恨管入新年百事諧從此對花并
對景盡拘風月入詩懷　─元程鉅夫和王寅夫郎中元
日立春─馬蹄塵裏度芳辰𢃄得陽和到七閩山翠倚天
迎好客風光滿地屬吟身髙情古桞仍青眼時態夭桃
自絳脣從此不憂江海逺春官䄂有十分春　─楊維楨
嬉春體─今朝立春好天氣况是太平朝野時走向南隣
覔酒伴還從西墅買花枝陶令乆辭彭澤縣山公祗愛
習家池宜春帖子題贈爾日日春遊日日宜　西子湖
頭春色濃望湖樓下水連空栁條千樹僧眼碧桃花一
株人面紅天氣渾如曲江節野人正是杜陵翁得錢沽
酒勿復較如此好懷誰與同
五言排律─増─唐冷朝陽立春─玉律傳佳節青陽應北辰
土牛呈嵗稔綵燕表年春臘盡星廻次寒餘月建寅風
光行處好雲物望中新流水初銷凍潛魚欲振鱗梅花
将柳色偏思越鄉人　─明吳兆元旦書事─閩中風景麗
　　元旦百花開有岸皆縈草無波不染苔樹光揺粉堞雲
　　彩照金罍濃黛新年㸃春衣隔嵗裁夜爐藏宿火曉燭
　　翦殘灰䄂裏分餘蕙釵邉罥落梅松枝當户插淑氣拂
　　窓来正好隨懽笑那知客思催
　　五言絶句─
御製春盤─小摘園中露新香糁作羮嵗和欣有兆甘莱已春
　生
　　増─唐杜甫瀼西果園─正月喧鶯未兹辰放鷁初雪籬梅
　　可折風樹桞微舒　─李中早春─一種和風至千花未散
　　妍草心竝栁眼長是被恩先　─儲嗣宗早春─野樹花初
　　發空山獨見時踟蹰歴陽道鄉思滿南枝　─宋朱子立
　　春前一日─雪花寒送臘梅萼暖生春嵗晩江村路雲迷
　　景更新
　　七言絶句─増─唐元稹第三嵗日詠春風憑楊員外寄長
　　安栁─三日春風已有情拂人頭面稍憐輕殷勤為報長
　　安栁莫惜枝條動軟聲─楊巨源城東早春─詩家清景
在新春緑柳纔黄半未匀若待上林花似錦出門俱是
㸔花人　─韓滉晦日呈諸判官─晦日新晴春自嬌萬家
攀折渡長橋年年老向江城守不覺東風換栁條　─來
鵬早春─新歴才将半紙開小庭猶聚爆竿灰偏憎楊柳
難鈐轄又惹東風意緒来　─宋黄庶探春─雪裏猶能醉
落梅好營杯具待春来東風便試新刀尺萬葉千花一
手裁　─方岳立春─綵燕雙簪翡翠翹巧裁銀勝試春韶
東風已到䦨干北看見嬌黄上栁條　─眞山民早春─小
桃枝上認年華随分紅開一兩花将謂春風只城市也
吹春色到山家　─元劉詵元日─曉街泥淺馬蹄過元日
雖隂地已和處處桃花如二月東風應比去年多─劉
因探春─道邉殘雪䕶頽牆牆外柔絲露淺黄春色雖微
已堪惜輕寒休近栁梢傍　─趙雍早春─髙捲珠簾日漸
長梅花庭院雪飄香閒倚䦨干看新柳不知誰為染鵝
黄─明李東陽正月十八日甘棠院─上元纔過又㝷春
紅白山花粲粲新似喜使君初病起隔欄相向笑迎人
原─陳繼儒早春─春風無力栁條斜新草微分一抹沙欲
向主人借鋤插掃開殘雪種梅花
詩㪚句─原─唐杜甫─元日到人日未有不隂時冰雪鶯難
至春寒花較遲　─増─唐張謂─北斗囘新嵗東園値早春
竹風能醒酒花月觧留人　─趙璜─正月今朝半陽臺信
未廻水芹寒不食山杏雨應開　─宋之問─節晦蓂全落
春遲栁暗催─杜甫─春城廽北斗郢樹發南枝　─金李
俊民─梅從今夜落柑憶舊時傳─原─唐杜甫─樽前柏葉
休随酒勝裏金花巧耐寒─方干─正氣纔随灰律變殘
寒更被野梅欺─羅隐─一二三四五六七萬物生芽是
今日─宋蘇軾─七種共挑人日莱千枝先翦上元燈
劉克莊─旋遣厨人挑薺菜虚勞座客頌椒花　未将柏
葉簪新嵗且與梅花敘隔年─陸游─菊芽冒土如争出
栁色揺村已漸勻─増─蘇軾─挑菜年年俗　青蒿黄韭
試春盤
詞─
御製立春調寄太平時─淑景維新爆竹聲手調羮詞臣載筆
賦瓊英學西京　鳯閣龍樓晝漸長物資生勸官勉力盡
昇平竹馬迎
　増─宋蘇軾減字木蘭花─春牛春杖無限春光來海上便
　與春工染得桃紅似肉紅　春幡春勝一陣春風吹酒
　醒不似天涯捲起楊花似雪花─原─歐陽修蝶戀花─簾
　幙東風寒料峭雪裏梅香先報春來早紅蠟枝頭雙燕
　小金刀翦綵呈纎巧　旋暖金爐熏蕙藻酒入横波困
　不禁煩恼繡被五更春睡好羅帷不覺紗牕曉─増─辛
　棄疾蝶戀花─誰向椒盤簮綵勝整整韶華争上春風鬢
　徃日不堪重記省為花常把新春恨　春未来時先借
　問晩恨開遲早又飄零近今嵗花期消息定只愁風雨
　無憑凖─原─孫巨源傳言玉女─一夜東風不見栁梢殘
　雪御樓烟暖對鼇山綵結簫鼓向晚鳯輦初回宮闕千
　門燈火九逵風月　繡閣人人乍嬉遊困又歇艶妝初
　試把珠簾半揭嬌羞向人手撚玉梅低説相逢長是上
元時節─丘崈洞仙歌─江城梅栁慣得春先處催趂風
光上歌舞見九衢車馬流水如龍喧笑語羅綺香塵載
路　歡娱多暇日樽爼風流重見承平舊官府有多少
佳麗事墮珥遺簪芳徑裏瑟瑟珠璣翠羽好借取韶華
醉連宵更莫待收燈酒䦨人去─辛棄疾漢宫春─春已
歸来看美人頭上裊裊春幡無端風雨未肯收盡餘寒
年時燕子料今宵夢到西園渾未辨黄柑薦酒更傳青
韭堆盤　却笑東風從此便薫梅染柳更沒些閑閑時
又来鏡裏轉變朱顔清愁不斷問何人㑹觧連環生怕
見花開花落朝来塞雁先還
别録原占候─占書云三日得甲為上嵗四日中嵗五日
下嵗月内有甲寅米賤　得辛一日旱二日小收三四
日主水麥半收五六日小旱七分收八日嵗稔一云春
旱不收一日麥收十分二日禾蠶收三日四日田蠶全
收五日六日麻粟麥蠶半收七日八日旱禾麻麥粟少
收絲貴─通書云嵗首甲子蟲災桑榖貴丙子旱戊子
牧壬子綿貴─周益公日記云嵗首甲寅榖畜貴丙寅
油鹽貴戊寅壬寅榖先貴後賤庚寅榖畜貴月内有
三卯宜豆無則早種禾一云一日得卯十分收二日低
田半收三四日大水五日六日半收七日八日春澇全
收乙夘荆楚米貴丁夘周秦米貴己夘燕趙米貴辛夘
韓魏米貴癸夘宋魯豆貴　得辰一日雨多二日風多
先旱半熟低田全收七月雨多麻豆全收三日雨晴匀
四日收七分五日嵗稔六日大稔七日水損田蕎麥收
八日先旱後澇九日大麥收仲夏水災十日旱禾半收
十一日五榖不收冬大雪十二日冬大雪五榖收　嵗
首得甲申五榖收丙申榖損蟲食菜戊申六畜災壬申
澇　得酉一日二日大豐三日四日民安五日至十日
中嵗民不安十一十二日嵗大熟　月内有三子葉少
蠶多無三子則葉多蠶少有三卯則旱豆收無則少收
有三亥主大水一云正月得三亥湖田變成海在正月
節氣内方凖─占書云一日雞天晴人安國泰二日犬
晴主大熟三日猪晴主君安四日羊晴主春暖臣順五
日馬晴明四望無怨氣六日牛晴明日月光明大熟七
日人晴明民安君臣和八日榖夜晴五榖熟所値之日
晴暖則安㤗蕃息─吕覧云元旦値甲榖賤乙榖貴丙
四月旱丁絲綿貴戊米麥貴己米貴蠶傷多風雨庚田
熟辛米平麥麻貴壬絹布豆貴米麥平癸主禾傷多雨
一曰元日値戊主春旱四十五日　上元初日占百果
中日占晩稻末日占早稻　占榖旦至食為麥食至日
昳為稷昳至餔為黍餔至下餔為菽下餔至日入為麻
欲終日有雨有雲有風有日日當其時者深而多實無
雲有風日當其時淺而多實有雲風無日當其時深而
少實有日無雲風當其時者稼有敗如食頃小敗熟五
斗米頃大敗風復起有雲其稼復起各以其時用雲色
占種其所冝其日雨雪苦寒嵗惡　占土牛頭黄主熟
又專主菜麥大熟青春多瘟赤春旱黒春水白春多風
身主上鄉蹄主下鄉田家以此占頗騐　元旦至十二
日每日取水一瓶稱之一日主正月二日主二月其日
水重則其月雨多輕則少　初一五鼓束髙長草把燒
之名照庭火伺燒将過看向何方倒所向之方其年必
熟乃以大椽重舉抛丢聴其聲則衆和曰一跌田禾盛
茂二跌五榖滿倉三跌六畜成羣四跌人口和平如此
随口説不拘㡬跌　元日牛俱卧則苖難立半卧半起
嵗中平俱立則五榖熟　─臞仙神隐─立春天隂無風民
安蠶麥十倍東風吉人民安果榖盛　─種植─大麥杏豌
豆芋　─移栽棣棠梔子木香紫薇白薇玫瑰銀杏櫻桃
錦𢃄金雀木蘭榆柏柳松槐　─貼接─蠟梅黄薔薇梅
插壓─木樨杜鵑─培壅─石榴梨海棠─澆灌─桃瑞香杏
李─整頓─燒荒田耕禾地燒苜蓿根理蔬畦壟瓜畦整
農具修花圃糞田畆　─修樹─諸果樹修去低小亂枝勿
分木力則結子肥大　元旦五鼓以斧斫諸果樹則結
子繁而不落辰日亦可　李樹石榴以石安丫中堆根
下則結子繁　元旦雞鳴時以火照諸樹無蟲此時蟲
尚未出凡聚葉腐枝皆蟲所穴宜去之　─收採─絡石菊
根　─田忌─天火子地火戌糞忌未九焦辰荒蕪巳
　　二月(驚蟄春分春社中/和節花朝附見)
増─禮記月令─仲春之月日在奎昏弧中旦建星中─註─日
月㑹於降婁而斗建卯之辰也　始雨水桃始華　是
月也耕者少舎乃修闔扇寢廟畢備毋作大事以妨農
之事─梁元帝纂要─是月曰仲春亦曰仲陽─花月令
是月也桃夭棣棠奮薔薇登架海棠嬌梨花溶木蘭競
秀─瓶史月表─二月花盟主西府海棠玉蘭緋桃花客
卿繡絿杏花花使令寳相花種田紅木桃李花月季花
翦春羅─花厯─玉蘭觧紫荆繁
彚考─増─詩豳風─四之日舉趾同我婦子饁彼南畆田畯
至喜　四之日其蚤獻羔祭韭　─夏小正─二月徃耰黍
禪─傳─禪禪也　榮堇采蘩─傳─榮堇菜也采蘩蘩由胡由
胡者繁母也皆豆實也　榮芸時有見稊始收─傳─有見
稊而後始收是小正序也　─晉書樂志─二月之管名為
夾鐘者夾佐也謂時物尚未盡出隂德佐陽而出物也
　─淮南子─二月官倉其樹杏─注─二月興農播榖故官倉
也─白虎通─援神契曰仲春獲禾報社祭稷以三牲何
重功故也─原─説文─卯冒也二月萬物冒地而出象開
門之形故二月為天門─増─羯鼓録─𤣥宗嘗遇二月初
詰旦巾櫛方畢時當宿雨初晴景色明麗小殿内庭栁
杏将吐覩而歎曰對此景物豈得不與他判斷之乎左
右相目将命偹酒獨髙力士遣取羯鼓上旋命之臨軒
縱擊一曲曲名春光好神思自得及顧栁杏皆已發拆
上指而笑謂嬪御曰此一事不喚我作天公可乎嬪御
侍官皆呼萬嵗─夢溪筆談─二月物生根魁故曰天魁
　─晁氏客話─望杏而耕以杏花時為耕候也　─成都古
今記─二月有花市　─暇日記─二月白蘋水─風土記─浙
風俗言春序正中百花競放乃逰賞之時宋制守土官
於花朝日出郊勸農─賞心樂事─二月現樂堂瑞香玉
照堂西湘梅南湖挑菜玉照堂紅梅餐霞軒櫻桃花杏
花荘杏花綺互亭千葉茶花─驚蟄─増─易解卦─天地解
而雷雨作雷雨作而百果草木皆甲拆　─前漢書五行
志─雷出地則長養華實發揚隐伏宣盛陽之德　─論衡
雷二月出地百八十日雷出則萬物出─春分　─増─淮南
子─天地之氣莫大扵和和者隂陽調日夜分而生物春
分而生秋分而成生之與成必得和之精　─白虎通─眀
庶風春分至王者正封疆修田疇─農家諺─二月昏參
星夕杏花盛桑葉白　─荆楚嵗時記─春分日民竝種戒
火草扵屋上有鳥如烏先雞而鳴架架格格民候此鳥
則入田以為候─風俗記─鼓者春分之音以助萬物發
生　─王褒僮約─二月春分被隄杜疆落桑披㯶種𤓰作
瓠别茄披蔥─原─集韻─鶗鴂鳥名春分鳴則衆芳生秋
分鳴則衆芳歇─社─原─禮記月令─擇元日命民社─注─社
后土也使民祀焉神其農業也　─増─禮記祭法─共工氏
之覇九州也其子曰后土能平九州故祀以為社　─周
禮疏─春社以祈膏雨望五榖豐熟─原─北史李士謙傳
士謙宗族豪盛二社㑹宴飲醉喧嘩至士謙所盛饌盈
前先設黍曰孔子稱黍為榖之長荀卿亦云食先黍稷
寕可違乎少長肅然退相謂曰既見君子乃覺吾徒不
德─增─臞仙神隐─社日祭五榖之神─提要錄─社翁祈
雨不食舊水故社日必有雨謂之社翁雨陸龜蒙詩㡬
㸃社翁雨一番花信風　─中和節─増─舊唐書德宗夲紀
詔曰四序嘉辰歴代増置漢崇上已晉紀重陽朕以春
方發生候及仲月勾萌畢達天地和同俾其昭蘇宜助
暢茂自今宜以二月一日為中和節内外官司休假一
日　貞元六年二月百寮㑹宴曲江亭上賦中和節羣
臣賜宴七韻是日進兆人夲業三卷司農獻黍粟各一
斗　─新唐書李泌傳─帝以前世上巳九日皆大宴集而
寒食多與上巳同時欲以三月名節自我為古若何而
可泌請廢正月晦以二月朔為中和節因賜大臣戚里
尺謂之裁度民間以青嚢盛百榖瓜果種相問遺號為
獻生子里閭醸宜春酒以祭勾芒神祈豐年百官進農
書以示務夲帝悦乃著令與上巳九日為三令節中外
皆賜緍錢燕㑹─花朝─増─提要録─二月十五日為花朝
　─翰墨記─洛陽風俗以二月二日為花朝節士庶遊玩
又為挑菜節─秦中嵗時記─二月二日曲江采菜士民
遊觀極盛　─誠齋詩話─東京二月十二日曰花朝為撲
蝶㑹─乾淳嵗時記─二月二日宫中排辦挑菜御宴先
是預偹朱綠花斛下以羅帛作小卷書品目於上繫以
紅絲上植生菜薺花諸品俟宴酧樂作自中殿以次各
以金箆挑之后妃皇子貴主媫妤及都知等皆有賞無
罰以次每斛十號五紅字為賞五黒字為罰上賞則成
號真珠玉盃金器北珠箆環珠翠領抹次亦鋌銀酒器
冠鋜翠花叚帛龍涎御扇筆墨官窑定器之類罰則舞
唱吟詩念佛飲冷水吃生薑之類用此以資戯笑王宫
貴邸亦多傚之　─熙朝樂事─二月二日士女皆𢃄蓬葉
諺云蓬開先百草戴了春不老　二月十五為花朝節
盖花朝月夕世俗恒言二八兩月為春秋之中故以二
月為花朝八月為月夕也─原─成都志─二月十五為花
朝為撲蝶㑹蜀人又以是日鬻蠶於市因作樂縱觀謂
之蠶市　─壺中贅録─閩中以二月二日為踏青節蜀中
以為踏草節　─宣府志─宣府花朝節村民以五榖𤓰果
種相遺謂之獻生城中婦女翦綵為花插之鬢髻以為
應節
集藻─文賦㪚句─増─漢張衡歸田賦─仲春令月時和氣清
原隰鬱茂百草滋榮　─魏曹植節遊賦─仲春之月百卉
叢生萋萋藹藹翠葉朱莖竹林青蔥珍果含榮感氣運
之和順樂時澤之有成　─原─梁昭明太子錦𢃄書─節應
佳辰時登令月和風拂迥淑氣浮空走野馬於桃源飛
少女于李徑花明麗日光浮竇氏之機鳥弄芳園韻響
王喬之管　─増─唐侯喜中和節賦─我后令節中和孔嘉
凍已全解桃仍欲華慶賞之多宴樂既均于九有播植
之始教化爰貞于四遐
四言古詩─原─隋牛𢎞春祈稷歌─粒食興教播厥有先尊
神致潔報本惟䖍瞻榆束耒望杏開田用憑戬榖式詠
豐年
五言古詩─増─唐德宗中和節日宴百寮賜詩─韶華啓仲
序初吉諧良辰肇兹中和節式慶天地春歡酣朝野同
生德區宇均雲開灑膏露草疏芳河津嵗華方載陽東
作方肆勤慚非薫風唱曷用慰吾人　東風變梅柳萬
彚生春光中和紀月令方與天地長耽樂豈予尚懿兹時
景良庶遂亭育恩同致寰海康君臣永終始交泰符隂
陽曲沼水新碧華林桃稍芳勝賞信多歡戒之在無荒
五言律詩─増─唐王勃仲春郊外─東園垂柳徑西堰落花
津物色連三月風光絶四鄰鳥飛村覺曙魚戲水知春
初晴山院裏何處染囂塵─白居易春村─二月村園暖
桑間戴勝飛農夫舂舊榖蠶妾擣新衣牛馬因風逺雞
豚過社稀黄昏林下路鼓笛賽神歸　─宋徐鉉春分日
仲春初四日春色正中分緑野裴回月晴天斷續雲燕
飛猶箇箇花落已紛紛思婦髙樓晩歌聲不可聞　─邵
雍二月吟─林下故無知唯知二月期酒嘗新熟後花賞
半開時只有醺酣趣殊無爛熳悲誰能将此景長貯在
心脾　─張栻仲春過陽江亭子─亭古危臨岸林幽巧近
城煙容随雨住花片著溪清春事已如許客懷誰與傾
庭前㡬株樹滿意欲敷榮　─戴復古社日─今朝當社日
明日是花朝佳節惟宜飲東池適見招緑深楊栁重紅
透海棠嬌自笑鬢邉雪多年不肯消　─原─柳州月泉─東
風生意閙農圃正宜勤稲種開包曬菊苖依譜分疇西
曉耕雨舎北暮鉏雲莫待荒三徑歸歟陶令君　─明張
祥鳶─天氣近寒食村居逺市朝翠低新栁弱紅潤穉花
嬌聴鳥頻移榻看雲偶過橋隔村春社至㑹赴野人招
七言律詩─増─唐李商隐二月二日─二月二日江上行東
風日暖聞吹笙花鬚栁眼各無賴紫蝶黄蜂俱有情萬
里憶歸元亮井三年從事亞夫營新春莫悟遊人意更
作風簷夜雨聲　─原─宋李公麟─千尋古櫟笑聲中此日
春風屬社公開眼已憐花壓帽放懷聊喜酒治聾携刀
割肉餘風在卜瓦傳神俚俗同聞説已栽桃李徑隔溪
遥認淺深紅　─増─元洪希文春半採花─芳菲著雨便成
苔問訊東君㡬日囬閠月不曽花下去今朝偶到樹邉
来㡬何間濶鸎偏老如此生疎蝶也猜流水時光容易
過舉頭枝上已青梅　─方太古社日出遊─村村社鼓隔
溪聞賽祀歸来客半醺水緩山舒逢日暖花明栁暗貎
春分平田白洫流新雨絶壁青楓挂斷雲䇿杖提壺随
所適野夫何不可同羣　─明曹大章─二月郊南桞色春
淡雲晴靄動芳辰霏霏花氣偏随酒嫋嫋鶯歌觧和人
野舫醉乗明月渡芳洲情與白鷗馴武陵溪水深㡬許
笑逐桃花欲問津
七言絶句─原─唐韓愈賽神─白布長衫紫領巾差科未動
是閑人麥苗含穗桑生葚共向田頭樂社神　─増─白居
易二月二日─二月二日新雨晴草芽菜甲一時生輕衫
細馬春年少十字津頭一字行　─原─張籍吳楚歌詞─庭
前春鳥啄林聲紅夹羅𥜗縫未成今朝社日停針線起
向朱櫻樹下行　─張演社日村居─鵞湖山下稲粱肥㹠
穽雞棲對掩扉桑柘影斜春社散家家扶得醉人歸
宋王安石南浦─南浦東岡二月時物華撩我有新詩含
風鴨緑𥻘𥻘起弄日鵞黄裊裊垂─黄庭堅觀化─竹笋
纔生黄犢角蕨芽初長小兒拳試㝷野菜炊香飯便是
江南二月天　─范成大春日田園雜興─社下燒錢鼓似
雷日斜扶得醉翁廻青枝滿地花狼籍知是兒孫鬪草
来─増─范成大社日獨坐─海棠雨後沁臙脂楊柳風前
撚緑絲香篆結雲深院静去年今日燕来時　─方岳社
日─燕子今年掯社來翠瓶猶有去年梅丁寜莫管杏花
俗付與春風一道開　─金完顔璹春半喜晴─隂寒二月
雪含雲両日開晴淑景新借問海棠紅㡬許杏花楊柳
不曾春─原─明陸樹聲─熙熙麗日開青野漠漠平疇散
碧波山鳥一聲催布榖緑楊隂裏聼農歌　─増─王衡花
朝─晴煙膏露若為容躑躅香苞望曉紅莫怨五更風色
惡開花原是落花風─原─曹勲─羅綺生香散隐霞春光
不譲五侯家東風二月蘇隄路樹樹桃花間柳花
詩㪚句─増─宋謝靈運─山桃發紅蕚野蕨漸紫苞─唐德
宗─東風變梅栁萬彚生春光　─周庾信─新年鳥聲千種
囀二月楊花滿路飛　─原─唐唐彦謙─二月雲煙迷栁色
九衢風土𢃄花香　寒郊二月初離别獨倚寒林嗅野
梅─増─鄭谷─和暖又逢挑菜日寂寥未是探花人　─宋
邵雍─年年二月凭髙處不見人家只見花　─陸游─數㸃
霏㣲社公雨兩叢濃淡女郎花　─元趙孟頫─二月江南
鸎亂飛百花滿樹栁依依　─葉顒─燕子不来春又半一
簾花雨海棠時　─明吳稼證─三春花事終難負二月風
光半未過─唐杜甫─社雨報豐年　─釋皎然─二月湖南
春草遍　─宋陳與義─二月山城未見花
别録─原─占候─十二日晴則百果實　十五日為勸農日
晴主年豐又為花朝晴則百果實　春分日風從震来
榖熟麥賤人安年豐青雲嵗豐前後一日内有雷主嵗
稔　─原─種植─榖黍稷薥秫韭椒蔥夏蘿蔔梨瓠子王瓜
絲瓜菠菜苦蕒莧山藥萵苣稍瓜茼蒿生菜茄冬瓜紫
蘇四月芥西瓜香芋銀杏十様錦落花生芝蔴藕枸杞
翦春羅黄精决眀松萱草山丹蜀葵罌粟荼䕷柏桑椹
紅花麗春黄葵金錢翦秋羅金鳯絡蔴老少年　─移栽
萆蔴映山紅茄萵苣各色藤菜甘露雪梅堆栗百合苦
蕒薤石榴十姊妹慈菰木瓜茱茰甘菊松梧桐葡萄薄
荷黄精牛蒡槐紫荆木槿芙蓉萱花凌霄杜鵑桑海棠
山茶玉簮迎春玫瑰菊石竹望江南苧蔴芭蕉　─貼接
桃李梨花紅梅杏柑海棠丁香柿栗桑─插壓─石榴芙
蓉梔子梨葡萄瑞香木槿薔薇─壅培─木樨─灌溉─櫻
桃芍藥牡丹瑞香橙橘　─收採─蔞蒿蕨芽板蕎蕎筆管
菜白芨薺菜百合馬蘭頭蠶豆苖甘遂薯蕷王不留行
黄精榆皮人参枸杞蒲公英黄蘗雲母薹菜白石英石
葦葉白芷白蘞甘草紫石英狼毒根麝香猪苓地黄金
銀花麥門冬白术當歸知母天門冬苧根牛膝香附茯
苓茯神黄連狗脊藳夲茅香根升麻黄芩紫苑萆薢金
　雀花前胡防己大黄巴㦸天秦皮地榆天雄杜仲丁香
　柴胡楝實蓬蒿桂皮虎杖　─整頓─去樹裹架葡萄　─田
　忌─天火夘地火酉九焦丑糞忌戌荒蕪酉
　
　
　
　
　
　
　
　
　
　
　
　
御定佩文齋廣羣芳譜卷二
　欽定四庫全書
御定佩文齋廣羣芳譜巻三
　　　天時譜
　　　　三月(寒食清明上巳榖雨附見/)
　增─禮記月令─季春之月日在胃昏七星中旦牽牛中─註
　日月會於大梁而斗建辰之辰也　桐始華　萍始生
　　乃為麥祈實　是月也生氣方盛陽氣發泄勾者畢
　出萌者盡逹不可以内　命野虞毋伐桑柘鳴鳩拂其
　羽戴勝降于桑─註─蠶將生之候也　具曲植籧筐后妃
　齋戒親東鄉躬桑禁婦女毋觀省婦使以勸蠶事　─梁
　元帝纂要─三月曰季春亦曰暮春末春晚春─原─花月
　令─是月也白桐榮荼䕷條逹牡丹始繁麥吐華楝花應
　候楊入大水為萍　─增─瓶史月表─三月花盟主牡丹滇
　茶蘭花碧桃花客卿川鵑梨花木香紫荆花使令木筆
　薔薇謝豹丁香七姊妹郁李長春　─花歴─三月木筆書
　空棣蕚韡韡海棠睡繡毬落
彚考─增─詩豳風─蠶月條桑取彼斧斨以伐逺揚　─周頌
嗟嗟保介維暮之春亦又何求如何新畬於皇來牟將
受厥明─註─暮春斗柄建辰夏正之三月也　─夏小正─三
月參則伏攝桑萎楊─傳─攝桑攝而記之急桑也萎楊楊
則花而後記之　采識─傳─識草也　祈麥實─傳─麥者五
榖之先見者故急祈而記之也　拂桐芭─傳─拂也者桐
芭之時也或曰言桐芭始生貎拂拂然也　─淮南子─三
月官鄉其樹李昏張中則務種榖　─汜勝之書─三月榆
莢舒　─四民月令─三月杏花盛可菑白沙輕土之田
風土記─三月雨謂之迎梅　─初學記─三月雨曰榆莢雨
─夢溪筆談─三月華葉從根而生故曰從魁　─賞心樂
事─三月花院月丹花院桃柳蒼寒堂西緋碧桃滿霜亭
北棣棠碧宇觀筍芳草亭觀草鬬春堂牡丹芍藥宜雨
堂千葉海棠艷香館林檎花院紫牡丹宜雨堂北黄薔
薇瀛巒勝處山花經寮鬭茶羣仙繪幅樓芍藥　─聞見
近錄─故事季春上池賜生花自上至從臣皆簮花而歸
　─演繁露─三月花開時風名花信風初汎觀則似謂此
風來報花之消息耳按吕氏春秋曰春之得風風不信
則其花不成乃知花信風者風應花期其來有信也
寒食─原─四民月令─齊人呼寒食為冷節寒食以麫為
蒸餅様團棗附之名曰棗餻　─鄴中記─并州俗冬至後
百五日為介子推斷火冷食三日─荆楚嵗時記─去冬
至一百五日即有疾風甚雨謂之寒食　─增─玉燭寳典
寒食為大麥粥研杏仁為酪引餳沃之　─酉陽雜俎─寒
食賜近臣麥粥帖綵毬鏤鷄子─原─零陽總記─蜀人遇
寒食用楊桐葉并細冬青葉染飯色青而有光食之資
陽氣道家謂之青精乾䭀食今俗以夾麥青草搗汁和
糯米作青粉團烏桕葉染烏飯作糕是此遺意─金門
嵗節─洛陽人家寒食日裝萬花輿煮桃花粥─增─揮麈
後錄─朱新仲少仕江寧在王彦昭幕中有代彦昭春日
留客致語云寒食止數日間才晴又雨牡丹蓋數種枝
欲拆又芳皆魯公帖與牡丹譜中全語也　─乾淳嵗時
記─清明前三日為寒食節都城人家皆插柳滿簷雖小
坊幽曲亦青青可愛大家則加棗䭅於柳上然多取之
湖堤有詩云莫把青青都折盡明朝更有出城人　─熙
朝樂事─清明前兩日謂之寒食人家插柳滿簷青蒨可
愛男女亦咸戴之諺云清明不戴柳紅顔成皓首　─清
明─原─素問─清明次五日牡丹華─四民月令─清明節令
蠶妾理蠶室　是月也杏花盛種百榖　─志林─東坡在
黄州夢參寥誦所作新詩覺而記兩句云寒食清明都
過了石泉槐火一時新夢中曰火固新矣泉何故新荅
曰俗以清明日淘井　─春明退朝錄─周禮四時變火唐
惟清明取榆柳火以賜近臣戚里宋朝惟賜大臣順陽
氣也　─增─提要錄─清明雨為杏花雨─嵗時雜記─清明
湖州進紫筍茶　─東京夢華錄─清明日都人出郊徃徃
就芳樹之下或園囿之間羅列杯盤互相勸酬抵暮而
歸各擕名花異果山亭戲具謂之門外土儀轎子即以
楊柳雜花裝簇頂上四垂遮映緩入都門斜楊御柳醉
歸院落明月梨花最為盛景　是月季春萬花爛熳牡
丹芍藥棣棠木香種種上市賣花者歌呌之聲清竒可
聽　─榖雨─孝經緯─清明後十五日斗指辰為榖雨言雨
生百榖也　─牡丹譜─洛陽以榖雨為牡丹開候而一百
五者長至一百五日開最先　─溫公文集註─洛陽人謂
榖雨為牡丹厄　─居家宜忌─榖雨日採茶炒藏能治痰
𠻳及療百病熱疾　─上巳─原─後漢書禮儀志─三月上巳
日官民皆禊於東流水上　─宋書禮志─魏以後但用三
日不復用已　─韓詩外傳─鄭國之俗上巳於溱洧之上
招魂續魄秉蘭草祓除不祥─荆楚嵗時記─上巳日取
鼠麴汁蜜和粉謂之龍舌䉽以厭時氣─千金月令三
月三日上踏青履─增─洛陽圖經─上巳日婦女以薺花
㸃油祝而灑之水上若成龍鳳花卉之狀則吉謂之油
花卜　─酉陽雜爼─唐中宗三月三日賜侍臣細柳圈言
帶之免䘍毒　─原─賞心樂事─三月三日男女皆戴薺花
諺云三春戴薺花桃李羞繁華　─五色線─荆楚嵗時記
三月三日四民踏百草今人因有鬭百草之戲鄭谷詩
云何如鬬百草賭取鳳凰釵
集藻─文賦散句─原─梁昭明太子錦帶書─景逼徂春時臨
變節啼鶯出谷争傳求友之音翔蘂飛林競散佳人之
靨　─晉張協洛禊賦─夫何三春之令月嘉天氣之氤氲
和風穆以布暢百卉曄而敷芬　─阮瞻上巳賦─臨清川
而嘉讌聊假日以遊娛䕃朝雲而為蓋托茂樹以為廬
好修林之蓊鬱樂草莽之扶疎列肆筵而設席祈吉祥
于斯塗　─增─簡文帝晚春賦待餘春于北閤藉髙讌于
南陂水篩空而照底風入樹而香枝嗟時序之廻斡歎
物候之推移望初篁之傍嶺愛新荷之發池石憑波而
倒植林隐日而横垂─蕭子範家園三日賦─懽兹嘉月
恱此時良庭散花蘂傍插筠篁灑𤣥醪于沼沚浮絳棗
于泱泱觀翠淪之出沒戲青舸之低昻　─周庾信三日
華林園馬射賦于時𤣥鳥司歴蒼龍馭行羔獻氷開桐
華萍合皇帝幸于華林之園千乘雷動萬騎雲屯落花
　　與芝蓋同飛楊柳共春旗一色　─原─唐王勃三月上巳
　　祓禊序─遲遲風景出沒媚於郊原片片仙雲逺近生於
　　林薄雜花争發非止桃蹊羣鳥亂飛有踰鶯谷王孫春
　　草處處争鮮仲阮芳園家家竝翠於是攜㫖酒列芳筵
　　先祓禊於長洲却申交於促席　─王維暮春逍遙谷讌
　　集序─巖谷先曙羲和不能信其時芳卉後春勾芒不能
　　一其令桃徑窈窕蘅臯超忽驂御延佇于叢薄珮玉升
　　降于蒼翠─蕭頴士蓬池禊飲序─禊逸禮也鄭風有之
　　蓋取諸勾萌發逹陽景敷煦握芳蘭臨清川乘和蠲絜
　　用徼介祉厥義存矣
　　四言古詩─增─晉張華三月三日後園會─暮春元日陽氣
　　清明祁祁甘雨膏澤流盈習習祥風啟滯導生禽鳥翔
　　逸卉木滋榮纎條被綠翠華合英
　　五言古詩─
御製時廵近郊憫農事有作─芳郊景物麗淑氣扇暮春靈雨
　應良節光風薄佳辰省耕已届候夙駕方來廵前驅列式
道羽衛羅鈎陳時有田間子荷耒披車塵譏訶勿頻數疾
苦當咨詢千耦幸終畆二鬴猶懸囷穮蓘爾勤動痌瘝予
隠親賙賜出泉府拊循屬官臣行潦有挹器冽井無枯津
所恵良未徧嗛嗛愧斯人
　增─宋謝恵連三月三日曲水集─四時著平分三春禀融
　爍遲遲和景婉夭夭園桃灼攜朋適郊野昧爽辭㕓郭
　斐雲興翠嶺芳飊起華薄解轡偃崇丘藉草遶廻壑際
　渚羅時􁍝託波汎輕爵　─宋鮑照三日─氣暄動心思栁
　青起春懷時艷憐花藥服浄俛登臺提觴野中飲愛心
　烟未開露包染春草泉源潔氷苔泥泥濡露條嫋嫋承
　風栽鳬雛掇苦薺黄鳥銜櫻梅解衿欣景預臨流競覆
　杯美人竟何在浮心空自摧　─原─梁簡文帝三日侍宴
　林光殿曲水詩─芳年多美色麗景復妍遙握蘭惟是旦
　採艾亦今朝廻沙溜碧水曲岫散桃夭綺花非一種風
　絲亂百條雲起相思觀日照飛虹橋繁華炫姝色燕趙
　艷妍妖金鞍汗血馬寳髻珊瑚翹蘭馨起縠袖蓮錦束
瓊腰相㸔隐綠樹見人還自嬌玉桂鳴羅薦渠枕泛廻
潮洛濵非拾羽滿握詎貽椒　─晚春─紫蘭葉初滿黄鶯
哢不稀石蹲還似獸蘿長更如衣水曲文魚聚林暝雅
鳥飛渚蒲變新節巖桐長舊圍風花落未已山齋開夜
扉　─沈約三日率爾成篇─麗日屬元巳年芳具在斯開
花已匝樹流鶯復滿枝洛陽繁華子長安輕薄兒東出
千金堰西臨鴈騖陂清晨戲伊水薄暮宿蘭池寧憶春
蠶起日暮桑欲萎─增─庾肩吾三日侍蘭亭曲水宴─策
星依夜動鑾駕總朝遊旌門臨苑樹相風出鳳樓春生
露泥泥天覆雲油油桃花舒玉澗柳葉暗金溝禊川分
曲沼帳殿掩芳洲踴躍頳魚出參差絳棗浮百戲俱臨
水千鍾共逐流　─隋蕭慤春晚─春庭聊縱望樓臺自相
隐窓梅落晚花池竹開新筍泉鳴知水急雲來覺山近
不愁花不飛到畏花飛盡　─唐白居易寒食洛下宴遊
贈馮李二少尹─豐年寒食節美景洛陽城三尹皆强健
七日盡晴明東郊蹋青草南園攀紫荆風折海榴艷露
墜木蘭英假開春未老宴合日屢傾珠翠混花影管絃
藏水聲佳會不易得良辰亦難并聽吟歌暫輟㸔舞杯
徐行米價賤如土酒味濃於餳此時不盡醉但恐負平
生殷勤二曹長各捧一銀觥　─崔䕶郡齋三月下旬作
春事日巳歇池塘曠幽尋殘紅披獨墜嫩綠間淺深偃
仰捲芳褥顧歩愛新隂謀春未及竟初夏遽見侵　─溫
庭筠寒食節日寄楚望─芳蘭無意綠弱柳何窮縷心斷
入淮山夢長穿楚雨繁花如二八好月當三五愁碧竟
平臯韶紅換幽圃流鶯隐員樹乳燕喧餘哺曠望戀層
臺離憂集環堵當年不自遣晚得終何補鄭谷有樵蘇
歸來要腰斧─宋歐陽修暮春─幽憂無以銷春日静愈
長薰風入花骨花枝午低昻徃來採花蜂清蜜未滿房
春事已爛熳落英漸飄揚蛺蝶無所為飛飛助其忙啼
鳥亦屢變新音巧調簧遊絲最無事百尺拖晴光天工
施造化萬物感春陽─陸游春晚書齋壁─海棠已成雪
桃李不足言纎纎麥被野鬱鬱桑連村穉蠶細如螘杜
宇號朝昏展墓秫餌美坐社黍酒渾早筍漸上市青韭
初出園老夫下箸喜盡屏鷄與豚幽居亦何樂且洗兩
耳喧呼兒燒柏子悠然坐東軒　─原─明文徴明─妍英弄
芳意麗色含春姿物華浩無涯駘蕩東風吹東風日已
熙草色日已滋青春萬里道遊子有所思浮雲漏白日
宿露朝已晞攀條惜婉麗忽得瑛瓊枝芳踪未有托暮
景已西馳菁華難復恃結蘤聊自怡
七言古詩─增─唐宋之問寒食陸渾别業─洛陽城裏花如
雪陸渾山中今始發旦别河橋楊柳風夕卧伊川桃李
月伊川桃李正芳新寒食山中酒復春野老不知堯舜
力酣歌一曲太平人　─王維寒食城東即事─清谿一道
穿桃李演漾綠蒲涵白芷谿上人家凡㡬家落花半落
東流水蹴踘屢過飛鳥上鞦韆競出垂楊裏少年分日
作遨遊不用清明兼上巳　─李賀三月樂詞─東方風來
滿眼春花城栁暗愁殺人複宫深殿竹風起新翠舞衿
浄如水光風轉蕙百餘里暖霧驅雲撲天地軍裝宫妓
掃蛾淺搖搖錦城夾城暖曲水飄香去不歸梨花落盡
成秋苑　─宋邵雍三月吟─滿城盡日行春去言念行春
還有數真宰何曾不發生遊人其奈無憑據梨花著雨
漫成啼柳絮因風争肻住一片清明好意多奈何意好
難分付　─明楊基清明㸔花─吉祥寺裏千堆錦綠髪仙
人對花飲腰鼔金盤五色藍醉歸猶帶花枝寢東風壬
子㡬清明三百年來寺已傾沙河塘上癡兒女猶頌錢
塘太守名㸔花我亦逢壬子况是清明非偶爾莫論南
浦與西湖楚水吳山正相似青蓮居士識前因金粟如
來見後身總不能知塵外劫也須曾是會中人　─原─何
景明─長安三月百花殘滿城飛絮何漫漫千門萬戸東
風起陌上河邊春色闌美人髙樓鎻深院白花濛濛落
如霰晴窓窈窕朝日遲亂入簾櫳趂䨇燕遊絲相牽時
裊裊委地飄廊不須掃君不見江頭綠葉吹香綿隨波
化作浮萍草
五言律詩─
御製春日内苑賜宴詩并序─己未三月律應姑洗望日之吉
　賜内閣大臣及侍衛宴於内苑時乃玩花於絳雪玉樹含
　風浮杯於西齋金池漾月飲酒樂甚因率題四韻以示羣
　臣春深内苑裏珍席宴羣臣蝶向雙檐舞花飛複閣新和
　羮期上佐調鼎協洪鈞簫鼓歡無極芳年醉此辰
　　增─唐李益春晚賦得餘花落─留春春竟去春去花如此
　　蝶舞遶應稀鳥驚飛詎已衰紅辭故蕚繁綠扶凋蘂自
　　委不勝愁庭風那更起─原─栁中庸寒食─春暮越江邊
　　春隂寒食天杏花香麥粥柳絮伴鞦韆酒是芳菲節人
　　當桃李年不知何處恨已解入筝弦　─張又新三月五
　　日泛長沙東湖─上巳餘風景芳辰集逺坰湖光迷翡翠
　　草色醉蜻蜓鳥弄桐花日魚翻榖雨萍從今留勝會誰
　　㸔畫蘭亭─增─項斯晚春花─隂洞日光薄花開不及時
　　當春無半樹經燒足空枝踈與香風會細將泉影移此
　　中人到少開盡㡬人知─原─唐彦謙上巳寄韓八─上巳
　　接寒食鶯花寥落晨微微潑火雨草草踏青人涼似三
秋景清無九陌塵與余同病者對此合傷神　─增宋余
靖暮春─草帶全鋪翠花房半墜紅農家榆莢雨江國鯉
魚風堤柳綿争撲山櫻火共烘長安少年客不信有衰
翁─蘇軾雨晴散歩─雨過浮萍合蛙聲滿四隣海棠真
一夢梅子欲嘗新拄杖間挑菜鞦韆不見人殷勤木芍
藥獨自殿餘春　張九成晚春即事─幽事晚山色幽齋
春雨餘亂紅欹澗水浮綠漲郊墟北牖迸新筍西園生
野蔬槿籬遶茅屋已分老樵漁　─范成大寒食郊行─隴
麥欣欣綠山桃寂寂紅帆邊魚蕝浪木末酒旗風信歩
隨芳草迷途問小童賞心添脚力呼渡過溪東　─陸游
山家暮春─遶屋清隂合緣堤綠草纎起蠶初放食新麥
已磨鎌苦筍先調醬青梅小蘸鹽佳時幸無事酒盡更
湏添　─戴昺次韻春事─海棠紅未了又近牡丹時送日
多忙事酬春欠好詩暖風吹麥早晴晷轉花遲不盡清
遊興重為上巳期　─陳與義寒食─草草隨時事蕭蕭傍
水門濃隂花照野寒食柳圍村客袂空佳節鶯聲忽故
園不知何處笛吹恨滿清尊　─僧契嵩山亭晚春─小庭
晚來静林石自巉巉犬去吠人語花飛恣鳥銜晴煙熏
茂草照日藹髙杉更喜圑圎月清光下碧巖─明李禎
三月四日即景─忽忽春將暮俄過三月三草誰憐益母
花自媚宜男乍到尋巢燕初眠上箔蠶新茶與穉筍鄉
味憶江南
七言律詩─增─唐皇甫冉三月三日義興李明府後亭泛
舟─江南烟景復如何聞道新亭更可過處處藝蘭春浦
綠萋萋藉草逺山多壺觴須就陶彭澤風俗猶傳晉永
和更使輕橈徐轉去微風落日水增波　─杜牧殘春獨
來南亭因寄張祐─暖雲如粉草如茵獨歩長堤不見人
一嶺桃花紅錦黦半溪山水碧羅新髙枝百舌猶欺鳥
帶葉梨花獨送春仲蔚欲知何處在苦吟林下拂詩塵
　─溫庭筠寒食日作─紅深綠暗逕相交抱暖含芳披紫
袍綵索平時牆婉娩輕毬落處晚寥梢窓中草色妬鷄
卵盤上芹泥憎燕巢自有玉樓芳意在不能騎馬度煙
郊─原─李山甫寒食─柳帶東風一向斜春隂淡淡蔽人
家有時三㸃兩㸃雨到處十枝五枝花萬井樓臺疑繡
畫九原珠翠似烟霞年年今日誰相問獨卧長安泣嵗
華─來鵬清明日與友人遊玉粒塘莊─㡬度春山共陸
郎清明時節好風光細穿綠荇船頭滑碎踏殘花屐齒
香風急嶺雲飄迥野雨餘田水落芳塘不堪吟罷東回
首滿耳蛙聲正夕陽　─寒食山館書情─獨把一杯山館
中每經時節恨飄蓬侵堦草色連朝雨滿地梨花昨夜
風蜀魄啼來春寂寞楚魂吟後月䑃朧分明記得還家
夢徐孺宅前湖水東─增─韓偓春盡日─樹頭初日照西
簷樹底蔫花夜雨霑外院池亭聞動鎻後堂闌檻見垂
簾栁腰入戸風斜倚榆莢堆牆水半淹把酒送春惆悵
在年年三月病厭厭─原─韋莊長安清明─早是傷春暮
雨天可憐芳草更芊芊内官初賜清明火上相閑分白
打錢紫陌亂嘶紅叱撥綠楊髙映畫鞦韆遊人記得承
平事暗喜風光似昔年─增─宋王禹偁寒食─今年寒食
在商山山裏風光亦可憐稚子就花拈蛺蝶人家依樹
繋鞦韆郊原曉綠初經雨巷陌春隂乍禁烟副使官閑
莫惆悵酒錢猶有撰碑錢─韓琦上巳瓊林苑賜筵─春
光濃簇寳津樓樓下新波漲鴨頭嘉節難逢真上巳賜
筵榮入小瀛洲仙園雨過花遺靨御陌風長絮作毬褉
飲不須辭巨白清明來日尚歸休　─蔡襄上巳日杭州
東園─地上多于枝上花東樓凝望惜年華潮頭正對伍
員廟燕子争歸百姓家粉籜漸髙山徑筍綠旗初展石
巖茶流芳自與人兼老尊酒相逢莫重嗟─原─歐陽修
清明賜新火魚鑰侵晨放九門天街一騎走紅塵桐花
應候催佳節榆火推恩忝侍臣多病正愁餳粥冷清香
但愛蠟烟新自憐慣識金蓮燭翰院曾經七見春　─曹
組寒食輦下─海棠時節又清明塵歛烟收雨乍晴㡬處
青帘沽酒市一竿紅日賣花聲綵毬時向梭門過繡轂
遥隨輦路行日暮人人醉歸去熙熙春物見昇平　─范
成大上巳日萬嵗池呈程詠之濃春酒暖絳烟霏漲水
天平雪浪遲綠岸翻鷗如北渚紅塵躍馬似西池麥苖
翦翦嘗新麫梅子雙雙帶折枝試比長安水邊景祇無
饑客為題詩　─陸游春晚─雨足人家插稻秧蠶生隣女
採桑黄萬花掃迹春將暮百草吹香日正長間覓啼鶯
穿北崦戲隨飛蝶過東岡飄然且喜身强健不怪兒曹
笑老彊　─楊萬里寒食雨作─雙燕衝簾報禁烟喚驚晝
夢聳詩肩晚寒正與花為地曉雨能令水作天桃李海
棠聫病眼清明寒食又經年老來不辦雕新句報荅風
光且一篇　─三月十日─纔㸔桃李錦城圍忽便園林綠
作堆逺草將人䨇眼去飛花引蝶過牆來簿書節裏無
多著懷抱朝來得好開已是七分春去了何須鳥語苦
相催　─吳龍翰春晚郊行─芒鞋竹杖出柴闗簡㸃園林
脚不閒翠幄初張花作局錦棚成列筍為班烟波鷗鷺
春風外桑柘牛羊夕照間野興不湏邀客共芳樽濁酒
對黄山　─許月卿三月─三月春如年少時了知造化最
兒嬉智行無事柳飛絮道發自然花滿枝錦繡園林添
富貴神仙院落鬭清竒老天長似春三月游戲人間不
皺睂　─元王惲清明日錦隄行樂─浪說蘭亭禊事修年
年春好錦隄遊花翻舞袖驚歌板柳隔髙城暗酒樓綠
樹恐應春事老金鞭重為使君留竹西路晚歸時醉何
處珠簾半上鈎　─李孝光次晚春韻─燕幕沉沉春晝永
間敲碁子小闌東拍天漲緑連朝雨滿地殘紅昨夜風
草際夢回詩有債柳邊寒薄絮無功韶光暗換千年事
莫遣閒愁著鬢中　─明楊基江村寒食─預折楊枝插繞
簷荳糜香軟麥餳甜春衣未染新絲織午篆猶分舊火
添小雨送春青見萼輕雷催筍碧抽尖不因人逺傷離
别那得春愁上短髯　─沈周上巳日漫作─和風晴日正
宜春碧柳紅桃得得新老謝祓除何故事健追行樂有
間身鄰翁採薺分家小遊女揉花打路人不限長安水
邊好太平隨地總堯民
五言排律─増─唐白居易春末─間出乘輕屐徐行踏軟沙
觀魚傍湓浦㸔竹入楊家林迸穿籬筍藤飄落水花雨
　　埋釣舟小風颺酒旗斜嫰剥青菱角濃煎白茗茶淹留
　　不知夕城樹欲棲鴉
　　五言絶句─
御製途次逢寒食─何處來春風淡蕩開晴旭不見杏花紅纔
　逢柳梢緑
　　増─唐嚴維江南三月─江南季春天蓴菜細如弦湖邊草
　　作逕湖上葉如船─原─劉禹錫─春晚思悠哉花葉自相
　　催漠漠空中去何時天際來─増─崔道融春晚─三月寒
　　食時日色濃于酒落盡牆頭花鶯聲隔原柳　─寒食夜
　　滿地梨花白風吹碎月明大家寒食夜獨貯望鄉情
　　七言絶句─
御製清明─巳日纔從江岸行舟中還復度清明上林聞道花
　遲發留與歸時聽早鶯─清明登玉泉山─寒食登髙芳草
　青泉聲映柳覆春亭心中懷得天然處對對沙鷗樂野汀
　　原─唐沈佺期上巳日祓禊渭濵應制─寳馬香車清渭濵
　　紅桃碧柳禊堂春皇情尚憶垂竿佐天祚先呈捧劍人
　─増─錢起暮春歸故山草堂─谷口殘春黄鳥啼辛夷花
盡杏花飛始憐幽竹山窓下不改清隂待我歸　─原─韓
翃寒食日即事─春城無處不飛花寒食東風御柳斜日
暮漢宫傳蠟燭輕烟散入五侯家　─增─竇鞏襄陽寒食
寄宇文籍─烟水初銷見萬家東風吹柳萬條斜大隄欲
上誰相伴馬踏春泥半是花　─武元衡陌上暮春─青青
南陌柳如絲柳色鶯聲晚日遲何處最傷游客思春風
三月落花時　─韓愈晚春─草樹知春不久歸百般紅紫
鬬芳菲楊花榆莢無才思惟解漫天作雪飛　杜牧春
晚題韋家亭子─擁鼻侵襟花草香髙臺春去恨茫茫蔫
紅半落平池晚曲渚飄成錦一張　─溫庭筠三月十八
日雪中作─芍藥薔薇語早梅不知誰是艷陽才今朝領
得東風意不復饒君雪裏開　─方干寒食日─百花香氣
傍行人花底垂鞭日易曛野父不知寒食節穿林轉壑
自燒雲─成彦雄暮春日宴溪亭─寒食尋芳遊不足溪
亭還醉綠楊烟誰家花落臨流樹數片殘紅到檻前
宋邵雍禁烟題錦屏山下二首─寒食風烟錦屏下凭髙
把酒興何如滿川桃李風妍媚不忍重為風破除　無
涯桃李待清明經嵗方能開得成不念化工曾著力狂
風何故苦相陵─秦觀三月晦日─節物相催各自新癡
心兒女挽留春芳菲歇去何湏恨夏木隂隂正可人
張来晚春─睡足髙簷春日斜碾聲初破小龍茶樓邊緑
樹飛紅盡春色牆隂老薺花─范成大三月四日驟暖
日脚融晴晚氣暄睡餘初覺薄羅便如何柳絮沾泥處
暖似槐隂轉午天─春晚─客去鈎窓詠小詩遊絲撩亂
柳花稀微風盡日吹芳草蝴蝶䨇䨇貼地飛　夕陽槐
影上簾鈎一枕清風夢昔遊夢見錢塘春盡處碧桃花
謝水西流─楊萬里三月廿七日送春─只餘三日便清
和儘放春歸莫恨他落盡千花飛盡絮留春不住欲如
何─王鎡深春─夾泥花上舊巢邊翠箔桑空蠶又眠天
氣乍晴風候别坐㸔盆藕出䨇錢　燕子來時春又休
暖風吹緑上枝頭繡簾不隔荼䕷月香影無人自入樓
　─僧道潜春晚─曉風池沼水瀾翻春盡淮南麥秀寒院
落無人日停午柳花如雪滿闌干　─金髙士談寒食─燕
泥半落烏衣巷柳色全添綠綺窓且伴丁香過寒食弄
晴蝴蝶一䨇䨇　─元宋褧春詞─嬌春楊柳暗藏鴉掩映
文窓一樹花寒食清明都過了悄無車馬問儂家
詩散句─增─齊邢子才─芳春時欲遽覽物惜將移新萍已
冒沼餘花尚滿枝─唐王維─年光三月裏宫殿百花中
　─李嘉祐─清明桑葉小度雨杏花飛─韋應物─晴明寒
食好春園百卉開　─原─賈島─晴風吹柳絮新月起厨烟
　─白居易─三月草萋萋黄鶯歇又啼─增─溫庭筠─晚風
楊葉社寒食杏花村　─司空圖─人家寒食月花影午時
天　─宋徐鉉─東風不好事吹落滿庭花　─韓琦─春寒芳
意晚未見柳飛綿─楊萬里─荔子園園花寒食日日雨
　─原─唐李白─江邊石上誰知處綠戰紅酣别是春　─杜
甫─落花遊絲白日静鳴鳩乳燕青春深　─劉禹錫─草色
淺深圍幄幕花枝上下逐鞦韆　─胡曾─金絡馬銜原上
─草玉釵人折路傍花─崔魯─杏酪漸香隣舍粥榆烟欲
變舊爐灰─韓偓─惻惻輕寒翦翦風杏花飄雪小桃紅
　張泌─青草浪髙三月渡綠楊花撲一溪烟　弱柳未
勝寒食雨好花争奈夕陽天　─韋莊─錦江風散霏霏雨
花市香飄漠漠塵　─宋韓琦─白楊花落眠蠶老紅杏枝
殘笑靨圓　興慶池頭三月三柳如拖綬草如衫　─晏
殊─夾道桃花新過雨馬蹄無處避殘紅─蘇舜欽─春隂
垂野草青青時有幽花一樹明　─歐陽修─杯盤餳粥春
風冷池館榆錢夜雨新　九門寒食多遊騎三月春隂
正養花　─王安石─已著單衣猶禁火海棠花下怯黄昏
　蕭蕭三月閉柴荆綠葉隂隂忽滿城　─蘇軾─北城寒
食烟火微落花蝴蝶作團飛　藍尾忽驚新火後遨頭
要及浣花前　─謝逸─㸃㸃花飛春事晚青青芳草暮愁
生　─增─范成大─桃杏滿村春似錦踏歌椎鼔過清明
石門柳綠清明市洞口桃花上巳山　─元龔繡─今年石
湖好清明每樹梨花香雪晴─周權杜宇青山三月暮
桃花流水一溪雲　─馬臻─潑火雨晴餳粥冷落花風暖
筍輿輕─原─唐劉禹錫─楚香寒食橘花時─陸羽─人買
山茶先榖雨　─李商隐─粥香餳白杏花天─增─宋徽宗
茸母初生識禁烟　─邵雍─三月初三花正開　上巳觀
花花意濃─原─蘇軾─火冷餳稀杏粥稠
詞─増─宋謝懋憶少年─池塘綠遍王孫芳草依依斜日遊
絲捲晴晝繋東風無力　蜨趁幽香蜂釀蜜秋千外卧
紅堆碧心情費消遣更梨花寒食─劉克莊憶秦娥─逰
人絶緑隂滿野芳菲歇芳菲歇養蠶天氣采茶時節
枝頭杜宇啼成血陌頭楊栁吹成雪吹成雪淡烟疎雨
江南三月　─趙長卿畫堂春─小亭烟柳水溶溶野花白
白紅紅惱人池上晚來風吹損春容　又是清明天氣
當年小院相逢凭欄幽思㡬千重殘杏香中　─原─賀鑄
柳梢青─子規啼血可憐又是春歸時節滿院春風海棠
鋪繡梨花飛雪　丁香露泣殘枝悄未比愁腸寸結自
是休文多情多感不干風月─李清照怨王孫─帝里春
晩重門深院草綠堦前暮天鴈斷樓上逺信誰傳恨綿
綿多情自是多沾惹難拚捨又是寒食也鞦韆巷陌
人静皎月初斜浸梨花　─明王世貞玉樓春是誰約勒
東君去枝上曉聲寒杜宇柔綠猶能抵死留妖紅不解
逡廵住　灞陵一陣飄香雨宛轉玉驄蹄下土記他含
蘂拆苞時總有千金無贖處─宋趙令畤蝶戀花─欲減
羅衣寒未去不捲珠簾人在深深處紅杏枝頭花㡬許
啼痕止恨清明雨　盡日水沉香一縷宿酒醒遲惱破
春情緒飛燕又將歸信誤小屏風上西江路　─增─趙善
扛十拍子─柳絮飛時綠暗荼䕷開後春酣花外青帘迷
酒思陌上晴光收翠嵐佳辰三月三　解佩人逢㳺女
踏青草鬭宜男醉倚畫欄欄檻北夢繞清江江水南飛
鸞與共驂─原─明葉道卿鳳凰閣─遍園林綠暗渾如昨
翠幄下無一片是花萼可恨狂風横雨忒煞情薄盡底
把韶華送却　楊花無奈是處穿簾透幕豈知人意正
蕭索春去也這般愁沒處安著怎奈何黄昏院落　─王
世貞青玉案─鴨頭波染濃于酎風起處紅香青皺乳燕
䨇䨇簾幙透梨花未雪緑楊猶絮蠶飽桑隂瘦　無端
釀出清明候忽憶城南乍分手十二闌干寒更陡踏青
人逺鬭茶時近滋味如中酒　─宋辛棄疾祝英臺近─寳
釵分桃葉渡烟柳暗南浦陌上層樓十日九風雨斷腸
㸃㸃飛紅都無人管倩誰喚流鶯聲住鬢邊覻試把
花卜歸期纔簮又重數羅帳燈昏哽咽夢中語是他春
帶愁來春歸何處又不解帶將愁去　─滿江紅─家住江
南又過了清明寒食花徑裏一畨風雨一畨狼籍紅粉
暗隨流水去園林漸覺清隂宻算年年落盡刺桐花寒
無力　庭院静空相憶無處說閒愁極怕流鶯乳燕得
知消息尺素如今何處也綠雲依舊無踪跡謾教人羞
去上層樓平蕪碧─增─李琳六么令─淡煙疎雨香逕渺
啼鴂新晴畫簾閑卷燕外寒尤力依約天涯芳草染得
春風碧人間陳迹斜陽今古㡬縷逰絲趁飛蝶　誰向
尊前起舞又覺春如客翠袖折取蔫紅笑與簮華髮回
首青山一㸃簷外寒雲疉梨花著雨柳花飛絮夢繞闌
干滿園雪　─施岳曲逰春─畫鼔西泠路占栁隂花影芳
意如織小楫衝波度麯塵扇底粉香簾隙岸轉斜陽隔
又過盡别船簫笛傍斷橋翠繞紅圍相對半篙晴色
頃刻千家暮碧向沽酒樓前猶繫金勒乘月歸來正梨
花夜縞海棠烟幕院宇明寒食醉乍醒一庭春寂任滿
身露濕東風欲眠未得
别錄─原─占候─三月有三卯宜豆無則麥不收　月内有
暴水謂之桃花水主多梅雨無則無　清明有水而渾
主髙低田大熟雨水調　朔日值清明草木茂值榖雨
主年豐　上巳聽蛙聲上晝呌上鄊熟下晝呌下鄉熟
終日呌上下齊熟聲啞低田熟聲響低田澇　─種植─榖
黍芝蔴薏苡黑豆御麥棉花白扁豆蠶豆刀豆紅豆葫
蘆茄豇豆落花生生菜菠菜菘菜茼蒿葱山藥穄瓠子
茭筍稍𤓰香芋蘿蔔韭王𤓰南𤓰冬𤓰菜𤓰蘘荷茴香
薑大豆銀杏葡萄薤土𤓰荸薺芋香菜櫻桃枸杞椒紫
蘇白蘇天茄望江南梨菊牛旁鳳仙薄荷玫瑰十様錦
藕栗百合雞冠山丹紅花紫草薇獨帚萆麻子石竹罌
粟商陸葵决明麻　─移植─石榴地黄楊梅木瓜梧桐柑
橘夜合冬青寳相檜桑海棠橙菱木槿麗春玉簮杉槐
芙蓉薔薇秋海棠芭蕉楮梔子木香醒頭香紫萼　─貼
接─柑柚橙橘玉蘭棗香櫞柿接桃桐接栗杏接梅　─收
採─筆管菜藤花椿芽蔞蒿蒲公英槐芽菊芽金雀花薺
菜黄楝芽牛膝蕨芽葵菜藜菜㸔麥娘黄連芽葛花灰
莧薇菜斜蒿老鸛嘴蓬蒿芽水苔紫草車前葉牛舌科
厚朴紫花王瓜鈎藤天笳苖鴈兒腸狗脊土瓜荆芥碎
米薺天門冬芫花白附子澤蘭川芎芽紫參根防葵榖
精草艾紫葛根皮紫背浮萍夏枯草蕪荑實白术青葙
莖葉澤漆莖葉羊躑躅白薇根𤣥參小水萍桑寄生黄
芩防風芽射干根　─整頓─開溝渠犁秧田理花棚浸稻
出菖蒲鋤蒜㧞蓬─製用─千金月令─三月三日採艾挂
户風乾以備醫藥　─四時纂要─三月三日取桃花片至
　七月七日和烏雞血塗面與身─萬花谷─三月三日宜
　沐枸杞湯─便民要纂─三月採夏枯草煎汁熬膏治逺
　年損傷─田忌─天火午地火申九焦戌荒蕪丑糞忌辰
　
　
　
　
　
　
　
　
　
　
　
　
御定佩文齋廣羣芳譜卷三
　欽定四庫全書
御定佩文齋廣羣芳譜卷四
　　　天時譜
　　　　夏
　增─禮記鄉飲酒義─南方者夏夏之為言假也養之長之
　假之仁也　─爾雅─夏為朱明─註氣赤而光明　夏為長
　嬴　─尸子─南方為夏夏興也南任也萬物莫不任興蕃
　殖充盈也　─原─梁元帝纂要─夏曰朱夏炎夏三夏九夏
　天曰昊天風曰炎風節曰炎節草曰茂草雜草木曰蔚
　林茂林宻樹茂樹
　彚考─增─禮記王制─夏薦麥─周禮秋官─薙氏掌殺草春
　始生而萌之夏日至而夷之　─原─晉書嵇康傳─康性絶
　巧而好鍜宅有一栁樹甚茂乃激水環之夏月居其上
　以鍜　─山海經─朱提郡堂狼山多毒草盛夏之月飛鳥
　過之亦不得去　─淮南子─武王䕃暍人于栁下而天下
　懷　─增─淮南子─夏取果蓏─注有核曰果無核曰蓏　薺
麥夏死而人曰夏生生者衆　─尚書考靈曜─夏火星昏
中可以種黍　─原─括地圗─天毒國最熱夏則草木皆乾
　─語林─陸機在洛夏月忽思東頭竹篠飲語劉寳曰吾
思鄉轉深矣　─增─敘聞錄─嵇昌蓄採星盆夏月漬果則
倍冷　─原─杜陽雜編─李輔國夏月堂中設迎凉草其色
碧榦似苦竹葉細於杉刺之牕户間舉室皆涼　─增─熙
朝樂事─西湖夏夜觀荷最宜風露舒涼清香徐細傍花
淺酌如對美人倩笑欵語也　─清閒供─夏時晨起芰荷
為衣傍花枝吸露午後刳椰子杯浮瓜沉李搗蓮花飲
碧芳酒日晡浴罷掉小舟垂釣於古藤曲水邊薄暮籜
冠蒲扇立層岡看火雲變現　─林下盟─暑月晚涼浴罷
杖履逍遥臨池觀月乘高取風採蓮剥芡剖瓜雪藕白
醪三杯取醉而適其為樂殆未可以一二數也
集藻─文賦散句─增─梁江淹四時賦─炎雲峯起芳樹未移
臯蘭生坂朱荷出池憶上國之綺樹想金陵之蕙枝
唐王勃夏日登韓城門樓序─驚花亂下戲鳥平飛荷葉
滋而曉露繁竹院静而炎氣息　─宋王炎夏日郊行賦
麥穟穟而餅餌桑隂隂而繭絲麻斾斾而没人秧芃芃
而布畦
五言古詩─增─梁江總夏日還山庭─獨於幽棲地山庭暗
女蘿澗漬長低篠池開半卷荷野花朝暝落盤根嵗月
多停尊無賞慰狎鳥自經過　─梁簡文帝納凉─斜日晚
駸駸池塘生半隂避暑高梧側輕風時入襟落花還就
影驚蟬乍失林遊魚吹水沫神蔡上荷心翠竹垂秋采
丹棗映疎碪無勞夜遊曲寄此託微吟　─隋薛道衡梅
夏應教─長廊連紫殿細雨應黄梅浮雲半空上清吹隔
池來集鳳桐花散騰龜蓮葉開幸逢為善樂頻降濟時
才　─唐韋應物園亭覽物─積雨時物變夏綠滿園新殘
花已落實高笋半成筠守此幽棲地自是忘機人　─宋
秦觀田居─入夏桑柘稠隂隂翳墟落新麥已登塲餘蠶
猶占箔隆曦破層隂霽靄收逺壑雌霓卧淪漪鮮飇泛
叢薄林深鳥更鳴水漫魚知樂羸老厭煩歊解衣屢磅
礴䕃樹濯涼颸起行遺帶索冡婦餉初還丁男耘有託
倒筒備青錢鹽茗恐垂槖明日輸絹租鄰兒入城郭
七言古詩─增─宋歐陽修歸田樂─南風原頭吹百草草木
叢叢茅舍小麥穗初齊稚子嬌桑葉正肥蠶食飽老翁
但喜嵗年熟餉婦安知時節好野棠梨宻啼晚鶯海石
榴紅囀山鳥田家此樂知者誰我獨知之歸不早乞身
當及强健時顧我蹉跎已衰老　─原─梅堯臣夏熱─六龍
銜火燒寰宇魏王氷井若湯煮松枝桂葉凝若癡喘殺
溪頭嘯風虎北冥融却萬丈氷千觔凍鼠忙如蒸我聞
北土長飛雪此時日㬠地皮裂仙芝瑶草不敢茁湘川
竹焦琅玕折西郊雲好雨不垂堆青疊碧徒爾為　─增
元薩都刺新夏曲─紅泣香枯怨流水夜放籜龍千尺尾
風生宫樹曉層層凉綠一簾收不起煙乾寳鴨白晝清
祝融緩轡行且停薔薇花深霧冥冥碧牕睡起香滿肱
　─何中山中樂─隄栁綠揺新罨畵石榴紅摺嬌裙衩蓮
蕩風閒翡翠欹菱塘雨定鴛鴦下溪女浣紗朝出村行
官飲水暮歸舎瓦瓶手挈隔年醅石下坐圍明月夜山
中之樂誰得知我獨知之來何為空裏烏蟾飛影過桑
麻課效勝書帷─原─鄭奎妻夏月詞─芭蕉葉展青鸞尾
萱草花含金鳳嘴一䨇乳燕出雕梁數㸃新荷浮綠水
困人天氣日長時鍼線慵拈午漏遲起向石榴隂畔立
戲將梅子打鶯兒
五言律詩─增─唐駱賔王夏日遊目暫屏塵囂累言尋物
外情致逸心逾黙神幽體自輕浦夏荷香滿田秋麥氣
清詎假滄浪上將濯楚臣纓　─夏日遊山家─返照下層
岑物外狎招尋蘭徑薰幽佩槐庭落暗金谷静風聲徹
山空月色深一遣樊籠累唯餘松桂心　─杜審言夏日
過鄭七山齋─共有樽中好言尋谷口來薜蘿山徑入荷
芰水亭開日氣含殘雨雲隂送晚雷洛陽鐘鼓至車馬
繫遲囘　─韋應物夏花明─夏條綠已宻朱萼綴明鮮炎
炎日正午灼灼火俱燃翻風適自亂照水復成妍歸視
窓間字熒煌滿眼前　─許渾長興里夏日南鄰避暑─侯
家大道傍蟬噪樹蒼蒼開鏁洞門逺下簾賔舘涼欄圍
紅藥盛架引綠蘿長永日一欹枕故山雲水鄉　─宋韓
琦夏景即事─槐耳籠前檻雲峯透曲櫺涼風即崑閬煩
思入滄溟荷弱翻青蓋榴新倒綠缾晚來收驟雨一枕
夢魂醒　─邵雍春盡後園閒歩─綠樹成隂日黄鶯對語
時小渠初瀲灧新竹正參差倚杖閒吟乆擕童引步遲
好風知我意故故向人吹　─張耒夏日─過雨芰荷亂繁
隂竹樹多雛聲知鳥哺萍動見魚過細徑饒苔蘚隂墻
引薜蘿角巾從倒側踈懶欲如何　蚓壤排晴圃蝸涎
印雨階花鬚嬌帶粉樹角老封苔問字病多忘過鄰慵
却廻晚涼還盥櫛對竹引清杯　細徑依原僻茅蓬四
五家山田來雉兔溪雨熟桑麻竹籠晨收果茅菴夜守
瓜頗知農事樂從此問生涯　─金龎鑄喜夏─小暑不足
畏深居如退藏青奴初薦枕黄妳亦升堂鳥語竹隂宻
雨聲荷葉香晚涼無一事歩屧到西厢　─明仁宗池亭
納涼─夏日多炎熱臨池憩午涼雨滋槐葉翠風過藕花
香舞燕來青𤨏流鶯出建章援琴彈野操民物樂時康
七言律詩─增─唐錢起避暑納涼─木槿花開畏日長時揺
輕扇倚繩牀初晴草蔓縁新筍頻雨苔衣染舊墻十旬
河朔應虚醉八柱天台好納涼無事始知禪静勝深垂
紗帳詠滄浪　─宋陸游逃暑小飲熟睡至暮─桑落香浮
槲葉杯甘瓜綠李亦佳哉虚堂頓解汗揮雨高枕俄成
鼻殷雷静聽風聲生檻竹徐㸔日影轉庭槐晩涼更動
扁舟興北渚紅蕖已半開　槐影桐隂欲滿廊綸巾羽
扇自生涼新篘玉瀣陳䨇榼平展風漪可一牀馳騎逺
分丹荔到大盆寒浸碧瓜香湖邊誰謂幽居陋也愛迢
迢夏日長　─原─明王象晉夏日─祝融司令繼芳春四望
郊原樂事均翠浪翻池荷蓋綠黄雲布壠麥痕新榴花
焰焰紅噴火葵葉翩翩影應辰偃仰茂林逃酷暑呼朋
酌酒莫辭頻
五言排律─增─唐楊巨源夏日裴尹員外西齋看花─笑向
東來客看花枉在前始知清夏月更勝艷陽天露濕呈
　　妝汗風吹畏火燃葱蘢和葉盛爛熳壓枝鮮紅綵當鈴
　　閣清香到玉筵蝶棲驚曙色鶯語滯晴煙得地殊堪賞
　　過時倍覺妍芳菲遲最好唯是謝家憐
　　五言絶句─
御製橋望─郊原浮麥氣池沼漾青蘋夏日臨橋望薰風處處
　新
　　增─金宇文虚中廻文─翠宻圍窓竹青圓貼水荷睡多嫌
　　晝永醒少得風和　草徑迷深綠蓮池浴膩紅早蟬鳴
　　樹曲鮮鯉躍潭東
　　七言絶句─增─唐皮日休藥名離合夏日即事─桂葉似茸
　　含露紫葛花如綬蘸溪黄連雲更入幽深地骨錄閒擕
　　相蠟郎　─高駢山亭夏日─綠樹隂濃夏日長樓臺倒影
　　入池塘水精簾動微風起滿架薔薇一院香　─宋司馬
　　光夏日西齋書事─榴花映葉未全開槐影沉沉雨勢來
　　小院地偏人不到滿庭鳥迹印蒼苔　─范成大夏日田
　　園雜興─梅子金黄杏子肥麥花雪白菜花稀日長籬落
無人過惟有蜻蜓蛺蝶飛　五月呉江麥秀寒移秧披
絮尚衣單稲根科斗行如塊田水今年一尺寛　二麥
俱秋斗百錢田家喚作小豐年餅爐飯甑無饑色接到
西風熟稻天　晝出耘田夜績麻村莊児女各當家童
孫未解供耕織也傍桑隂學種瓜　槐葉初勻日氣涼
葱葱鼠耳翠成䨇三公只得三株看閒客清隂滿北窓
　千頃芙蕖放棹嬉花深迷路晚忘歸家人暗識船行
處時有驚忙小鴨飛　采菱辛苦廢犁鉏血指流丹鬼
質枯無力買田聊種水近來湖靣亦收租　─楊萬里夏
日─不但春妍夏亦佳隨縁花草是生涯鹿葱解插纖長
柄金鳳仍開最小花　─戴昺夏晝小雨─小牀蘄簟展琉
璃窓外新篁一尺圍正午雲橋陣雨過冬青花上蜜蜂
歸　─元僧善住夏日─中庭日午橘花開蜂蝶何知故故
來一陣南薰生殿角亂飄香雪㸃蒼苔　─原─明呉寛夏
日─綠䕃松蘿暑氣涼清泉瀉入小池塘人間晝永無聊
頼一朶荷花滿院香─增─黄氏幼藻夏日─深院塵消散
午炎篆煙如夢晝淹淹輕風似與荷花約為送香來自
捲簾
詩散句─增─周庾信─槐庭垂綠穗蓮浦落紅衣　─陳徐陵
嫩竹猶含粉初荷未聚塵　─隋李徳林─桐枝覆玉檻荷
葉滿銀塘　─唐杜甫─公子調冰水佳人雪藕絲　─嚴維
蕙風清水殿荷氣雜天香　─張籍─竹月泛涼影萱露澹
幽叢　─原─宋邵雍─夏木無重數叢隂翠樹低─秦觀─新
麥已登塲餘蠶猶占箔　─增─唐方干─樹影興賒侵枕簟
荷香坐乆著衣巾　巖溜噴空晴似雨林蘿礙日夏多
寒　─宋陸游池塘瀲瀲荷浮葉門巷隂隂筍放梢　─元
方䕫─楝花零落魚初發梅子青黄雨不乾　早麥熟随
芹菜餉晚茶香和樹芽蒸　─原─蘇澹─林塘乍迸翁孫竹
籬落齊開姊妹花　─增─晉謝朓─夏木轉成帷　─周庾信
夏餘花欲盡　─唐韓偓─暑退松篁健　─李顒─垂藤引夏
涼　─李咸用─雲水沉沉夏亦寒　─宋陸游─簷前桐影偏
宜夏
詞─原─宋秦觀如夢令─門外綠隂千頃两兩黄鸝相應睡
起不勝情行到碧梧金井人静人静風弄一枝花影
增─明陳繼儒攤破浣溪紗─梓樹花香月半明棹歌歸去
蟪蛄鳴曲曲栁灣茅屋矮挂魚罾　笑指吾廬何處是
一池荷葉小橋横燈火紙窓修竹裏讀書聲　─原─宋蘇
庠臨江仙─獵獵風蒲初暑過瀟然庭户秋清野航渡口
帶煙横晚山千萬疊别鶴兩三聲　秋水芙蓉聊蕩槳
一樽同破愁城蓼花灘上白鷗明暮雲連極浦急雨暗
長汀　─明文徴明青玉案─庭下石榴花亂吐滿地綠隂
亭午午睡覺來時自語悠揚魂夢黯然情緒蝴蝶過墻
去　駸駸嬌眼開仍殢悄無人欲出還凝竚團扇不揺
風自舉盈盈翠竹纖纖白苧不受些兒暑
别錄─原─芸窓類記─凡收藏書畵於未梅雨前曬極燥頓
匣櫃中厚以紙糊門及小縫令不通風即不黴古人藏
書多用芸香即今之七里香也匣櫃須用楸梓杉桫之
類忌油松内不用漆　─占候─夏氷嵗饑五穀不成　─製
用─夏月凡制一切果蔬俱用臘雪水㝡佳
　　　四月(立夏小滿附見/)
增─禮記月令孟夏之月日在畢昏翼中旦婺女中─註─日
月會於實沈而斗建巳之辰也　王瓜生苦菜秀　命
野虞出行田原為天子勞農勸民毋或失時　農乃登
麥天子乃以彘嘗麥先薦寝廟　聚畜百藥靡草死麥
秋至　─原─梁元帝纂要─是月曰孟夏亦曰首夏　─增─花
月令─是月也杜鵑翔木香升新篁敷粉罌粟滿芍藥相
木筆書空　─瓶史月表─花盟主芍藥薝蔔夜合花客卿
石巖鸎粟玫瑰花使令刺牡丹粉團龍爪垂絲海棠虞
美人楝花
彚考─原─詩豳風─四月秀葽─增─夏小正─四月囿有見杏
　王萯莠取荼─傳─荼也者以為君薦蒋也　─晉書樂志
四月之管名為仲呂者呂助也謂陽氣盛長隂助成功
也　四月之辰謂為己巳者起也物至此時畢盡而起
也　四月官田其樹桃　孟夏之月以熟穀禾　律受
夾鍾夾鍾者種始莢也　─四民月令─四月可種黍謂之
上時　─禮斗威儀─孟夏驅獸無害五穀　─秦中嵗時記
長安四月已後自堂厨至百司厨通謂之櫻笋厨　─高
僧傳─摩歌利頭四月八日浴佛以都梁香為青色水鬱
金香為赤色水丘隆香為白色水附子香為黄色水安
息香為黑色水以灌佛頂也　─景龍文館記─四年四月
上幸司農少卿王光輔荘駕還朝後中書侍郎南陽岑
羲設茗飲葡萄漿與學士等討論經史　─東坡詩註─成
都太守自正月十日至四月十九日浣花乃止　─水衡
記─麥黄水四月水名　─賞心樂事─四月芳草亭鬭草芙
蓉池新荷蕋珠洞荼䕷滿霜亭菊芽玉照堂青梅艷香
館長春花安閒堂紫笑羣仙繪幅樓前玫瑰餐霞軒櫻
桃詩禪堂盤子山丹花南湖雜花鷗渚亭五色鸎粟花
　─清閒供─四月十四菖蒲誕　─史纂─馬珏居華陽亭墻
外有來禽一株枯已乆矣師四月十四日汲水沃之曰
純陽來年是日生於此樹之下　─帝京景物畧四月八
日捨豆兒曰結緣十八日亦捨先是拈豆念佛一豆佛
號一聲有念豆至石者至日熟豆人徧捨之其人亦一
念佛啖一豆也是月榆初錢麺和糖蒸食之曰榆錢糕
　─立夏─增─禮記月令─是月也以立夏先立夏三日太史
謁之天子曰某日立夏盛徳在火天子乃齋立夏之日
天子親帥三公九卿大夫以迎夏於南郊　─三禮義宗
四月立夏為節夏大也至此之時物已長大故以為名
　─説林─立夏日俗尚啖李時人語曰立夏得食李能令
顔色美故是日婦女作李會取李汁和酒飲之謂之駐
色酒一曰是日啖李令不疰夏　─熙朝樂事─立夏之日
人家各烹新茶配以諸色細果餽送親戚比鄰謂之七
家茶富室競侈果皆雕刻飾以金箔而香茶名目若茉
莉林檎桂蕋薔薇丁檀蘇杏盛以哥汝瓷甌僅供一啜
而已　─嘉呉記─俗於立夏日噉青梅云令人終嵗神清
不惛睡　─小滿─增─孝經緯─立夏後十五日斗指已為小
滿　─物類相感志─青梅過小滿黄蜀葵過小滿則長
集藻─文賦散句─原─晉夏𤣥述夏賦─四月惟夏運臻正陽
和氣穆而扇物麥含露而飛芒清徴泛於琴瑟朱鳥感
於炎荒鹿角解於中野草木蔚其條長　─梁昭明太子
錦帶書─節届朱明晷鍾丹陸依依聳蓋俱臨帝女之桑
鬱鬱丹城並掛陶潜之栁梅風拂户牖之内麥氣擁宫
闕之前　─唐許敬宗麥秋賦─葉幄垂秀條帷泛光鶯傳
枝而嬝娜蜂散蕋而芬芳對銀縚而偶穟並金縷而分
芒改炎炎之鑠石若懔懔之懷霜
五言古詩─原─晉陶潜讀山海經─孟夏草木長遶屋樹扶
踈衆鳥欣有託吾亦愛吾廬既耕亦已種時還讀我書
窮巷隔深轍頗廻故人車歡言酌春酒摘我園中蔬微
雨從東來好風與之俱泛覽周王傳流觀山海圗俯仰
終宇宙不樂復何如　─增─梁簡文帝和湘東王首夏─冷
風雜細雨垂雲助麥涼竹水俱蔥翠花蝶两飛翔燕泥
含復落鶗吟斂更揚卧石藤為纜山橋樹作梁欲待華
池上明月吐清光　─唐劉禹錫初夏曲─時節過繁華隂
　　隂千萬家巢禽命子戲園果墜枝斜寂寞孤飛蝶窺叢
　　覓晚花　─白居易首夏南池獨酌─春盡雜英歇夏初芳
　　草深薰風自南至吹我池上林綠蘋散還合頳鯉跳復
　　沈新葉有佳色殘鶯猶好音依然謝家物池酌對風琴
　　慙無康樂作秉筆思沈吟境勝才思劣詩成不稱心
　　宋梅堯臣孟夏二日通判太博惠庭花─前日已春盡夏
　　卉抽嫩青唯君所植花餘紅猶滿庭常惜畏景逼贈未
　　及飄零欲插為之醉但慙髪星星
　　七言古詩─原─唐李賀四月樂詞─曉涼暮涼樹如蓋千山
　　濃綠生雲外依微香雨青氛氳膩葉蟠花照曲門金塘
　　閑水揺碧漪老景沈重無驚飛墜紅殘萼暗參差
　　五言律詩─
御製夏日迎薰亭─苑啓時初夏亭隂午未䦨雨過池藻碧日
　綻海榴丹水木含清景禽魚得静觀薰風能解慍試取玉
　琴彈　─夏日郊行─節變春方去清和助麥秋蔚林乘早夏
　茂草接新流栁絮隄邊起荷錢水上浮風光殊舊日此意
未曾休　─初夏玉泉山二首─别舘依丹麓疎簾映碧莎泉
聲當檻出花氣入垣多路轉溪橋接舟沿石竇過薰風能
阜物藻景已清和　山翠引鳴鑣湖光漾畵橈野雲低隔
寺沙栁暗藏橋百囀黄鸝近䨇飛白鷺遥今年農事早時
雨足新苖
　增─唐韋應物始夏南園思舊里─夏首雲物變雨餘草木
　繁池荷初貼水林花已掃園縈叢蝶尚亂依閣鳥猶喧
　對此殘芳月憶在漢陵原　─白居易早夏遊平泉廻─夏
　早日初長南風草木香肩輿頗平稳澗路甚清涼紫蕨
　行㸔探青梅旋摘嘗療饑兼解渇一盞冷雲漿　─宋司
　馬光首夏呈諸鄰─首夏木隂薄清和自一時筍抽八九
　尺荷生三四枝新服裁蟬翼舊扇拂蛛絲莎徑熱未劇
　晨昏來徃宜　─陸游幽居初夏─梅塢青黄子草陂紅紫
　花䨇鵞朝戲浦羣鴨暮還家赤脚挑殘筍蒼頭摘晚茶
　出門逢野老滿意説桑麻　─元白珽餘杭四月─四月餘
　杭道一晴生意繁朱櫻青豆酒綠草白鵞村水滿船頭
滑風輕袖影翻㡬家蠶事動寂寂晝門關　─明陳憲章
四月─四月隂晴裏山花落漸稀雨聲寒月桂日色煖酴
醿病起初持酒春歸尚掩扉午風吹蛺蝶低趁乳禽飛
　生意日無涯乾坤自不知受風荷柄曲擎雨柏枝垂
静坐觀羣妙聊行覓小詩臨階愛新竹抽作碧參差
七言律詩─原─唐皮日休四月十五日和陸龜蒙道室書
事─望朝齋戒是尋常静啓金根第㡬章竹葉飲為甘露
色蓮花鮓作肉芝香松膏背日凝雲磴丹粉經年染石
牀剰欲與君終此志頑仙惟恐鬢成霜　─宋蔡襄四月
池上─風下平池水暈開池邊露坐水風來草香苒苒生
吟席雲影飛飛度酒杯荷葉偶成䨇翠蓋荔枝纔似小
青梅人閑物静两相得月色蒼涼始肻廻　─陸游初夏
閒居─城上朱旗夏令初溪頭綠水蘸菰蒲花貪結子無
遺萼燕接飛蟲正哺雛簫鼓賽蠶人盡醉陂塘移稻客
相呼長安青蓋金羈馬也有農家此樂無　─戴昺四月
即景─茶歌纔了又田歌節物真成一鳥過蒼竹颭風涼
意足碧梧留雨夜聲多瓜緣茅屋抽長蔓藕過蔬畦出
矮荷㝡喜白鷗相狎乆對人自在浴清波　─真山民初
夏─一葉薰風帶暑囬雨天濃翠與庭槐不随春去鶯猶
在好競時妝榴又開剪尺旋裁新白苧杯盤聊薦舊青
梅篋中敝扇投閒乆依舊團團入手來
五言排律─增─唐太宗賦得夏首啓節─北闕三春晩南榮
九夏初黄鶯弄漸變翠林花落餘瀑流還響谷猿啼自
應虛早荷向心卷長楊就影舒此時歡不極調軫坐相
於　─白居易春末夏初閒遊江郭二首─閒出乗輕屐徐
行蹋軟沙觀魚傍湓浦看竹入楊家林迸穿籬笋藤飄
落水花雨埋釣舟小風颺酒旗斜嫩剝青菱角濃煎白
茗荼淹留不知夕城樹欲棲鴉　栁影繁初合鶯聲澀
漸稀早梅迎夏結殘絮送春飛西日韶光盡南風暑氣
微展張新小簟熨帖舊生衣緑蟻杯香嫩紅絲鱠縷肥
故園無此味何必苦思歸　─首夏猶清和聨句─記得謝
家詩清和即此時(白居/易)餘花數種在宻葉㡬重垂(裴/度)芳
　　謝人人惜隂成處處宜(劉禹/錫)水萍争㸃綴梁燕共追隨
　　(白行/式)亂蝶憐踈蕋殘鶯戀好枝(張/籍)草香殊未歇雲勢漸
　　多竒(白居/易)單服初寧體新篁已出籬(裴/度)與春為别近覺
　　日轉行遲(劉禹/錫)繞樹風光少侵階苔蘚滋(白行/式)唯思奉
　　歡樂長得在西池(張/籍)
　　七言絶句─
御製夏日閒坐─雲斂風微紫燕飛春光已去夏初歸清襟贏
　得天然處暗覺花香到玉扉
　　增─宋司馬光初夏─首夏清和新雨晴緑莎細軟不妨行
　　園夫遮道白何事梔子花開班笋生　─王安石初夏即
　　事─石梁茅屋有彎碕流水濺濺度兩陂晴日煖風生麥
　　氣綠隂幽草勝花時　─東陂─荷葉初開筍漸抽東陂南
　　蕩正堪遊無端隴上翛翛麥横起寒風占作秋　─陳造
　　早夏─安石榴花猩血鮮涼荷高葉碧田田鰣魚入市河
　　豚罷已是江南打麥天　─范成大初夏四首─清晨出郭
　　更登臺不見餘春只麽囘桑葉露枝蠶向老菜花成莢
蝶猶來　晴絲千尺挽韶光百舌無聲燕子忙永日屋
頭槐影暗微風扇裏麥花香　東君不解惜芳菲料峭
寒中一夢非翦盡牡丹梅子綻何須風雨送春歸　一
簾芳樹緑葱葱蝴蝶飛來覓綺叢雪白荼䕷紅寳相尚
擕春色見薰風　─陸游初夏─紛紛紅紫已成塵布穀聲
中夏令新夾路桑麻行不盡始知身是太平人　槐栁
成隂雨洗塵櫻桃酪乳併嘗新古來江左多佳句夏淺
勝春㝡可人　─楊萬里初夏─麥黄秧碧百家衣已熱猶
寒四月時雨後覓春無一寸薔薇花發釅燕脂　手種
琅玕劣十年今年新笋不勝繁不知明早添多少日暮
閒來數一番　─戴敏遊張園─乳鴨池塘水淺深熟梅天
氣半晴隂東園載酒西園醉摘盡枇杷一樹金
詩散句─增─晉謝靈運─首夏猶清和芳草亦未歇　─原─謝
朓─麥候始清和涼雨消炎燠　─唐太宗─一朝春夏改隔
夜鳥花遷　─增─張説─庭栁餘春駐宫櫻早夏催　─原─杜
甫─摘荷纔首夏驄馬尚餘春　─錢起─花萼敗春多寂寞
葉隂迎夏巳清和　─宋謝伯初─園林換葉梅初熟池舘
無人燕學飛─蘇軾─呉國晩蠶初斷葉占城早稻欲移
秧　─陸游─采茶歌裏春光老煮繭香中夏景長　風和
栁岸吹綿後雨足瓜畦引蔓時　梅子生仁已帶酸楝
花堕地尚微寒
詞─原─明陳繼儒攤破浣溪沙─蜂欲分衙燕補巢清和天
氣綠隂嬌一陣窓前風雨到打芭蕉　驚起幽人初睡
午茶煙繚繞出花梢有箇客來琴在背度紅橋　─葉夢
得黄金縷─睡起流鶯語掩蒼苔房櫳向曉亂紅無數吹
盡殘花無人問惟有垂楊自舞漸煖靄初囘輕暑寳扇
重尋明月影暗塵侵尚有乗鸞女驚舊恨鎮如許　江
南夢斷衡臯渚㸔黏天蒲菰漲綠半空煙雨無限樓前
滄波意誰採蘋花寄取空惆悵蘭舟容與萬里雲帆何
時到送孤鴻目斷千山阻誰為我唱金縷
别錄─原─占候─月内有三夘宜麻無則麥不收月内寒主
旱諺云黄梅寒井底乾　諺云有穀無穀且㸔四月十
六立一丈竿量月影月當中時影過竿雨水多没田夏
旱人饑長九尺主三時雨水八尺七尺主雨水六尺低
田大熟高田半收五尺主夏旱四尺蝗三尺人饑　─增
農政全書─分龍之日農家於是日早以米篩盛灰藉之
紙至晩視之若有雨㸃迹則秋不熟穀價高人多閉糶
　諺云二麥不怕神共鬼只怕四月八日雨大抵立夏
後雨多便損麥蓋麥花夜吐雨多花損　─種植─秋王瓜
麥門冬芝麻蘿蔔扁豆粟紫蘇菱莧小豆絲瓜枇杷葱
瑞香芡　─移植─石菖蒲櫻桃茄秋海棠茉莉梔子秋牡
丹枇杷葱翠雲草菊芋　─壓揷─玉繡毬木樨梔子錦葵
玉蝴蝶木香荼䕷芙蓉　─收採─豨薟草白蘚根菜子析
冥子桃杏仁蠶豆柴胡笋乾楮實黄葵花蒼耳子紅花
㽔仁桑椹　─整頓─防露傷麥翦菖蒲鋤葱素馨斫楮皮
埋蠶沙伐樹絡麻　─田忌─天火酉九焦未地火未糞忌
寅荒蕪申
　　五月(芒種夏至端午附見/)
增─禮記月令─仲夏之月日在東井昏亢中旦危中─註─日
月會於鶉首而斗建午之辰也　農乃登黍天子乃以
雛嘗黍羞以含桃先薦寝廟令民毋艾藍以染　半夏
生木堇榮　─原─梁元帝纂要─五月曰仲夏亦曰暑月臯
月　─花月令─是月也葵赤紫薇葩薝蔔始馨夜合交榴
花照眼紫椹降於桑　─增─瓶史月表─五月花盟主石榴
番萱夾竹桃花客卿蜀葵洛陽花午時紅花使令川荔
枝梔子花火石榴孩兒菊一丈紅石竹花
彚考─增─周禮秋官─仲夏斬隂木─註─隂木秋冬生者若松
柏之屬　─夏小正─五月乃衣瓜─傳─瓜者急瓜之辭也瓜
者始食瓜也　初昏大火中種黍菽糜煮梅蓄蘭─傳─大
火者心也心中種黍菽糜時也煮梅為豆實也蓄蘭為
沐浴也　─晉書樂志─五月之辰謂為午午者長也大也
言物皆長大也　五月之管名為㽔賔葳㽔垂下貎也
賔敬也謂時陽氣下降隂氣始起相賔敬也　─風俗通
五月落梅風江淮以為信風　─風土記─五月有霖霪號
為梅雨霑衣皆敗謂之送梅雨　─嵗時雜記─仲夏多大
雨名濯枝雨　─水衡記─五月瓜蔓水五月瓜延蔓故以
名　─夢溪筆談─五月草木茂盛逾於初生故曰勝先
賞心樂事─五月聽鶯堂摘瓜重午節泛蒲煙波觀碧蘆
南湖萱花綺互亭火笑花水北書院采蘋鷗渚亭五色
蜀葵清夏堂楊梅叢奎閣榴花艷香舘林檎摘星軒枇
杷─清閒供─五月十三竹醉日─芒種─增─嬾真子錄─陜
州夏縣士人樂舉明逺嘗云二十四氣其名皆可解獨
小滿芒種説者不一僕因問之明逺曰皆為麥也小滿
四月中謂麥之氣至此方小滿而未熟也芒種五月節
種該數類之種謂種之有芒者麥也至是當熟矣僕因
記周禮稻人澤草所生種之芒種註云澤草之所生其
地可種芒種芒種稻麥也僕近為老農始知過五月節則稻
不可種所謂芒種五月節者謂麥至是而始可收稻過
是而不可種也古人名節之意所以告農候之早晚深
哉　─夏至─增─周禮秋官─柞氏掌攻草木及林麓夏日至
令刋陽木而火之─疏─夏日至謂五月夏至之日為之也
令刋陽木而火之謂先削以去其皮乃燒之　─管子─夏
至而麥熟天子祀太宗其盛以麥穀之始也　─荆楚嵗
時記─夏至日食糭取菊為灰以止小麥槖按干寳變化
論云朽稻為蠶朽麥為蛺蝶此其騐乎　─風土記─夏至
前芒種後雨為黄梅雨田家初插秧謂之發黄梅　─端
午─增─玉燭寳典─洛陽人家端午造术羮艾酒以花絲作
樓閣插鬢贈遺辟瘟扇─荆楚嵗時記─五月五日四民
並蹋百草又有鬬百草之戲採艾為人懸門户以禳毒
氣按宗則嘗以五月五日鷄未鳴時採艾見似人處攬
而取之用灸有騐　是日競渡採雜藥　─風土記─端午
烹鶩進筒糭一名角黍以菰葉裹黏米栗棗以灰煮令
熟蓋取隂陽包裹未散之象　─千金月令─端午以菖蒲
或鏤或屑以泛酒　─採蘭雜志─杜羔妻趙氏每嵗端午
午時取夜合花置枕中羔稍不樂輙取少許入酒令婢
送飲羔即歡然當時婦人争效之　─酉陽雜爼五月進
五時圗五時花施帳之上　─嵗時雜記─端午刻菖艾為
小人子或葫蘆形帶之辟邪　─呉中嵗時記─端午簮艾
葉榴花以辟邪　─乾淳嵗時記─端午禁中插食盤架設
天師艾虎意思山子數十座五色蒲絲百草霜以大盒
三層飾以珠翠葵榴艾花蜈蚣蛇蝎蜥蜴等謂之毒蟲
又以大金瓶數十遍插葵榴梔子花環繞殿閣及分賜
后妃諸閣大璫近侍翠葉五色葵榴金絲翠扇真珠百
索釵符經筒香囊軟香龍涎佩帶及紫練白葛紅蕉之
類大臣貴邸均被細葛香羅蒲絲艾朶彩團巧粽之賜
而外邸節物大率效尤焉　─熙朝樂事─端午為天中節
家家買葵榴蒲艾植之堂中或採百草以治藥品　─東
京夢華錄─端午節物百索艾花銀樣鼓兒花花巧畵扇
香糖果子糭子白團紫蘇菖蒲木瓜並皆葺切以香藥
相和用梅紅匣子盛裹自五月一日及端午前一日賣
桃栁蒲葉葵花佛道艾次日家家鋪陳於門首與糭子
五色水團茶酒供養又釘艾人於門上士庶迎相宴賞
　─嵗華紀麗譜─五月五日宴大慈寺設㕔醫人鬻艾道
人賣符朱索綵縷長命辟災之物筒飯角黍莫不咸在
　─遼志─五月五日午時採艾葉與綿相和絮衣七事國
主著之臣僚各賜艾衣三事國主及臣僚飲宴渤海厨
子進艾糕各㸃大黄湯下北呼此時為討賽離又以雜
絲或綠結合歡索纒於臂膊婦人進長命縷宛轉皆為
人像帶之
集藻─文散句─原─魏文帝與呉質書─㽔賔紀時景風扇物
天氣和煖衆果具繁　─梁昭明太子錦帶書─麥隴移秋
桑律漸暮蓮花泛水豔如越女之顋蘋葉漂風影亂秦
臺之鏡炎風以之扇户暑氣於是盈樓凍雨洗梅樹之
中火雲燒桂林之上
五言古詩─增─周庾信奉和夏日應令─朱簾捲麗日翠幕
蔽重陽五月炎氣蒸三時刻漏長麥随風裏熟梅逐雨
中黄開冰帶井水和粉雜生香衫含蕉葉氣扇動竹花
涼早菱生軟角初蓮開細房願陪仙鶴舉洛浦聽笙簧
　　─宋陸游時雨─時雨及芒種四野皆插秧家家麥飯羮
　　處處菱歌長老我成惰農永日付竹牀衰髪短不櫛愛
　　此一雨涼庭木集竒聲架藤發幽香鸎衣濕不去勸我
　　持一觴即今幸無事海際皆農桑野老固不竆擊壤歌
　　虞唐
　　七言古詩─增─宋陸游怡齋─東湖仲夏草樹荒屋古無人
　　亭午涼萱房微呀不見日笋籜自解時吹香野藤蟠屋
　　入窓罅濕菌扶踈生屋梁跨溝數椽㝡幽翳漲水及檻
　　雨敗墻静涵青蘋舞藻荇閒立白鷺浮鴛鴦芙蕖雖瘦
　　亦瀰漫照眼翠蓋遮紅妝水紋珍簟欲卷却團團素扇
　　嬾復將天風忽送塔鈴語喚覺清夢遊瀟湘
　　五言律詩─
御製午日─令序當重午南臺日正中玉階鳴瀑水瑶軫奏薰
　風菖葉浮杯綠榴花照檻紅臨流㸔競渡轉憶濟川功
　途次端午─㽔賔逢夏律午日俯澄流黄鳥林中變新蒲岸
　外稠宫筵傳綵糭仙酒泛丹榴遥憶蓬萊上垂楊䕃御溝
增─宋陸游重五─重五山村好榴花忽已繁糭包分两髻
艾束著危冠舊俗方儲藥羸軀亦㸃丹日斜吾事畢一
笑向杯盤
七言律詩─原─唐李徳裕嶺南道中─嶺水争分路轉迷桄
榔椰葉暗蠻溪愁衝毒霧逢蛇草畏落沙蟲避燕泥五
月畬田收火米三更津吏報潮雞不堪腸斷思鄉處紅
槿花中越鳥啼　─增─元成廷珪夏日過萬蓬菴─愛汝東
菴暑氣薄解衣盤礴坐莓苔一林綠竹盡可數五月白
蓮猶未開捉麈談禪知獨徃買魚沽酒待重來滄江日
落山更好且放輕舟緩緩廻　─明虞堪午日訪沈元圭
席上次韻─一簾葵錦爛晴霞五色絲虹映臂紗𤣥藥自
消頭上雪絳榴誰插鬢邊花茶烹石鼎從施禁詩寫蠻
箋學破邪不是西山黄石叟難逄東老地仙家　─原─何
景明午日─五月五日天氣鮮艾葉榴花對眼前鄉土嵗
時殊不惡閭閻風俗自堪憐鄰人角黍能相送野老蒲
觴得共傳囘首十年車馬地每逢佳節淚澘然　─文徴
明仲夏有懷─五月江南櫻笋殘踈花吹盡綠漫漫雨來
却及梅黄候春去猶餘麥秀寒白日幽深茒屋静野情
蕭散苧袍寛美人何處經時别滿耳新蟬獨倚䦨
五言絶句─增─宋蘇軾端午皇帝閤帖子詞─採秀擷羣芳
争儲百藥良太醫初薦艾庻草騐蕃昌　─皇太妃閤端
午帖子詞─雨細方梅夏風高已麥秋應憐百花盡綠葉
暗紅榴　─太皇太后閤端午帖子詞─日永蠶收簇風高
麥上塲朝來藉田令菰黍獻時芳　─夫人閣端午帖子
詞─肅肅槐庭午沈沈玉漏稀皇恩樂佳節鬬草得珠璣
六言絶句─增─宋鼂補之仲夏即事─紅葵有雨長穗青棗
無風壓枝濕礎人霑汗際蒸林禪烈號時
七言絶句─增─宋王安石五月與和叔同遊齊安─繅成白
雪桑重綠割盡黄雲稻正青他日玉堂揮翰手芳時同
此賦林坰　─蘇軾皇太后閤端午帖子詞─祕殿扶踈夏
木深雨餘初有一蟬吟應將嬴女乘鸞扇更助南風長
棘心　上林珍木暗池臺蜀産呉包萬里來不獨盤中
見盧橘時於糭裏得楊梅　─皇太妃閤端午帖子詞─玉
盆沈李灧清泉金鴨嘘空裊細煙自有梧楸障畏日仍
欣麥黍報豐年　─陸游重午─葉底榴花蹙絳繒街頭初
賣苑池冰世間各自有時節蕭艾著冠稱道陵　─原─僧
道潜臨平道中─春蒲獵獵弄輕柔欲立蜻蜓不自由五
月臨平山下路藕花無數滿汀洲　─增─金趙秉文夏至
玉堂睡起苦思茶别院銅輪碾露芽紅日轉階簾影薄
一䨇蝴蝶上葵花　─馬定國村居─五月南風化蟪蛄野
塘晩筍未成蒲檉花落盡紅英細沙渚鴛鴦半引雛
元廼賢月湖竹枝詞─五月荷花紅滿湖團團荷葉綠雲
扶女郎把釣水邊立折得栁條穿白魚
詩散句─原─唐李白─大火五月中景風從南來數枝石榴
發一丈荷花開　五月梅始黄蠶稠桑柘空　山花異
人間五月雪中白　─增─宋李邦直─艾葉成人後榴花結
子初　─唐陳羽─池上樓臺五月涼百花開罷水芝香
方干─長潭五月來冰氣孤檜中宵學雨聲　─宋章得象
五日㸔花憐並蔕今朝鬬草正宜男　花隂轉午清風
細玉燕釵頭艾虎輕　─陸游─瓜蔓水生初抹岸梅黄雨
細欲遮樓　─戴復古─海榴花上雨蕭蕭自切菖蒲泛濁
醪　─元周權─人家綠艾端陽節天氣黄梅雨細時　─顧
瑛─梧竹一庭涼欲雨池臺五月氣涵秋　─明唐順之─榴
吐千花承雨蓋蓂開五葉拂瑶墀　─唐韓翃─寒水浮瓜
五月時─薛能─槐栁隂隂五月天　─宋王珪─瑶墀九御
薦菖華　─秦觀菡蓞吹風五月秋　─章得象─菖蒲泛酒
堯樽綠　─元馬士熙─曲䦨五月櫻桃紅
詞─原─宋蘇軾阮郎歸─綠槐高栁咽新蟬薰風初入絃碧
紗窓下水沈煙碁聲驚晝眠　微雨過小荷翻榴花開
欲然玉盆纖手弄清泉瓊珠碎又圓　─呉禮之喜遷鶯
梅霖初歇正絳色海榴争開佳節角黍包金香蒲切玉
是處玳筵羅列鬬巧已輸年少玉腕綵絲䨇結艤畵舫
見龍舟兩兩波心齊發　竒絶難畵處激起浪花翻作
湖間雪畵鼓轟雷紅旗掣電奪罷錦標方徹望中水天
日暮猶自珠簾高掲棹歸晚載荷香十里一鈎新月
增─劉克莊賀新郎─思逺樓前路望平隄十里湖光畵船
無數綠蓋盈盈紅粉靣葉底荷花解語鬬巧結同心䨇
縷尚有經年離别恨一絲絲總是相思處相見也又重
午　清江舊事傳荆楚歎人情千載如新尚沈菰黍且
盡樽前今日醉誰肻獨醒弔古泛㡬盞菖蒲綠醑兩兩
龍舟争競渡奈珠簾暮捲西山雨㸔未足怎歸去
别錄─原─占候─博雅─月内有三夘宜稻及大小豆無則宜
早豆　五月大種瓜不下五月小種秧必須早　五月
小瓜果吃不了　─田家五行志─夏至在月初主雨水調
諺云夏至端午前坐了種田年夏至在月中耽閣糶米
翁　夏至值甲寅丁夘粟貴　朔日值芒種六畜災值
夏至冬米大貴　十日得辰早禾半收十一日得辰五
穀不收　─嵗時記─夏至在初二三主米麥貴初五米貴
諺云夏至連端午家家賣兒女初七八米麥平二十大
饑上旬米賤中旬大豐米大賤末旬大歉米大貴　─便
民圗纂─五月暴熱之時㸔窠草忽自枯死主有水　─種
植─晩大豆夏蘿蔔黑豆黄豆晚菘菜赤豆菉豆瓜　─移
植─枇杷月季荼䕷薔薇木香櫻桃石榴錦帶棠棣玉堂
春西河栁橘瑞香寳香素馨剪春羅竹橙　─收採─菖蒲
蒜臺麥諸菜子馬齒莧青箱子卷栢藤花莧天茄苖白
花菜大小薊旋覆花紅花萱花杜仲蛇牀子馬蘭子酸
漿草黄柏槐花浮萍蒲公英益母草車前子金銀花天
麻艾水仙根豨薟草罌粟子蔴黄澤瀉　─整頓─割苧麻
斫桑枝糞桑採練葛　─製用─金門嵗節─重午日午時有
雨則急砍一竹竹節中必有神水瀝取和獺肝為圓治
心塊腹聚等病　─田忌─天火子地火酉荒蕪巳九焦夘
糞忌午
　　　六月(伏附見/)
增─禮記月令─季夏之月日在栁昏火中旦奎中─註─日月
會於鶉火而斗建未之辰也　溫風始至　命澤人納
材葦　樹木方盛命虞人入山行木毋有斬伐　─原─花
月令─是月也萱宜男鳯仙來儀菡蓞百子凌霄登茉莉
來賔玉簮搔頭　─增─瓶史月表─六月花盟主蓮花玉簮
茉莉花客卿百合山丹山礬水木樨花使令錦葵錦燈
籠長雞冠仙人掌赬桐鳳仙花
彚考─原─詩豳風─六月食鬱及薁─增─夏小正─六月煮桃
傳─桃也者拖桃也拖桃也者山桃也煮以為豆實也
晉書樂志─六月之辰謂之未未者味也言時萬物向成
有滋味也　六月之管名為林鍾林者林茂也謂時物
茂盛於野也　─雲仙雜記─房夀六月召客坐湘竹簟凭
狐文几編香藤為爼刳椰子為杯搗蓮花製碧芳酒調
羊酪造含風酢皆涼物也　─内觀日疏─六月廿四日為
觀蓮節鼂采與其夫各以蓮子饋遺為歡　─夢溪筆談
六月萬物小盛故曰小吉　─暇日記─六月山礬水　─賞
心樂事─六月蒼寒堂後碧蓮碧宇竹林避暑芙蓉池賞
荷花約齋夏菊清夏堂新荔枝霞川食桃　─呉郡記─荷
花蕩在葑門之外每年六月廿四日遊人最盛畵舫雲
集露幃則千花競笑舉袂則亂雲出峽揮扇則星流月
映聞歌則雷輥濤趨蘇人遊冶之盛至是日而極矣
伏─原─四民月令─初伏薦麥瓜於祖禰─東京夢華錄─都
人㝡重三伏蓋六月中别無時節徃風亭水榭峻宇髙
樓雪檻氷盤沈李浮瓜流杯曲沼苞鮓新荷逺邇笙歌
通夕始罷　─增─清閒供─六月初伏薦麥瓜中伏碧筒勸
竹篠飲二十四日蓮誕
集藻─文散句─原─梁昭明太子錦帶書─三伏漸終九夏將
謝螢飛腐草光浮帳裏之書蟬噪繁柯影入機中之鬢
濯枝遷潦溢芳槿茂而發榮山土焦流金海水沸而漂
爍
五言古詩─增─宋鼂補之夏季─夏季百果繁兔葵亦成實
獨有野石榴幽花時熠熠熠熠非獨好芳榮頼午日翩
翩彼白蜨髣髴麤采挹睡餘起對此嘉興亦蕭瑟良非
阡陌麗敢競陽春出無言以成蹊上愧桃李質幸當飽
霜餘萬顆富君室
七言古詩─增─宋蔡襄甲辰初伏快雨涼風晝眠初覺庭
前小欄花木各有意氣效栢梁體─閏夏天氣熱熖烘崇
朝快雨隨清風晝軒夢覺開前櫳畵欄花草意氣雄側
枕遥聞數異同如此微物煩化工盍各言爾之所從繁
葩富豔生朱紅(川海/棠)枯條大蕋千萬重(緋/桃)修榦㸃綴赤
日中(蜀/葵)蠲去憂忿誰與功(萱/草)採摘烹煮袪煩胸(百/合)秋霜
巨實垂如甕(木/瓜)横柯逺引交加叢(紅玫/瑰)葉抽綠劍端黄
茸(山/薑)直立開披泉貨通(金/錢)疊繞翠羽翻虯龍(薜/荔)誤入畦
町非余公(䔛/麻)助滌渇肺思匪躬(麥門/冬)物物自名詞不竆
願當我意乃汝容負汝不飲慙衰翁　─歐陽修初伏日
招王㡬道小飲─北園數畆宫墻下嗟我官居如傳舍滹
沱北渡馬踏氷西山病歸花已謝落英不見空繞樹細
草初長猶可藉空園一鎻不復窺不覺芳蹊繁早夏隔
墻時時聞好鳥如得嘉客聽清話今朝試去繞園尋綠
李横枝礙行馬蒲萄憶見初引蔓翠葉隂隂還滿架紅
榴㝡晚子已繁猶有殘花藏葉罅人生有酒復何求官
事無了須偷暇古云伏日當早歸况今著令許休假能
來解帶相就飲為子埽月開風榭
七言律詩─原─唐王維積雨輞川荘作─積雨空林煙火遲
蒸棃炊黍餉東菑漠漠水田飛白鷺隂隂夏木囀黄鸝
山中習静觀朝槿松下清齋折露葵野老與人争席罷
海鷗何事更相疑　─增─宋韓琦六月六日雨後過嶽廟
遊從封寺觀稼─暑雨頻經信宿休近郊方出釋潜憂雖
妨麥始二停獲且見苖知一半收神嶽怖民藏電雹老
松憑寺偃蛟虬佳遊况遇從豐讖好飾千倉待有秋
七言絶句─原─宋蘇軾西湖─畢竟西湖六月中風光不與
四時同接天蓮葉無竆碧映日荷花别樣紅
詩散句─增─宋蘇軾─遶郭荷花一千頃誰知六月下塘春
　─元龔璛─六月涼如冰熨齒枇杷移隂碧書几　─梁庾
信─六月蟬鳴稻
詞─原─明陳繼儒浪淘沙─風雨霎時晴荷葉青青䨇鬟捧
著小紅燈報道綠紗廊底下蕉月分明　枕簟嫩涼生
　茉莉香清蘭花新吐百餘莖撲得流螢飛去也團扇多
　情
　别錄─原─占候─六月無蠅主米價平諺云六月無蠅新舊
　相登　三伏宜熱諺云六月不熱五穀不結蓋當槁稻
　之時又當下壅晴熱則苖旺涼雨則苖没立秋在晦旱
　稻遲─種植─秋赤豆秋菉豆豇豆蘿蔔胡蘿蔔素馨芥
　菜晩瓜蔓青小蒜　─壅培─麥冬橙芋韭橘─灌溉─菊牡
　丹芍藥茉莉　─收採─花椒苧竹青箱子紫草槐花藕天
　仙子蓮鬚蓮花松香杜仲鳳仙花莖菱科苜蓿蓮房茅
　根乾漆藿香白芷葛莧菜葦草菌郁李根野白薺地踏
　菜燈草旋覆花眼子菜澤瀉　─整頓─鋤竹園漚麻耕麥
　地　─製用─洽聞記─日濟國西南海中有三島各相去數
　十里其島出黄漆似中夏漆樹彼土六月破樹腹取汁
　以漆器物若黄金其光奪目　─田忌─天火夘九焦子糞
　忌子地火己荒蕪辰
御定佩文齋廣羣芳譜卷四
　欽定四庫全書
御定佩文齋廣羣芳譜卷五
　　天時譜
　　　　秋
　增─禮記鄉飲酒義─西方者秋秋之為言愁也　─爾雅─秋
　為白藏─注─氣白而收藏秋為收成　─尸子─西方為秋
　秋肅也萬物莫不禮肅也　─原─梁元帝纂要─秋曰三秋
　九秋素秋素商髙商天曰旻天風曰商風素風凄風髙
　風凉風激風悲風景曰朗景澄景清景時曰凄辰霜辰
　節曰素節商節草曰荒草木曰疎木衰林霜柯霜條
　彚考─原─易兌卦─兌正秋也萬物之所說也─詩小雅─秋
　日凄凄百卉具腓　─增─管子─秋至而禾熟天子用祀於
　大惢　─淮南子─秋風下霜倒生挫傷─注─草木首地而生
　故曰倒生挫傷者凋落也　秋畜疏食─注─菜蔬曰䟽榖
　食曰食　─三統歴說─秋為隂中萬物以成　─原─羯鼔錄
　明皇製秋風髙曲每奏之則清風徐來夜葉交墜　─增
清閒供─秋時晌午用蓮房洗硯理茶具拭梧竹午後戴
白接䍦著隐士衫望紅樹葉落得句題其上薄暮焚香
壅菊
集藻─文賦散句─原─楚屈原九歌─嫋嫋兮秋風洞庭波兮
木葉下　─宋玉九辨─悲哉秋之為氣也蕭瑟兮草木搖
落而變衰憭慄兮若在逺行登山臨水兮送將歸泬㵳
兮天髙而氣清寂寥兮收潦而水清　皇天平分四時
兮竊獨悲此凛秋白露既下降百草兮奄離披此梧楸
　─漢東方朔七諫─秋草榮其將實兮微霜下而夜降商
風肅而害生兮百草育而不長　─晉潘岳秋興賦─耕東
臯之沃壤兮輸黍稷之餘稅泉涌湍于石閒兮菊揚芳
乎崖涘　─湛方生秋夜賦─悲九秋之為節物凋悴而無
榮嶺頹鮮而隕綠木傾柯而落英　─宋沈勃秋覊賦─菊
圖縟于園沼橘倒飾于池側草改貌而傾蕡林伐狀而
搖蔕潭歛氣而威荷露危光而嚴蕙　─梁元帝秋興賦
洞庭之葉初下塞外之草前衰　─秋風搖落辭─秋風起
兮寒鴈歸寒蟬鳴兮秋草腓萍青兮水澈葉落兮林稀
翠為蓋兮玳為席蘭為室兮金作扉水周兮曲堂花交
兮洞房樹參差兮宻稍紫荷紛披兮䟽且黄　─唐王勃
秋夜山亭宴集序─紅蘋綠荇亘渚連翹玉帶瑤華分欄
間植池簾夕敞香牽十歩之風岫幌宵搴氣襲三危之
露　─李白悲清秋賦─荷花落兮江色秋風嫋嫋兮夜悠
悠臨窮溟以有羡思釣鰲于滄洲　─劉禹錫秋聲賦─松
竹含韻梧楸早脫驚綺疏之晚吹墜碧砌之凉　月黄滔
秋色賦─踆烏減赫顧兔添明池上落紅蕖之態煙中吟
玉笛之聲泰華峰髙染蓮花而翠活湘川樹老換楓葉
以丹生愈碧髙山偏清漢水松柏風髙兮嵗寒出梧桐
蟬急兮煙翠死
五言古詩─原─晉江逌詠秋─祝融解炎轡蓐收起凉駕髙
風催節變凝露督物化長林悲素秋茂草思朱夏鳴鴈
薄雲嶺蟋蟀吟深榭寒蟬向夕號驚飈激中夜感物增
人懷悽然無欣暇　─宋劉鑠秋歌─旻天清且髙秋風發
初凉白露下微津明月流素光凝煙汎城闕凄風入軒
房朱華先零落綠草就芸黄纎羅還笥箧輕紈改衣裳
─鮑照詠秋─秋蘭徒晩綠流風漸不親飇我垂罳幕驚
此梁上塵沉隂安可久豐景將遂淪何由忽靈化暫見
别離人─增─周庾信秋日─蒼茫望落景羇旅對窮秋賴
有南園菊殘花足解愁─原─庾信逰昆明池─秋光麗晚
天鷁舸泛中川宻菱障浴鳥髙荷沒釣船碎珠縈斷菊
殘絲繞折蓮落花摧十酒栖鳥送一絃　─唐太宗度秋
夏律昨留灰秋箭今移晷峩嵋岫初出洞庭波漸起桂
白發幽巖菊黄開灞涘運流方可歎含毫屬微理　─增
李白秋思─春陽如昨日碧樹鳴黄鸝蕪然蕙草暮颯爾
凉風吹天秋木葉下月冷莎鷄悲坐愁羣芳歇白露凋
華滋　─王昌齡秋興─日暮西北堂凉風洗修木著書在
南牕門館常肅肅苔草延古意視聽轉幽獨或問余所
營刈黍就寒谷　─白居易早秋曲江感懷─離離暑雲散
嫋嫋凉風起池上秋又來荷花半成子朱顔易銷歇白
日無窮已人夀不如山年光急于水青蕪與紅蓼嵗嵗
秋相似去嵗此悲秋今我復來此　─新秋─西風飄一葉
庭前颯已凉風池明月水衰蓮白露房其奈江南夜綿
綿自此長　─溫庭筠秋日─爽氣變昏旦神臯徧原隰煙
華久蕩搖石澗仍清急柳闇山犬吠蒲流水禽立菊花
明欲迷棗葉光如濕天籟思林嶺車塵倦都邑譸張夙
所違悔恡何由入芳草秋可藉幽泉曉堪汲牧羊燒外
鳴林果雨中拾復此遂間曠翛然脫覊縶田收鳥雀喧
氣肅龍蛇蟄佳節足豐穰良朋阻逰集沉機日寂寥葆
素常呼吸投迹倦攸徃放懷志所執良時有東菑吾將
事蓑笠　─宋歐陽修秋晚凝翠亭─黄葉落空城青山繞
官廨風雲凄已髙嵗月驚何邁陂田寒未收野水淺生
派晴林紫榴折霜日紅梨曬蕭踈喜竹勁寂寞傷蘭敗
叢菊如有情幽芳慰孤介嘉客日可攜寒醅美新醡登
臨無厭頻氷雪行即届　─司馬光秋意三首─槐花滿庭
除籍籍不可掃稍疎邵平𤓰漸熟王陽棗失時團扇棄
新進袷衣好日暮益愁思寒螿起幽草忽聞秋興篇歎
賞㡬絶倒　端居倦煩暑園圃久不窺雨餘秋氣新紅
葉生紫梨形骸得蕭散不知環堵卑何能效流俗把酒
須菊枝登髙已可醉四野青雲垂　弱植生川澤托根
北堂後昔時青春姿扶疎映軒牖風霜日消落憔悴復
何有蠧穿枯節斷雨漬虚心朽幸不夭天年猶得勝凡
柳　─陸游秋花歎─秋花如義士榮悴相與同豈比輕薄
花四散隨春風黄菊抱殘枝寂寞卧寒雨拒霜更可憐
和蔕浮煙浦古來結交意正要共死生讀我秋花詩可
代丹鷄盟─原─明馮琦秋夜簡敬承公亮─秋色遽如許客
心鬱未安微微日影薄肅肅天宇寛髙風下木葉零露被
崇蘭四氣自斡運誰為衰盛端朱華曾㡬何素萼忽已殘
楚楚松柏姿凌風以自完願言附髙節與君同嵗寒
七言古詩─原─唐無名氏秋─月色驅秋下穹昊梁間燕語
辭巢蚤古苔凝紫貼瑶堦露槿啼紅墮江草越客羇魂
挂長道西風欲掲南山倒粉娥恨骨不勝衣映門楚碧
　　蟬聲老─增─宋邵雍秋日飲後晚歸─水竹園林秋更好
　　忍把芳樽容易倒重陽已過菊方開多情不學年光老
　　雲隂不動柳條低風遞輕寒梧葉槁無涯逸興不可收
　　馬蹄慢踏天街草　─元何中山中樂─空山一夜生新雨
　　凉起賞心千萬緒扇團自守不依人桐葉知㡬尋脫路
　　隔隴笑談雜樵牧臨流賔從惟鷗鷺旋庖蘆菔美勝酥
　　精淅新秔香滿戸山中之樂誰得知我獨知之來何為
　　青林紅樹人煙濕䕶得金橙宻處垂
　　五言律詩─
御製禁園秋霽─樹冷催蟬咽荷疎表影長深秋殘暑氣微爽
　待髙陽戸外逺塵蹟園中多蕙香溶溶新雨霽吟乏愧成
　章
　　增─唐太宗秋日翠微宫─秋光凝翠嶺凉吹肅離宫荷疎
　　一蓋缺樹冷半帷空側陣移鴻影圓花釘菊叢攄懷俗
　　塵外髙眺白雲中　─秋日二首─菊散金風起荷疎玉露
　　圓將秋數行鴈離夏㡬林蟬雲凝愁半嶺霞碎纈髙天
還似成都望直見峩睂前爽氣澄蘭沼秋風動桂林
露凝千片玉菊散一叢金日岫髙低影雲空㸃綴隂蓬
瀛不可望泉石且娛心　─王維山居秋暝─空山新雨後
天氣晚來秋明月松間照清泉石上流竹喧歸浣女蓮
動下漁舟隨意春芳歇王孫自可留　─原─李白秋登宣
城謝脁北樓─江城如畫裏山曉望晴空兩水夾明鏡䨇
橋落彩虹人煙寒橘柚秋色老梧桐誰念北樓上臨風
懷謝公　─包佶秋日過徐氏園林─囘塘分越水古樹積
呉煙埽竹催鋪席垂蘿待繋船鳥窺新罅栗龜上半欹
蓮屢入忘歸地長嗟俗事牽─增─白居易荅劉戒之早
秋别墅見寄─凉風木槿籬暮雨槐花枝併起新秋思為
得故人詩避地鳥擇木入朝魚在池城中與山下喧静
闇相思　─許渾早秋─遥夜泛清瑟西風生翠蘿殘螢委
玉露早鴈拂金河髙樹曉還宻逺山晴更多淮南一葉
下自覺老烟波　─雍陶和劉補闕秋園寓興─水木多隂
冷池塘秋意多庭風吹故葉堦露浄寒莎愁鴈窺燈語
情人見月過砧聲聽已别蟲響復相和　閉門無事後
此地即山中但覺鳥聲異不知人境同晚花開為雨殘
果落因風獨坐還吟酌詩成酒已空　秋色庭蕪上清
朝見露華疎篁抽晚笋幽藥吐寒芽引水新渠浄登臺
小徑斜人來多愛此蕭爽似仙家　禁掖朝廻後林園
勝賞時野人來辨藥庭鶴徃㸔碁晚日明丹棗朝霜潤
紫梨還因重風景猶自有秋詩─鄭谷郊野─蓼水菊籬
邊新晴有亂蟬秋光終寂寞晚醉自留連野濕禾中露
村閑社後天題詩滿紅葉何必浣花牋　─宋邵雍秋夜
浮雲一消散星斗粲長天碧蘚墜丹果清香生白蓮體
凉猶衣葛耳静已無蟬坐久羣動息秋空唯寂然　─歐
陽修秋郊曉行─寒郊桑柘稀秋色曉依依野燒侵河斷
山鴉向日飛行歌採樵去荷鍤刈田歸秫酒家家熟相
邀白竹扉─陸游新秋─秋氣入清笳旗亭酒可賒長歌
穿小市短帽插幽花溪女留新蟹園公餉晚瓜誰知閑
老子解作醉生涯─金趙渢秋郊晚望─桃竹猶堪杖幽
尋興頗嘉池荷能㡬葉籬菊不多花地坼成龜兆林枯
出犬牙村農慶豐嵗社鼓已三撾　─師拓曲江秋望─山
逺嶂重出野平天四圍凉風芡實坼久雨藕花肥水濶
漁舟小天長去鳥微紫蒲行處有采采莫盈衣　元徳明
山中秋夕─黄卷存餘習青燈共晚凉只知書味永不覺
鬢絲長老檜千年物幽蘭一國香平生陶靖節此夕邈
相望　─明仁宗江樓秋望─逺碧接天涯登臨景自佳蘋
洲晴亦雪楓岸晝常霞落鴈過前浦浮鷗傍淺沙竹籬
髙曬網茅屋是漁家　─秋風─玉律轉清商金飇送晚凉
輕飄梧葉墜暗度桂花香月下生林籟天邊展鴈行吹
嘘禾黍熟萬頃似雲黄　─原─張祥鳶秋望─快閣臨飛鳥
遥天入斷峰白雲山面面紅葉樹重重空翠當杯落晴
光刺眼濃願言隨楚客木末採芙蓉
七言律詩─增─唐溫庭筠郊居秋日─稻田鳬鴈滿晴沙釣
渚歸來一逕斜門帶果林招邑吏井分蔬圃屬鄰家臯
原寂歴垂禾穂桑竹參差映豆花自笑謾懷經世策不
將心事許煙霞　─原─趙嘏長安秋夕─雲物凄凉拂曙流
漢家宫闕動髙秋殘星㡬㸃鴈横塞長笛一聲人倚樓
紫豔半開籬菊静紅衣落盡渚蓮愁鱸魚正美不歸去
空戴南冠學楚囚　─韋莊秋日早行─上馬蕭蕭襟袖凉
路穿禾黍繞宫牆半山殘月露華冷兩岸野風蓮萼香
煙外驛樓紅隐隐渚邊雲樹暗蒼蒼行人自是心如火
兔走烏飛不覺長─增─元何中秋懷─采采蘋花可佩香
依依橘柚未全黄人行塞北非征戍鴈過江南有稻粱
短笛疎鐘來别浦亂鴉飛鶩過斜陽西風擾擾知何似
㸔見黄花滿地霜　─明陸樹聲─獨憐秋色倍清幽花月
娟娟夜氣浮滿院風飄香欲散一天雲浄影交流光揺
皓魄庭如水寒染霜葩玉作毬把酒啜英誇二美賞心
還以繼前修
五言排律─增─唐太宗秋日即事─爽氣浮丹闕秋光澹紫
宫衣碎荷疎影花明菊㸃叢袍輕低草露蓋側舞松風
散岫飄雲葉迷路飛煙鴻砌冷蘭凋佩閨寒樹殞桐别
鶴棲琴裏離猿啼峽中野落飛星箭弦虚半月弓芳菲
夕霧起暮色滿房櫳　─盧照鄰山林休日田家─歸休乘
暇日饁稼返秋塲徑草疏王篲巖枝落帝桑耕田虞訟
寢鑿井漢機忘戎葵朝委露齊棗夜含霜南澗泉初冽
東籬菊正芳還思北牕下髙卧偃羲皇
五言絶句─增─唐王績秋夜喜遇王處士─北塲芸藿罷東
臯刈黍歸相逢秋月滿更值夜螢飛　─原─李白綠水曲
綠水明秋月南湖採白蘋荷花嬌欲語愁殺盪舟人
錢珝江行─萬木已清霜江邊村事忙故溪黄稻熟一夜
夢中香
七言絶句─原─唐呉融凉思─松間小檻接波平月淡煙沉
暑氣清半夜水禽棲不定綠荷風動露珠傾　─增─李商
隐到秋─扇風淅瀝簟流離萬里南雲滯所思守到清秋
還寂寞葉丹苔碧閉門時　─宋秦觀秋辭二首─雲惹低
空不更飛班班紅葉欲辭枝秋光未老仍微暖恰似梅
花結子時　無數青莎繞玉堦夕陽紅淺過牆來西風
莫道無情思未放芙蓉取次開　─范成大秋日─碧蘆青
柳不宜霜染作滄洲一帶黄莫把江山誇北客冷雲寒
水更荒凉　─陸游秋懷─園丁傍架摘黄𤓰村女沿籬采
碧花城市尚餘三伏熱秋光先到野人家　─金髙士談
楊休烈村居─籬落牽牛放晚花西風吹落滿人家閉門
久雨青苔滑時見鴛鴦下白沙　柿葉經霜菊在溪天
寒落日見雞棲西家有客篘新酒紅葉蕭蕭蓋芋畦
趙元秋日─禾穂纍纍豆角稠崧前村落太平秋熙熙多
少豐年意都在農家社案頭　─元郭鈺秋辭─鶴認琪花
欲下遲蓬萊仙客遣催詩情深寫到相思處秋露芙蓉
開滿池　─明世宗秋日即事─拂暑金風動衮裳滿天商
吹助新凉農家萬寳收成後十里遙聞禾黍香　─陳繼
儒─草綠蘋香縠水紋秋山寂寂冷斜曛庭前雙桂牕留
影時宿寒鴉與斷雲　秋老江瀕漾夕空蕭蕭楓葉挂
疎紅那知三泖清秋思偏寄蘆花一寺中
詩散句─增─宋鮑照─氣交蓬門疎風數園草殘─梁簡文
帝─池蓮翻罷葉露篠生寒條　─蕭慤─芙蓉露下落楊柳
月中疎　─周王褒─苑寒梨樹紫山秋菊葉黄─庾信─殘
秋欲屏扇餘菊尚浮杯　─唐太宗─露結林疎葉寒輕菊
吐滋　霜翦凉地蕙風捎幽渚荷　─盧照鄰─窮巷秋風
葉空庭寒露枝─李義府─闗樹凋凉葉塞草落寒花
張說─汀葭變秋色津樹入寒煙　─蘇頲─落暉隐桑柘秋
原被花實─李嶠─梧桐稍下葉山桂欲開花　─李白─一
為滄浪客十見紅渠秋　─張均─洲白蘆花吐園紅柿葉
稀─尹􁒱─風秋樹色雜苔古石文斑　─司空曙─花酣蓮
報謝葉在柳呈疎　─韓翃─蒹葭露下晚菡萏水中秋
風翦荷衣碎霜迎栗鏬開─李商隐─秋應為紅葉雨不
厭青苔　桐槿日零落雨餘方寂寥　─溫庭筠─江館白
蘋夜水闗紅葉秋　─李咸用─柳葉飄乾翠楓枝撼碎紅
　數花籬菊晚片葉井梧秋─許渾─葦花迷夕棹梧葉
散秋砧　─方千─細雨蓮塘晚疎蟬橘岸秋─徐鍇─雨久
莓苔紫霜濃薜荔紅　─宋邵雍─紅葉戰西風黄花笑寒
日　─陸游─秋色滿江干江楓已半丹─元呉萊─梧桐老
葉恨芙蓉新蕊愁　─呉師道─紅惜芙蓉落青憐薜荔生
　─明謝榛─閒庭秋一色滿架豆花垂─唐韓翃─風吹山
帶遙知雨露濕荷花已報秋　─溫庭筠─三秋岸雪花初
白一夜林霜葉盡紅─韓偓─楓葉微紅近有霜碧雲秋
色滿呉鄉　稻壟蓼紅溝水清荻園葉白秋日明　─宋
秦觀─莫誇春色欺秋色未信桃花勝菊花─陸游─夕露
正㸔沾草棘晨霜已見落楸槐　─楊萬里─秋風畢竟無
多巧只把燕支滴蓼花─金辛愿─煙迷短草秋還綠露
濕寒花晚更香　─元仇逺─山分秋色歸紅葉風約蘋香
入畫船　─蕭國寳─丹楓葉落霜初肅白葦花開月倍明
　─周權─梧葉庭除秋漸老豆花籬落晚初晴　─明沈德
符─繞林行藥挈軍持小插秋花寄逺思─原─文徴明─江
空露下芙蓉葉月出風吹桂樹枝　─陳繼儒─疎菊籬邊
如待酒芰荷池上可為衣　─王象晉─禾黍滿塲堆玉粒
橘橙弄色挂金罍─增─晉謝朓─秋町鬰䝉茸　─周庾信
霜天林木燥　─陳徐陵─江秋岸荻黄─唐李白─木落識
嵗秋　秋風生桂枝　清秋凋碧栁　─韓翃─秋江落葉
遲─李咸用─薄日䑃朧秋─李濤─秋槐滿地花　─于濆
秋沼生荷芰─杜甫─清秋幕府井梧寒─司空曙─菊花
楓葉向誰秋　─李益─柿葉翻紅霜景秋─李商隐─秋日
當堦柿葉隂　─鄭谷─紅葉黄花秋景寛─杜荀鶴─秋水
鷺飛紅蓼晚─宋蘇軾─楓葉蘆花秋興長　─秦觀─雨荷
風蓼不勝秋─元葉顒─黄花有恨驚秋老　─趙孟頫─露
下碧梧秋滿天　─張雨─秋在梧桐疎處多─明孫太初
菰米蓮房作好秋
詞─原─明劉基眼兒媚─煙草凄凄小樓西雲壓雁聲低兩
行疎栁一絲殘照數㸃鴉棲　春山碧樹秋重緑人在
武陵溪無情明月有情歸夢同到幽閨　─增─宋劉鎮念
奴嬌─嫩凉生暁怪今朝湖上秋風無迹古寺桂香山色
外腸斷幽叢金碧驟雨俄來蒼煙不見苔徑孤吟屐繫
船髙栁晚蟬咽破愁寂　且約攜酒髙歌與鷗相好分
坐漁磯石算只藕花知我意猶把紅芳留客樓閣空濛
管絃清潤一水盈盈隔不如休去月懸良夜千尺
别錄─原─千金方─秋宜食黍桃蔥　秋耕宜早恐霜後掩
入隂氣　收五榖擇吉日上倉先祭倉神　收藏鮮果
梨橘之類帶枝插蘿蔔或芋中仍用紙或乾穰草包䕶
瓮勿通氣
　　　七月(立秋七/夕附見)
增─禮記月令─孟秋之月日在翼昏建星中旦畢中─註─日
月會于鶉尾而斗建申之辰也　凉風至白露降　是
月也農乃登榖天子嘗新先薦寢廟─註─黍稷之屬于是
始熟　命百官始收歛─註─順秋氣收歛物　─原─梁元帝
纂要─七月曰孟秋首秋初秋上秋肇秋蘭秋又曰凉月
　─花月令─是月也桐報秋木槿榮紫薇映月蓼紅菱實
雞冠報曉　─增─瓶史月表─七月花盟主紫薇蕙花花客
卿秋海棠重臺朱槿花使令波斯菊水木香矮雞冠向
日葵
彚考─原─詩豳風─七月食瓜　七月烹葵及菽─增─夏小
正─七月莠雚葦─傳─未莠則不為雚葦莠然後為雚葦故
先言莠　湟潦生苹爽死苹秀─傳─湟潦生苹也者湟下
處也有湟然後有潦潦而後有苹草也爽也者猶疏也
苹也者馬帚也　初昏織女正東鄉時有霖雨灌荼─傳
灌聚也荼雚葦之莠也為蔣楮之也雚未莠為菼葦未
莠為蘆　─晉書樂志─七月之辰謂為申申者身也言時
萬物身體皆成就也　七月之管名為夷則夷平也則
法也謂萬物將成平均皆有法則也　─秦中嵗時記─進
士下第當年七月復獻新文求㧞解故曰槐花黄舉子
忙　─水衡記─荻苖水七月八月菼花故以名　─夢溪筆
談─七月百榖成實自能任持故曰太乙　─賞心樂事─七
月餐霞軒五色鳳仙花玉照堂玉簮西湖荷花南湖觀
魚應鉉堂東葡萄霞川水葒珍林剝棗　─洽聞記─河中
鳳林闗有靈巖寺七月十五日溪穴流聖柰出大如琖
　楚志─水陸寺在沔江深不可測名蓮花潭於初秋良
夜有蓮花豔出水面香浮襲人─立秋─增─禮記月令─是
月也以立秋先立秋三日太史謁之天子曰某日立秋
盛德在金天子乃齋立秋之日天子親帥三公九卿諸
侯大夫以迎秋于西郊　─要覽─列子御風常以立春歸
乎八荒立秋逰乎風穴是風至草木皆生否則搖落謂
之離合風　─東京夢華錄─立秋日滿街賣楸葉婦女兒
童軰皆翦成花様戴之是月瓜果梨棗方盛京師棗有
數品靈棗牙棗青州棗亳州棗雞頭上市則梁門裏李
和家最盛中貴戚里取索供賣内中泛索金合絡繹士
庶買之一裹十文用小新荷葉包槮以麝香紅小索兒
繋之賣者雖多不及李和一色揀銀皮子嫩者貨之
熙朝樂事─立秋之日男女咸戴楸葉以應時序或以石
楠紅葉翦刻花瓣插鬢邊或以秋水吞赤小荳七粒
七夕─增─荆楚嵗時記─七月七夕人家婦女結綵縷穿七
孔鍼陳瓜果于庭中以乞巧有喜子網於瓜上則以為
符應　─風土記─或問董勛七日為良日飲食不同于古
何也勛曰七月黍熟七曰陽數故曰珍糜今惟設湯餅
不復有糜矣　─說林─七月七日陳豐以青蓮子十枚寄
葛勃勃啖未竟墜一子於盆水中有喜鵲過惡汙其上
勃遂棄之明早有並蔕花開於水面如梅花大取置几
頭數日始謝房亦漸長剖之各得實五枚如豐來數自
是鄉人改雙星節為雙蓮節─原─東京夢華録─七月七
夕以小板傳土旋種粟令生苖置小茅屋花木作田舍
家小人物皆村落之態謂之榖板又以瓜雕刻成花様
謂之花瓜又以菉豆小豆小麥於磁器内以水浸之生
芽數寸以紅藍綵縷束之謂之種生皆於街心設綵羃
帳貨賣前三五日車馬盈市羅綺滿街旋折未開荷花
都人善做假雙頭蓮取玩一時提攜而歸又小兒須買
新荷葉執之蓋效顰磨喝樂至初六日七日晚貴家多
結綵樓於庭鋪陳磨喝樂花瓜酒焚香列拜謂之乞巧
　─五色線─仙子云天寳六載侍輦驪山七夕夜張錦繒
樹𤓰花陳飲食焚香於庭拜縷針絍線　─致虚閣雜俎
薛瑤英於七月七日令諸婢共翦輕綵作連理花千餘
朶以陽起石染之當午散於亭中隨風而上徧空中如
五色雲霞久之方沒謂之渡河吉慶花藉以乞巧　七
夕徐媫妤雕鏤菱藕作竒花異鳥攅於水晶盤中以進
上極其精巧上大稱賞賜以珍寳無數上對之竟日喜
不可言至定昏時上自散置宫中几上令宫人暗中摸
取以多寡精麤為勝負謂之鬬巧以為歡笑　─誠齋雜
記─蔡州丁氏女精於女紅每七夕禱以酒果忽見流星
墜筵中明日𤓰上有金梭自是巧思益進─常氏日録
七日將午時酒服菖蒲一二寸飲酒不醉
集藻─文賦散句─增─晉盧湛感運賦─氣瀲瀲而浸冷霜微
微而日華翠葉紛以朝落朱華慘以夕捐　─原─梁昭明
太子錦帶書─桂吐花于小山之上梨翻葉于大谷之中
　─唐王勃七夕賦─玉繩湛色金漢斜光煙凄碧樹露濕
銀塘視蓮潭之變彩見松院之生凉引驚蟬于寳瑟宿
蘭燕于瑤筐　─宋田錫早秋賦─桐葉潜零下玉欄兮金
　　井桂花增麗鑒珠簾兮綺疏
　　四言古詩─原─晉潘尼七月七日侍皇太子宴─商風初授
　　辰火微流朱明送夏少昊迎秋嘉禾茂園芳草被疇于
　　時秋游以豫以休
　　五言古詩─原─北周庾信奉和初秋─落星初伏火秋霜正
　　動鐘北閣連横漢南宫應鑿龍祥鸞棲竹實靈蔡上芙
　　蓉自有南風曲還來吹九重　─唐李賀七月樂辭─星依
　　雲渚冷露滴盤中圓好花生木未衰黄愁空園夜天如
　　玉砌池葉極青錢僅厭舞衫薄稍知花簟寒暁風何拂
　　拂北斗光闌干
　　五言律詩─
御製早秋新霽─卷幔過新雨披襟納好風餘霞明逺岫倒景
　射晴虹稼穡豐年足乾坤爽氣同髙天雲斷處歴歴見初
　鴻
　　增─唐太宗儀鸞殿早秋─寒驚薊門葉秋發小山枝松隂
　　背日轉竹影避風移提壺菊花岸髙興芙蓉池欲知凉
　　氣早巢空燕不窺　─宋邵雍和李文思早秋─一雨洗觚
　　稜三川氣象清林風傳顥氣木葉送商聲忽忽蓮生菂
　　㸔㸔菊吐英太平時裏老何以報虚生　池畔拖垂栁
　　䦨邊笑晚霞敗荷傾敝蓋老檜露枯槎嵗暮驚時態年
　　髙惜物華東陵風未替解憶故園𤓰　─陸游初秋─藉草
　　沾衣露沿溪掠面風桐凋無茂綠蓮老有疎紅小彴欹
　　危度鄰園曲折通新秋得强健一笑莫匆匆
　　七言律詩─
御製立秋前一日晚同左右間坐進鮮果偶作─初到金風天
　氣晚微凉雨後畫簾垂九重迥出白雲逺三殿髙臨北斗
　移珍果滿盤新獻節碧梧一葉報秋時漏深不寐題詩句
　月色煇煌照鳳墀
　　增─唐韋莊早秋夜作─翠簟初清暑半銷撇簾松韻送輕
　　飇莎庭露永琴書潤山郭月明砧杵遙傍砌綠苔鳴蟋
　　蟀繞簾紅樹織蠨蛸不須更作悲秋賦王粲辭家鬢已
　　凋　─明景氏翩翩七夕─樓前蕭史憶吹簫鴈足西風倍
寂寥望斷支機應化石愁填烏鵲未成橋素毫月冷吟
梧葉紈扇秋囘識栁條姊妹東鄰如乞巧莫教𤓰果浪
相招
七言絶句─增─宋范成大七月十六日石湖路中書事─白
葛烏紗稱老農溪南溪北水車風稻頭的皪黏朝露歩
入明珠翠網中　─立秋後二日泛舟越來溪─西風初入
小溪帆旋織波紋縐淺藍行入閙荷無水面紅蓮沉醉
白蓮酣　─元趙雍初秋夜坐─夜深庭院寂無聲明月流
空萬影横坐對荷花三兩朶紅衣落盡秋風生
詩散句─增─唐鄭槩─江南孟秋天稻花白如氊─白居易
清風水蘋葉白露木蘭枝　─韋莊─柿葉添紅影槐柯減
綠隂　─李商隐─桂含爽氣三秋首蓂吐中旬一葉新
宋陸㳺─風生細葛無三伏月上疎林正四更
詞─原─宋歐陽修漁家傲─七月新秋風露早渚蓮未折庭
梧老是處𤓰花時節好金樽倒人間綵縷争祈巧　萬
葉敲聲凉乍到百蟲啼晚煙如埽漏箭初長天杳杳人
語悄那堪夜雨催清曉
别録─原─占候─有三卯田禾熟無則旱種麥─種植─蘿蔔
白菜蕪菁芥菜秋黄𤓰甜菜萵苣芫荽水仙根苦蕒晚
紅花牛膝蔥烏菘臘梅子蜀葵韭　─澆灌─桂樹忌澆橙
橘糞─收採─胡桃乾薑蘑菇斑猫浮萍楮實瞿麥刈藍
卷柏海棠覆盆子使君子畢澄茄麻子藕蔓荆子蔴黄
莖白薔薇刈苧芋石硫黄馬鞭草露蜂房石龍芮皮䑕
尾草甜𤓰蔕天門冬眼子菜旋覆花白蒺藜荷葉槐實
藿香五加皮菱芡石韋蒺藜漆─整頓─漚晚麻翻麥地
伐木斫竹　─製用─醬鳳仙莖製𤓰虀曬葫蘆茄𤓰乾
田忌─天火午地火辰荒蕪亥九焦酉糞忌酉
　　八月(秋分中/秋附見)
增─禮記月令─仲秋之月日在角昏牽牛中旦觜觿中─註
日月會于夀星而斗建酉之辰也　天子乃難以逹秋
氣以犬嘗麻先薦寢廟　乃命有司趣民收歛務蓄菜
多積聚乃勸種麥毋或失時其有失時行罪無疑　─原
花月令─是月也槐黄蘋笑芝草奏功桂香秋葵髙掇金
錢及第─增─瓶史月表─八月花盟主丹桂木樨芙蓉花
客卿寳頭雞冠楊妃槿花使令水葒花翦秋羅牡丹花
山茶花
彚考─原─詩豳風─八月萑葦　八月其穫　八月斷壺
八月剝棗─增─夏小正─八月剝𤓰─傳─剝𤓰也者畜𤓰之
時也　剝棗㮚零─傳─剝也者取也零也者降零而後取
之故不言剝也　─晉書樂志─八月之辰謂為酉酉者緧
也謂時物皆緧縮也　八月之管名為南吕南吕任也
謂時物皆秀有懷任之象也　─續齊諧記─鄧紹八月旦
入華山採藥見一童子執五綵囊盛柏葉上露如珠滿
囊紹問用此何為荅曰赤松先生取以明眼言終便失
所在─荆楚嵗時記─八月十四日以錦綵為眼明囊遞
相餉遺註─按述征記云八月一日作五明囊盛取百草
頭露洗眼令眼明也　─風土記─里俗以八月雨為豆花
雨　─夢溪筆談─八月枝條堅剛故曰天罡　─賞心樂事
八月湖山尋桂現樂堂秋花衆妙峰山木犀霞川野菊
綺互亭千葉木犀桂隐攀桂杏花莊鷄冠黄葵　─成都
古今記─八月有桂市　─山家清事─八月八日為竹醉曰
種竹易活　─筍譜─竹八月謂之小春熱欲去寒欲來故
曰小春　─秋分─增─宋書律志─秋分而禾䅺定䅺定而禾
熟律之數十二故十二䅺而當一粟一粟而當一寸
中秋─增─𤨏碎録─中秋無月則兔不孕蚌不胎蕎麥不實
　─乾淳嵗時記─中秋夕禁中賞月延桂　─通考─八月十
五為移花日　─禪林備覽─有梵僧從天竺鷲山飛來云
八月十五日夜桂子落　─清閒供─八月十五日牡丹誕
集藻─文賦散句─原─梁昭明太子錦帶書─黄花笑冷白羽
悲秋既傳蘇子之書更泛陶公之酒　─增─元王柏長嘯
山㳺記─辛卯秋八月與客㳺於北山於時丹楓纈林香
桂染袖金粟垂潁翠莢吐英芙蓉靚冶籬菊敷茂紫蘭
兮抗莖濯蕊於深幽香稻兮春玉簸珠於踐蹂懸顆苞
于棗栗粲青黄于橘柚日暄而不熇雨寒而不驟正一
年之佳景候也
五言古詩─原─晉孫綽秋日─蕭瑟中秋日鴈唳風雲髙山
居感時變逺客興長謠疎林積凉風虚岫結凝霄湛露
灑庭樹宻葉亂縈條撫葉悲先落攀松羡後凋垂綸在
林野交情逺市朝澹然懷古心濠上豈伊遙　─增─唐白
居易南湖晚秋─八月白露降湖中水方老旦夕秋風多
衰荷半傾倒手攀青楓樹足蹋黄蘆草慘淡老容顔零
落秋懷抱有兄在淮楚有弟在蜀道萬里何時來煙波
白浩浩
七言古詩─增─宋徐積八月十四夜─有人望月吟太虚半
夜秋風吹碧蘆碧蘆風起吹老桂吟聲入月驚蟾蜍明
夜中秋更好吟兔肥蟾大桂成林桂兔之外有何物玉
池水到中秋溢秋風刮水如霜滴
五言律詩─增─唐廖凝中秋月─九十日秋色今宵已平分
孤光含列宿四面絶纎雲衆木排疎影寒流疊細紋遙
遙望丹桂心緒正紛紛
七言律詩─原─明蔡羽秋思─清秋山色浄簾櫳八月芙蓉
滿鏡中醉任嶺雲連海綠愁禁楓葉接天紅養魚好伴
鴟夷子飲水如無桑苧翁江上羙人期不到吹簫獨自
向虚空
七言絶句─原─宋韓琦仲秋八日雲臺觀羣花盛開─春早
凡花百種榮秋芳能得㡬多名仙家八月靈葩發不與
尋常俗豓争
别錄─原─占候─有三卯三庚低田麥稻吉三庚二卯麥宜
髙田無三卯不宜麥諺云三卯三庚麥出低坑三庚二
卯麥出㘭巧　月大盡有水災少菜　─月令通考─秋分
諺曰分社同一日低田盡呌屈秋分在社前斗米換斗
錢秋分在社後斗米換斗豆　朔日值白露果榖不實
值秋分主物價貴　十一日卜來年水旱侵晨或隔夜
于水邊無風浪處作一水則子至晚㸔之若沒主水露
主旱平主小水又主本年好種麥名曰横港　─增─農政
全書─八月朔日風雨宜麥麻子貴十倍又云凡朔要晴
惟此日要雨好種麥　諺曰白露前是雨白露後是鬼
其時之雨片雲來便雨稻花見日吐出隂雨則收正吐
之時暴雨忽來卒不能收遂致白颯之患若連朝雨反
不為災　─種植─箭榦菜豌豆蠶豆萵苣麥水晶蔥蘿蔔
芥菜蔓菁蒜春菜菠菜油菜白菜藠紅花烏菘胡荽胡
麻雞頭蔥木𤓰罌粟黄矮菜芍藥菱─移植─櫻桃橘李
柚枇杷柑杏梅銀杏桃梔子芍藥枸杞木犀梧桐橙牡
丹玫瑰丁香木筆石菊百合水仙山丹　─壓插─玫瑰薔
薇─貼接─牡丹綠萼梅海棠─澆灌─牡丹瑞香芍藥並
宜猪糞　─收採─割榖蓍實根　豇豆石楠實大棗狼毒
牛膝韭花金毛狗脊人參酸棗山藥桔梗牡丹皮根薏
苡草龍膽白歛當歸白蒺藜升麻芍藥根柴胡黄芩烏
藥根秦艽生地澤瀉巴㦸天白蘚皮甘草白术黄連萱
草根香附子百合知母𤣥參天門冬山豆根地榆防己
前胡茅香苖胡黄連萆薢桂皮茯神苧根蜀椒花椒甘
松茯苓丁香猪苓雷丸王不留行根苖花子藍種秦皮
虎杖巴豆角蒿　─整頓─修牡丹芟芍藥菊加土放芋根
鋤竹園蘭換盆刈苧忌澆橙橘　─田忌─天火酉地火卯
九焦午糞忌申荒蕪卯
　　九月(九日附見/)
增─禮記月令─季秋之月日在房昏虚中旦栁中─註─日月
會于大火而斗建戍之辰也　鞠有黄華　命百官貴
賤無不務内以會天地之藏無有宣出　乃命冡宰農
事備收舉五榖之要　是月也草木黄落乃伐薪為炭
　是月也天子以犬嘗稻先薦寢廟　─原─梁元帝纂要
九月曰季秋亦曰暮秋末秋暮商季商杪商又曰𤣥月
　─增─花月令─是月也菊有英巴竹筍芙蓉綻山藥乳橙
橘登老荷化為衣　─瓶史月表─九月花盟主菊花花客
卿月桂花使令老來紅葉下紅
彚考─原─詩豳風─九月叔苴─夏小正─九月榮鞠樹麥─傳
榮鞠鞠草也鞠榮而樹麥時之急也　─晉書樂志─九月
之辰謂之戌戌者滅也謂時物皆衰滅也　九月之管
名曰無射射者出也言時陽氣上升萬物收藏無復出
也　─夢溪筆談─九月木可為枝榦故曰太衡─九日增
西京雜記─戚夫人侍兒賈佩蘭後出為扶風人叚儒妻
説在宫内時九月九日佩茱萸食蓬餌飲菊花酒令人
長夀菊花舒時并採莖葉雜黍米釀之至來年九月九
日始熟就飲焉故謂之菊花酒　─玉燭寳典─九日食蓬
餌飲菊花酒者其時黍秫并収因以黏米嘉味觸類嘗
新遂成積習　─太清記─九月九日採菊花與茯苓松脂
久服之令人不老─原─風土記─九月九日律中無射而
數九俗尚此日折茱萸房以插頭言辟除惡氣為禦初
寒　漢俗九日飲菊花酒以袚除不祥　─續齊諧記─汝
南桓景隨費長房㳺學累年長房謂曰九月九日汝家
中當有災宜急去令家人各作絳囊盛茱萸以繋臂登
髙飲菊花酒此禍可除景如言舉家登山夕還見雞犬
牛羊一時暴死長房聞之曰此可代也今世人九日登
髙飲酒婦人帶茱萸囊蓋始于此　─續晉陽秋─陶潜九
月九日無酒於宅邊菊叢中摘盈把坐其側望見白衣
人乃王𢎞送酒即便就酌而後歸　─增─千金月令─重陽
之日必以肴酒登髙眺逺為時讌之逰賞以暢秋志酒
必採茱茰甘菊以泛之既醉而還　─原─嵗時雜記─二社
重陽以棗為糕或加以栗以肉　─洛陽風土記─九日以
花糕法酒賜近臣　─增─賞心樂事─重九登城把萸把菊
亭采菊蘇堤㸔芙蓉珍林嘗時果景全亭金橘芙蓉池
三色拒霜　─東京夢華録─九月重陽都下貴菊有數種
其黄白色蕊若蓮房曰萬齡菊粉紅色曰桃花菊白而
檀心曰木香菊黄色而圓者曰金鈴菊純白而大者曰
喜容菊無處無之酒家皆以菊花縛成洞户都人出郊
外登髙宴聚前一二日各以粉麵蒸糕遺送摻飣果實
如石榴子栗黄銀杏松子之類　─熙朝樂事─重九日登
髙飲燕者必簮菊泛萸猶古人之遺俗也又以蘇子微
漬梅滷雜和蔗霜梨橙玉榴小顆名曰春蘭秋菊
集藻─書─原─魏文帝與鍾繇九日送菊書─嵗徃月來忽復
九月九日九為陽數而日月並應俗嘉其名以為宜於
長久故以宴享髙會是月律中無射言羣木庶草無有
射地而生惟芳菊紛然獨榮非夫含乾坤之純和體芬
芳之淑氣孰能如此故屈平悲冉冉之將老思餐秋菊
之落英輔體延年莫斯之貴謹奉一束以助彭祖之術
文賦散句─原─宋傅亮九月九日登凌囂館賦─何物慘而
節哀又雲悠而風厲悴綠蘩于寒渚隕豐雚于荒澨翫
中原之芬菊惜蘭圃之凋蕙旌竹柏之勁心謝梧楸之
零脆　─梁昭明太子錦帶書─重陽變序節景窮秋霜抱
樹而擁柯風拂林而下葉金堤翠栁帶星采而均調紫
塞蒼鴻追風光而結陣
五言古詩─原─晉陶潜九日閒居─世短意常多斯人樂久
生日月依辰至舉俗愛其名露凄暄風息氣徹天象明
徃燕無遺影來鴈有餘聲酒能袪百慮菊解制頹齡如
何蓬廬士空視時運傾塵爵耻虚罍寒華徒自榮歛襟
獨閑謠緬焉起深情棲遲固多娱淹留豈無成　─乙酉
嵗九月九日─靡靡秋已夕凄凄風露交蔓草不復榮園
木空自凋清氣澄餘滓杳然天界髙哀蟬無留響叢鴈
鳴雲霄萬化相尋繹人生豈不勞從古皆有沒念之中
心焦何以稱我情濁酒且自陶千載非所知聊以永今
朝─增─梁庾肩吾九日侍宴─轍跡光周頌廵逰盛夏功
鈎陳萬騎轉閶闔九門通秋暉逐行漏朔氣繞桐風獻
夀重陽節廻鑾上苑中疏山開輦道間樹出離宫玉醴
吹巖菊銀牀落井桐御梨寒更紫仙桃秋轉紅飲羽山
西射浮雲冀北驄塵飛金埓滿葉破栁條空騰猿疑矯
箭驚鴈避虚弓彫材濫杞梓花綬接鵷鴻愧乏天庭藻
徒參文雅雄　─陳江總於長安歸還揚州九月九日行
至薇山亭賦韻─心逐南雲逝形隨北鴈來故鄉籬下菊
今日㡬花開　─唐太宗山閣晚秋─山亭秋色滿巖牖凉
風度疎蘭尚染煙殘菊猶承露古石依新苔新巢封古
樹歴覽情無極咫尺輪光暮　─原─宋梅堯臣九日永叔
長文原甫景仁鄰㡬持國過飲─秋堂雨更静粲粲佳菊
　　芳置酒延羣公掇英浮新黄心猶慕淵明歸來醉柴桑
　　莫問車馬之去跡亂康莊　─蘇軾九日閒居和陶詩─九
　　日獨何日欣然惬平生四時靡不佳樂此古所名龍山
　　憶孟子栗里懷淵明鮮鮮霜菊豔溜溜糟牀聲閒居知
　　令節樂事滿餘齡登髙望雲海醉覺三山傾長歌振履
　　商起舞帶索榮坎軻識天意淹留見人情但願飽秔稌
　　年年樂秋成
　　五言律詩─
御製九日幸景山登髙─秋色浄樓臺登高紫禁隈千門鳴雁
　度萬井霽煙開翠拂鑾輿上雲隨豹尾來佳辰欣宴賞滿
　泛菊花杯
　　原─唐中宗九月九日幸臨渭亭登髙─九日正乘秋三杯
　　興已周汎桂迎樽滿吹花向酒浮長房萸早熟彭澤菊
　　初收何藉龍沙上方得恣淹留─增─王績九月九日─野
　　人迷節候端坐隔塵埃忽見黄花吐方知素節囘映巖
　　千叚發臨浦萬株開香氣徒盈把無人送酒來　─崔善
為荅王無功九日─秋來菊花氣深山客重尋露葉疑涵
玉風花似散金摘來還泛酒獨坐即徐斟王𢎞貪自醉
無復覔楊林　─原─沈佺期九日侍宴應制─御氣幸金方
憑高薦羽觴魏文頒菊蕊漢武賜萸囊去鶴留笙吹歸
鴻識舞行年年重九慶日日奉天長　─杜甫九日─舊日
重陽日傳杯不放杯即今蓬鬢改但媿菊花開北闕心
長戀西江首獨囘茱萸賜朝士難得一枝來　─九日曲
江─綴席茱茰好浮舟菡萏衰季秋時欲半九日意兼悲
江水清源曲荆門此路疑晚來髙興盡搖蕩菊花期
七言律詩─原─唐張諤九日─秋天林下不知春一種佳逰
事也均綘葉從朝飛著夜黄花開日未成旬將横陌樹
頻驚馬半醉歸途數問人城逺登髙併九日茱萸凡作
㡬年新　─杜甫九日藍田崔氏莊─老去悲秋强自寛興
來今日盡君歡羞將短髮還吹帽笑倩傍人為整冠藍
水逺從千㵎落玉山髙並兩峰寒明年此會知誰健醉
把茱萸仔細㸔　─嚴維九日登髙─詩家九日憐芳菊逐
客髙齋瞰浙江漁浦浪花搖素壁西陵樹色入秋牕木
奴向熟懸金實桑落新開瀉玉缸四子醉時争講德笑
論黄霸屈為邦　─增─宋韓琦壬子重九─菊有黄花氣候
移重陽香萼已乾枝金鈴後坼孤芳在玉液輕浮一醉
宜煙渚去來鴻自適霜叢飛遶蝶何知風前客帽從吹
落且伴山翁倒接䍦　─邵雍秋暮西軒─遶欄種菊一齊
芳户牖軒牕總是香得意不能無興詠樂時况復遇豐
穰深秋景物隨宜好向老筋骸麤且康飲罷何妨更登
眺爛霞堆裏有斜陽　─楊萬里九日即事呈尤延之─昨
日茱萸未苦香今朝籬菊頓然黄浮英泛蕊多多著舊
酒新醅細細嘗節裏且追千載事髩邊管得㡬莖霜正
冠落帽多兒態自笑狂夫老不狂　─金姚孝錫重九─天
邊今日又重陽隴樹紅飛鴈信霜且插茱萸慰衰鬢莫
將詩句撓廻腸歌勤皓齒人俱醉舞戀晴暉蝶也忙來
日預期扶宿酒未應籬菊减秋香
五言排律─原─唐髙宗九月九日─端居臨玉扆初律啟金
商鳳闕澄秋色龍闈引夕凉野静山氣歛林疎風露長
砌蘭窺半影巖桂發全香滿蓋荷凋翠圓花菊散黄揮
鞭争電烈飛羽亂星光栁空穿石碎弦虚側月張怯猿
啼落岫驚鴈斷分行斜輪低夕景歸斾擁通莊　─沈佺
期白蓮花亭侍宴應制─九日陪天仗三秋幸禁林霜威
變緑樹雲氣落青岑水殿黄花合山亭絳葉深朱旗夾
小徑寳馬駐青潯花吏收寒果饔人膳野禽承歡不覺
暝遙響素秋砧　─增─王維奉和聖製重陽節宰臣及羣
官上夀應制─四海方無事三秋大有年百生逢此日萬
夀願齊天芍藥和金鼎茱萸插玳筵玉堂開右个天樂
動宫懸御栁疎秋景城鴉拂曙煙無窮菊花節長奉柏
梁篇
五言絶句─增─唐王勃九日─九日重陽節開門有菊花不
知來送酒若箇是陶家　─原─李白九日龍山飲─九日龍
山飲黄花笑逐臣醉㸔風落帽舞愛月留人　─九月十
日即事─昨日登髙罷今朝更舉觴菊花何太苦遭此兩
重陽　─杜甫復愁─每恨陶彭澤無錢對菊花如今九日
至自覺酒須賖　─增─金宇文虚中囘文詩─短葦低殘雨
虚舟帶晚潮斷鴻歸暗浦疎葉墮寒梢　慼慼蛩吟苦
茫茫水驛孤日銜山色暮霜帶菊叢枯　─明馬氏間卿
暮秋─野色滿園中閒情立晚風菊花含雨豔楓葉醉霜
紅
七言絶句─原─唐張諤九日宴─秋葉風吹黄颯颯晴雲日
照白鱗鱗歸來特問茱萸女今日登髙醉㡬人　─增─王
維九月九日憶山東兄弟─獨在異鄉為異客毎逢佳節
倍思親遙知兄弟登髙處遍插茱萸少一人　─宋韓琦
重九會光化二園─誰言秋色不如春及到重陽景自新
隨分笙歌行樂處菊花萸子更宜人　─王安石九日─九
日無歡可得追飄然隨意歴山陂蔣陵西曲風煙慘也
有黄花一兩枝　陸游九月晦日作─菊枝傾倒不成叢
桐葉凋零已半空自是老來多感慨不湏蕭瑟為秋風
　炊煙漠漠衡門寂寒日昏昏倦易還數樹丹楓映蒼
檜天工解作范寛山　─秋晚─新築塲如鏡面平家家歡
喜賀秋成老來懶惰慚丁壯羙睡中聞打稻聲　─秋晚
雜興─汀樹猶青未著霜壠閒稗穂已先黄放翁皓首歸
民籍爛醉狂歌坐簀牀　冷落秋風把酒杯半酣直欲
挽春囘今年菰菜嘗新晚正與鱸魚一味來　─金張本
九日月中對菊─花上清光花下隂素娥惜此萬黄金一
杯寒露三更後誰信幽人更苦心
詩散句─原─齊王儉─寥寥清景靄靄微霜草木揺落幽蘭
獨芳　─梁沈約─暮芝始緑年桂初丹上林葉下滄池水
寒　葉浮楚水草折梁園凄凉霜野惆悵晨鵾　─丘遲
雲物㳺颺光景髙麗枯葉未落寒花委砌　─唐李白─今
日雲景好水綠秋山明攜壺酌流霞搴菊汎寒榮　─白
居易─黍香酒初熟菊暖花未開間聽竹枝曲淺酌茱萸
杯─陳江總─園菊把黄花庭榴割朱實─原─隋賀敳─寒
花低岸菊凉葉下庭梧　─增─唐張錫─菊彩揚堯日萸香
遶舜風　─蕭至忠─寵極萸房遍恩深菊酎餘─樊忱─插
萸登鷲嶺把菊坐蜂臺─趙彦伯─簮挂丹萸蕊杯浮紫
菊花─原─宋之問─時菊芳仙醞秋蘭動睿篇─蘇瓌─菊
氣先薰酒萸香更襲衣　─孫佺─應節萸房滿初寒菊圃
新　─髙適綘葉擁虚砌黄花隨濁醪　─隂行先─山棠紅
葉下岸菊紫花開　─蔣山卿─嵗熟村多釀秋深菊始華
　─韋莊─水館紅蘭合山城紫菊深─白居易─江南九月
未搖落栁青蒲綠稻穟香　─司空圖重陽未到已登臨
探得黄花且獨斟　─增─宋周必大遙知九日平山會笑
插茱萸滿鬢紅─陸㳺─但憶社醅挼菊蕊敢希朝士賜
萸枝　─金周昻─猶賴多情數枝菊肻留金蕊待重陽
原─元耶律楚材─鴈門九日西風髙綿梨萬樹垂金綃
增─曺伯啓─蕎花不識秋光老猶向桑隂宻處開　─唐嚴
維─菊度重陽少─殷璠─重陽開滿菊花金─杜荀鶴─重
陽酒熟茱萸紫
詞─原─明陳繼儒昭君怨─記得東坡老叟莫負清明重九
今日正重陽菊花黄　花插滿頭歸去落日前村楓樹
樹裏唱歌聲釣漁人─增─金李俊民㸃絳唇─秋樹風髙
可憐憔悴門前栁白衣去後間却持杯手　一笑相逢
落帽年時友君知否南山如舊人比黄花瘦　─宋蘇軾
浣溪沙─珠檜絲杉冷欲霜山城歌舞助凄凉且餐山色
飲湖光　共挽朱轓留半日强揉青蕊作重陽不知明
日為誰黄　─黄機清平樂─西風獵獵又是登髙節一片
情懷無處説秋滿江頭紅葉　誰憐鬢影凄凉新來更
㸃呉霜辜負萸囊菊琖年年客裏重陽─原─李易安醉
花隂─薄霧濃雲愁永晝瑞腦噴香獸時節又重陽玉枕
紗厨半夜凉初透　東籬把酒黄昏後有暗香盈袖莫
道不消魂簾捲西風人似黄花瘦　─黄庭堅鷓鴣天─黄
菊枝頭破曉寒人生莫放酒杯乾風前横笛斜吹雨醉
裏簮花倒著冠　身健在且加飱舞裙歌板盡清歡黄
花白雪相牽挽付與時人冷眼㸔　─蘇軾南鄉子─霜降
水痕收淺碧粼粼露逺洲酒力漸消風力軟颼颼破帽
多情却戀頭　詩酒若為儔但把清樽斷送秋萬事到
頭都是夢休休明日黄花蝶也愁　─歐陽修漁家傲─九
日歡逰何處好黄花萬蕊雕欄遶通體清香無俗調天
氣好煙滋露結功多少　日脚清寒髙下照寳釘宻綴
圓斜小落葉西園風嫋嫋催秋老叢邊莫厭金樽倒
又─九月霜秋秋已盡烘林敗葉紅相映惟有東籬黄菊
盛遺金粉人家簾幕重陽近　曉日隂隂晴未定授衣
時節輕寒嫩新鴈一聲風又勁雲欲凝鴈來應有吾鄉
信
别録─原─種植─大小麥油菜豌豆水仙春菜芫荽萵苣白
菜冬𤓰蒜芥菜罌粟─移植牡丹芍藥萱草山茶臘梅
麗春玫瑰竹諸果木─收採─五倍子五榖種菊花薔薇
子芝蔴稈木𤓰乾薑兔絲子大豆杜仲白术粟厚朴芎
藭橄欖茱萸梔子皁莢皁角茶子豆稭茄種松節㧓㧓
兒　─整頓─採菊花鋤蓆草掘薑糞麥門冬刈紫草收子
刈苕箒掘芋收苧麻子去荷葉缸水　─製用─本草─凡棗
用九月採日乾補中益氣久服神仙以其月採太乙餘
　糧久服耐寒暑不饑輕身可醃諸色菜及造茭白藕蘿
　蔔萌蘆諸生鮓作香茄蒜茄蒜東𤓰芥虀─田忌─天火
　子地火寅糞忌巳九焦寅荒蕪未
　
　
　
　
　
　
　
　
　
　
　
　
御定佩文齋廣羣芳譜卷五
　欽定四庫全書
御定佩文齋廣羣芳譜卷六
　　　天時譜
　　　　冬
　増─禮記鄉飲酒義─北方者冬冬之為言中也中者蔵也
　　─爾雅─冬為𤣥英註─氣黒而清英　冬為安寧　─蔡邕
　月令章句─冬終也萬物於是終也　─梁元帝纂要─冬日
　𤣥冬三冬九冬天曰上天風曰寒風勁風嚴風厲風哀
　風隂風景曰冬景寒景時曰寒辰節曰嚴節草曰寒卉
　黄草木曰寒木寒柯素木寒條
　彚考─原─詩弼風─我有㫖蓄亦以禦冬─増─禮記王制─冬
　薦稻　─原─漢書魯恭傳─易曰潛龍勿用言十一月十二
　月陽氣?藏未得用事育嘘萬物養其根荄而猶盛隂
　在上地凍水氷陽氣否隔閉而成冬　─晉書孝義傳─劉
　殷祖母王氏冬月思堇殷時年九嵗乃於澤中慟哭聲
　不絶者半日忽若有人云止止殷收淚視地有堇生焉
因得斛餘以供母　─増─唐書五行志─長慶二年冬少雪
水不氷凍草木萌荑如正月　─管子─北方曰月其時曰
冬其氣曰寒其徳淳起温怒周密斷刑致罰以符隂氣
大寒乃至五榖乃熟此謂月徳　─韓非子─周公曰冬日
之閉凍也不固則春夏之長草木也不茂　─原─鶡冠子
斗柄指北而天下皆冬　─吕氏春秋─冬之徳寒寒不信
其地不成剛地不成剛則凍閉不固　─増─淮南子─冬伐
薪蒸─註─大曰薪小曰蒸─尚書大傳─北方伏方也萬物
之方伏也冬中也物方蔵於中也陽盛則吁荼萬物而
養之外隂盛則呼吸萬物而蔵之内故曰呼吸者隂陽
之交接萬物之始終　─新論─冬木可折─原─魏略─顔斐
為京兆尹課民當輸租時以車牛各致薪两束為冬月
寒氷炙筆硯之用　─増─拾遺記─漢明帝霜林園皆植寒
果積氷之節百果方盛俗謂之相陵霜林之聲訛也
神仙傳─葛𤣥冬日能為客設生𤓰　─竹書─帝舜四十七
年冬隕霜不殺草木　─原─杜陽雜編─李輔國遇嚴寒置
鳳首木於堂和煦如二三月又别名常春草　─運行論
注─凝惨氷雪寒之化凛冽霜電寒之用柔耎之物遇寒
則堅寒之致太虚澄浄黒氣浮空天色黯然髙空之寒
氣也氣如散麻本末皆黒川澤之寒氣也太虚清白空
明雪映遐邇一色山谷之寒氣也太虚白昏大明不翳
如霧雨氣遐邇肅然北望色𤣥凝雰夜落此水氣所生
寒之化也太虚㣲黒白埃昏翳天地一色逺視不分此
寒温凝結雪之將至也地裂水氷河流乾涸枯澤浮鹹
木歛土堅是土勝水水不得自清水所生寒之用也
増─嵗華紀麗─羽律纔移乾風更肅霜樹盡摧於枯葉玉
壺漸結於輕氷松秀寒姿桂榮貞質星斗旋臨亥位金
烏迭次房星北户墐扉之日東臯穫稻之辰　─原─清閒
供─冬時午後攜籠向古松懸崖間敲氷煮建茗日晡布
衣皮㡌䇿蹇驢問寒梅消息薄暮圍爐促膝煨芋魁説
無上偈
集藻─文賦散句─增─楚屈原逺遊─嘉南州之炎徳兮麗桂
樹之冬榮　─晉陸機感時賦─寒冽冽而感興風謖謖而
妄作鳴枯條之泠泠飛落葉之漠漠　─唐趙自厲寒賦
幽林風掃時物霜殘柔條危劲奥室凄寒有羙人兮心
恍惚情怵悼而靡安　伊鮮物之皆瘁獨霜松之常青
縱寒苦之飄激淬堅明而自寧
五言古詩─増─晉曺毗詠冬─綿邈冬夕永凜厲寒氣升離
葉向晨落長風振條興夜静輕響起天清月輝澄寒氷
盈渠結素霜竟櫩凝今載忽已暮来紀奄復仍　─原─梁
簡文帝𤣥圃冬夕─洞門扉未掩金壺漏已催曛煙生澗
曲暗色起林隈雪花無有蔕氷鏡不安臺階楊始倒插
浦桂半新栽陳根委落蕙細葉發香梅雁去銜蘆止猿
戲繞枝来
七言古詩─増─宋陸游冬夜吟─昨夜凝霜皎如月碧瓦鱗
鱗凍將裂今夜明月却如霜竹影横窻更清絶造物有
意娛詩人供與詩材次第新饑鴻病鶴自無寐山窮水
絶誰為鄰西村梅花消息動唧唧寒醅漸鳴瓮儘將醉
㡌插幽香此生莫作長安夢　─元何中山中樂─千花重
作陽春節野杏山桃随處發莫思前度看花誰已見荒
原芳草歇穆山山下數灣月華山山崖千丈雪幽人獨
在雪月中要與梅花成四絶山中之樂誰得知我獨知
之来何為除却山家新臘醖世間無事可相宜　─原─鄭
奎妻冬月詞─山茶未開梅先吐風動簾旌雪花舞金盤
冐冷塑狻猊綉幙圍春護鸚鵡倩人呵筆畫雙眉脂水
凝寒上臉遲妝罷扶頭重照鏡鳳釵斜壓瑞香枝
五言律詩─増─唐太宗冬日臨昆明池─石鯨分玉溜劫燼
隠平沙柳影氷無葉梅心凍有花寒野凝朝霧霜天散
夕霞歡情猶未極落景遽西斜　─張蠙次韻和友人冬
日書齋─四季多花木窮冬亦不凋薄氷行處斷殘大睡
来消象版簽書帙蠻藤絡酒瓢公卿有知己時得一相
招　─宋張耒冬日雜興─水落橋痕在沙乾岸草枯霜餘
槐老壯風際竹清疎啄木髙逾響鶺鴒飛且呼二年親
友絶惟有對禽魚　空山身欲老徂嵗臘還来愁怯年
年柳傷心處處梅綠蔬挑甲短紅蠟㸃花開氷雪如何
有東風日夜回　─唐庚立冬後作─㗖蔗入佳境冬来幽
興長瘴鄉得好語昨夜有飛霜籬下重陽在醅中小至
香西鄰蕉向熟時致一梳黄　─陸游冬日─吴中寒氣薄
嵗暮亦和風移樹来村北尋僧渡港東露葵收半綠霜
稻杵㣲紅一飽無餘念吾生正不窮　─朱子冬日─蕭條
時序晚已復度髙秋回澗白波起通川絳樹稠晨風散
清露嘉稻卷平疇獨懐志士感嵗事幸將休　清霜染
澗樹蕭索向嚴冬密雨有時集寒雲無定容波明横瀨
出風急逺林空一極窻間眺髙旻矗亂峰
七言律詩─増─唐韓偓冬日─蕭條古木銜斜日戚瀝晴寒
滯早梅愁處雪煙連野起静時風竹過牆来故人每憶
心先見新酒偷甞手自開景狀入詩兼入畫言情不盡
恨無才　─宋真山民初冬─林葉新經數夜霜地爐獨擁
─山房塵書邀我共髙閣濁酒勸人歸醉鄉費省家貧
還似富身閒日短亦如長梅花苦欲催詩興又破梢頭
半㸃香　─原─明文徴明─煙鎖凝塵四壁空青燈欲燼夜
溶溶涼聲度竹風如雨碎影搖窻月在松病枕蕭條聞
永漏草堂揺落已深冬不堪酒醒淒然地撫景懐人意
萬重　─王象晉─蜡祭喧喧土鼓搓紛紛髦穉擁如渡詠
豳恍際周王世布令行宣青帝和氷筯迎陽辭碧瓦梅
珠散彩耀繁柯春光積漸来茅舍對酒能忘鼓腹歌
孟淑卿─黙坐深閨思有餘霜威漸覺襲衣裾青綾被冷
無鴛夢紫塞天寒斷雁書竹葉舞風侵户響梅花和月
上窻虚雙蛾争似庭前柳臘盡春来忽又舒
五言絶句─増─唐王勃冬郊行望─桂密巖花白梨疎林葉
紅江臯寒望盡歸念斷征篷　─金宇文虚中回文─鶻健
呼風急烏啼促景殘窟深宜兔蟄蒲折䕃魚寒
七言絶句─増─唐元稹西歸─寒花𢃄雪滿山腰著栁氷珠
滿碧條天色漸明回─望玉塵随馬度藍橋　─元王惲
蘭溪道中─豫樟蔽日無黄落竹筍經霜更碧鮮記取江
南光景異暖煙晴日是冬天　─郭珏冬詞─疎林晴旭散
啼鴉髙閣朱簾窣地遮為問王孫歸也未玉梅開到北
枝花
詩散句─増─唐劉孝孫─凍栁含風落寒梅照日鮮　─郎士
元─髙松殘子落寒井凍痕生　─李頻─芸細書中氣松疎
雪後隂　─宋陸游─藤疎不覆架桐落欲平溝　─唐張籍
梅花蠻草連冬有行處無家不滿園
　　十月(立冬小雪附見/)
増─禮記月令─孟冬之月日在尾昏危中旦七星中─註─日
月會於析木之津而斗建亥之辰也　─原─梁元帝纂要
冬曰孟冬亦曰上冬曰陽月　─花月令─是月也蘆傳冬
菜蒔木葉避霜芳草歛漢宫秋老苧蔴護其根─増─瓶
史月表─十月花盟主白寳珠茶梅花客卿山茶花甘菊
花花使令野菊寒菊芭蕉
彚考─増─詩豳風─十月穫稻為此春酒以介眉夀　十月
納禾稼黍稷重穋禾麻菽麥　─晉書樂志─十月之辰謂
為亥亥者刻也言時隂氣刻殺萬物也　十月之管名
為應鐘應者和也謂嵗功皆成應和陽功收而聚之也
　─唐書西域傳─東女國巫者以十月詣山中布糟麥呪
呼羣鳥俄有鳥来如雞狀剖視之有榖者豐嵗名曰鳥
卜　─淮南子─孟冬之月招搖指亥㸑松燧火　─荆楚嵗
時記─十月朔日黍臛俗謂之秦嵗首─注─未詳黍臛之義
今北人此日設麻羮豆飯當為其始熟甞新耳禰衡别
傳云十月朝黄祖在艨艟上會設黍臛是也　─原化記
崔希真十月一日雪遇老父於門獻松花酒老父曰此
酒無味乃於懐中取丸藥置酒中味極羙後問天師師
曰此真人葛洪第三子其藥乃千嵗松膠也　─夢溪筆
談─十月萬物登成可以會計故曰功曺　─賞心樂事─十
月滿霜亭蜜橘賞小春花杏花莊挑薺─東坡詩注─嶺
南氣候不常菊花開時即重陽涼天佳月即中秋十月
九日菊始開乃與客作重陽─立冬─原─禮記月令─是月
也以立冬先立冬三日太史謁之天子曰某日立冬盛
徳在水天子乃齋立冬之日天子親率三公九卿大夫
以迎冬於北郊　─三禮義宗─十月立冬為節者冬終也
立冬之時萬物終成故為節名─東京夢華錄─立冬前
五日西御園進冬菜京師地寒冬月無蔬菜上至宫禁
下及民間一時收蔵以充一冬食用　─熙朝樂事─立冬
日以各色香草及菊花金銀花煎湯沐浴謂之掃疥
小雪─増─三禮義宗─十月小雪為中者氣序轉寒雨變成
雪故以小雪為中
集藻─謠─増─晉夏矦湛苦寒謠─惟立冬之初夜天慘懍以
降寒霜皚皚以被庭氷溏瀩于井榦草槭槭以疏葉木
蕭蕭以零殘松隕葉於翠條竹摧柯於綠竿
五言古詩─原─梁簡文帝大同十年十月戊寅詩─喧塵是
時息静坐對重巒冬深栁條落雪後桂枝殘星明露色
盡天白雁行單雲飛乍想閣氷結逺疑紈晚橘隠重屏
枯藤𢃄迴竿荻隂連水氣山峰染月寒　─増─唐白居易
湓浦早冬─潯陽孟冬月草木未全衰秪抵長安陌涼風
八月時日西湓水曲獨行吟舊詩蓼花始零落蒲葉稍
離披但作城中想何異曲江池
七言古詩─増─宋陸游初冬歩至東村─八月風吹粳稻香
九月蕎熟天始霜男耕女饁常滿野宿麥覆塊皆蒼蒼
豐年比屋喜迎客花底何曽酒杯迮家人但覔浩歌聲
不在東阡在南陌
五言律詩─原─唐杜甫孟冬─殊俗還多事方冬變所為破
柑霜落爪甞稻雪翻匙巫峽寒都薄烏蠻瘴逺随終然
減灘瀨暫喜息蛟螭　─増─元僧方潤初冬作─泬寥蕭瑟
後霽色却怡人霜已千林曙天猶十月春黄花蝶過晚
白葦雁銜新野性自夷曠非關絶世塵
七言律詩─原─唐陸龜蒙小雪後書事─時候頻過小雪天
江南寒色未全偏楓汀尚憶逢人别麥隴惟應欠雉眠
更擬結茅臨水次偶因行藥到村前鄰翁意緒相安慰
多説明年是稔年　─増─宋鄭俠次孟堅初冬晴和見梨
桃二花作─十月南天尚暑襟幽花何怪動清吟半扉素
蘂呈修徑㡬朶夭紅出茂林地借小春回暖氣日匀疎
　　影轉輕隂惟應幕府多才俊不負行䑓醉客心　─陸游
　　初冬─鉏犁滿野及冬耕時聼兒童叱犢聲逐客固宜安
　　散地閒民何幸樂昇平雪花漫漫蕎初熟綠葉離離薺
　　可烹飯飽身閒書有課西窻来趂夕陽明　志士逢秋
　　已自傷老人况復惜年光正看溪碓舂粳滑又見山坡
　　下麥忙桐落井牀多槁葉菊殘衫袖尚餘香讀書有課
　　真當勉􁀙貯明膏伴夜長
　　七言絶句─
御製塞外初冬─隂山南去雁行多𣺌𣺌沙原六御過報是初
　冬新律改依然霜曉氣暄和
　　増─唐樊晃十月南中感懐─南路蹉蛇客未回常嗟物候
　　暗相催四時不變江頭草十月先開嶺上梅　─張登小
　　雪日戲題─甲子徒推小雪天刺桐猶綠槿花然陽和長
　　養無時歇却是炎洲雨露偏─原─宋蘇軾初冬─荷盡已
　　無擎雨蓋菊殘猶有傲霜枝一年好景君須記正是橙
　　黄橘綠時─増─鄭思肖小春花─天地無情正北風飛鴻
哀咽亂雲中此時縱使開千樹不及東皇一㸃紅　─元
僧善住十月─清霜欲重小春天楊栁蕭踈𢃄曉煙無奈
東皇苦多事又傳春信到梅邊
詩散句─増─唐杜甫─漢源十月交天氣涼如秋草木未黄
落况聞山水幽栗亭名更佳下有良田疇充腸多薯蕷
崖蜜亦易求密竹復冬筍清池可方舟雖傷旅寓逺庶
遂平生游
詞─原─宋歐陽修漁家傲─十月小春梅蘂綻紅爐暖閣新
妝遍錦帳羙人貪睡暖羞起嬾玉壺一夜氷澌滿　樓
上四垂簾不捲天寒山色偏宜逺風急雁行吹字斷紅
日晚江天雪意雲撩亂
别錄─原─占候─家塾事親─十月有三卯糴平無則榖貴
立冬日先立一丈竿占影得一尺大疫大旱大暑大饑
二尺赤地千里三尺大旱四尺五尺低田收六尺髙低
田熟七尺髙田收八尺澇九尺大水一丈水入城郭
朔日值立冬主災異值小雪有東風春米賤西風春米
貴其日用斗量米若綴在斗来春陡貴甚騐　─種藝─豌
豆油菜葵菜冬芥菜麥菠菜烏菘萱草冬白菜黄茋防
風　─移植─五味子黄精梅柑五加皮菊橙橘─收採─枸
杞枳殻山茱萸芎藭五加皮根梔子皁莢麥門冬苦参
白荳蔲貝母牛膝女貞葉桑葉决明子陳皮地黄山藥
子槐實芙蓉花苧根冬𤓰栝蔞根蕨根甘蔗山芋　─澆
培─橙橘諸果　包褁諸畏寒花果　墪諸畏寒花木根
上土壅苧蔴　壅茴香根　─整頓─窖茱莉芙蓉蘭菊菖
蒲夹竹桃虎刺養蘿蔔種莙薘菜耘麥─田忌─天火卯
地火丑糞忌亥九焦亥荒蕪寅
　　十一月(冬至附見/)
増─禮記月令─仲冬之月日在斗昏東辟中旦軫中─注─日
月㑹於星紀而斗建子之辰也　是月也日短至隂陽
争諸生蕩　芸始生荔挺出─原─梁元帝纂要─是月曰
𤣥明天又曰廣寒月─花月令─是月也芸生楓丹蕉紅
巖桂馥枇杷綴金松栢後凋─増─瓶史月表─花盟主紅
梅花客卿楊妃茶花花使令金盞花
彚考─増─周禮地官─仲冬斬陽木─注─鄭司農云陽木春夏
生者𤣥謂陽木生山南者　─原─前漢書律厯志─十一月
乾之初九陽氣伏於地下始著為一萬物萌動鍾於
太隂─増─淮南子─見一葉之落知嵗之暮覩瓶中之氷
知天下之寒─原─列仙傳─仙人馬湘在刺史馬植坐上
仲冬月以酒杯盛土種𤓰子須臾蔓引生實食其味甚
羙　─玉燭寳典─月晦煮赤豆作糜以祭門禳疫也　─増
荆楚嵗時記─仲冬之月采擷霜燕菁葵等雜菜乾之並
為鹹葅　─賞心樂事─十一月摘星軒枇杷花味空亭臘
梅蒼寒堂南天竺花院水仙　─成都古今記─十一月有
梅市　─一統志─雷陽界稻十一月下種揚雪耕耘次年
四月熟與他地逈異　─冬至─原─周禮秋官─柞氏掌攻草
木及林麓冬日至令剝隂木而水之　─増─周禮秋官─薙
氏掌殺草冬日至而耜之　─漢書律厯志─候氣之法為
室三重户閉塗釁周密布緹幔室中以木為琯每律各
如之内卑外髙從其方位加律其上以葭莩灰抑其两
端案厯而候之氣至者灰去　─魏相傳─冬至則八風之
序立萬物之性成　─吕氏春秋─冬至後五旬十日菖蒲
生菖者百卉之先生者也　─淮南子─冬至日則陽乗隂
是以萬物仰而生　─原─易通卦驗─十一月廣漠風至則
蘭射干生　─増─孝經緯─斗指子為冬至至有三義一者
隂極之至二者陽氣始生三者日行南至故謂之至
玉燭寳典─十一月建子周之正月冬至日極南影長隂
陽日月萬物之始當黄鍾律其管㝡長故有履長之賀
　─原─西域志─天竺國以十月二十六日為冬至冬至則
麥秀　─帝京景物略─冬至日畫素梅一枝為瓣八十有
一日染一瓣瓣盡而九九畢則春深矣曰九九消寒圖
集藻─五言古詩─原─晉傅亮冬至─星昴殷仲冬短晷窮南
陸柔荔迎時萋芳芸應節馥　─北齊蕭慤冬至應教─天
宫初動磬緹室已飛灰暮風吹竹起陽雲覆户来折氷
開荔色除雪出蘭栽慚無宋玉辯濫吹楚王䑓
五言律詩─原─唐杜甫草堂即事─荒村建子月獨樹老夫
家雪裏江船渡風前竹徑斜寒魚依密藻宿鷺起圓沙
濁酒禁愁得無錢何處賖　─宋邵雍冬至─冬至子之半
天心無改移一陽初動處萬物未生時𤣥酒味方淡太
音聲正希此言如不信更請問庖羲　─増─范成大長至
日與同舍遊北山─嵗晚山同色湖平霧不收寒雲低閣
雪佳節静供愁竹栢森嚴立蒲荷索莫休瘦笻知脚力
政爾耐清遊
七言律詩─原─唐杜甫小至─天時人事日相催冬至陽生
春又来刺繡五紋添弱線吹葭六管動飛灰岸容待臘
將舒栁山意衝寒欲放梅雲物不殊鄉國異教兒且覆
掌中杯　─韓偓冬至夜作─中宵忽見動葭灰料得南枝
有早梅四海便應枯草綠九重先覺凍雲開隂氛莫向
河源塞陽氣今從地底回不道惨舒無定分却憂蚊響
又成雷　─明李夢陽冬至感懐─奉天門下玉欄橋此日
催班侍早朝占史奏雲懽萬國大官傳宴散層霄苑梅
　　應律春先動宫栁迎風色欲搖一出忽驚今十載百年
　　勲業有漁樵
　　七言絶句─
御製途中長至─關塞經時蹕未回律逢葭琯暗飛灰遙知日
　晷添宫線暖閣前頭放早梅
　　原─宋蘇軾冬至日獨游吉祥寺─井底微陽回未回蕭蕭
　　寒雨濕枯荄何人更似蘇夫子不是花時肻獨来　─冬
　　至後十餘日復至吉祥寺─東君意淺著寒梅千朶深紅
　　未暇裁安得道人殷七七不論時節遣花開　─明董其
　　昌長安冬至─子月風光雪後看新陽一縷動長安禁鐘
　　乍應雲門曲寳樹先驅黍谷寒
　　詩散句─原─宋楊萬里─禽翻竹葉霜初下人立梅花月正
　　髙　─僧洪惠─夜久雪猿啼嶽嶺夢回清月上梅花
　　詞─原─宋曽實軒小重山─薄雪初銷銀月端疎疎浮竹影
　　紅䦨梅花夢事落孤山禁人處霜重鼓聲寒留取曉
　　来看斑簾低小閣燭花殘一帆明月去蒼灣空相憶雪
浪月痕翻　─増─李肩吾風入松─霜風連夜做冬晴曉日
千門香葭暖透黄鐘管正玉䑓彩筆書雲竹外南枝意
早數花開對清樽　香閨女伴笑輕盈倦繡停針花磚
一線添紅景看從今迤邐新春寒食相逢何處百單五
箇黄昏
别錄─原─占候─四時纂要─冬至日數至元旦五十日者民
食足若不滿五十日者一日減一升有餘日益一升㝡
驗　至前米價長至後必賤落則反貴　寒不降五月
雷電　朔日值冬至主年荒嵗凶　古占書以朔日冬
至為令辰　─田家五行志─得壬一日主旱二日小旱三
日赤旱四日五榖大熟五日小水六日大水七日河決
八日海翻九日大熟十日少收十一十二日五榖不成
　─厯法─冬至日中竪八尺表其晷如度者其嵗羙人和
不則嵗惡人惑晷進則水晷退則旱進一尺則日食退
一尺則月食　厯家推朔旦冬至夜半甲子謂之厯元
最難得　─禁忌─千金方─勿食經霜菜令人面無光澤
増─居家宜忌─十一月勿食生菜發宿疾勿食生韭多涕
唾　─原─種藝─松檜春菜箭榦菜茼蒿杉柏菠菜黄矮菜
萵苣　─移植─松臘梅檜　─壅培─石榴牡丹椒瑞香麥冬
芙蓉木香竹芍藥　─收採─冬葵子陳皮欵冬花鬼箭
整頓─澆海棠芟薔薇修荼䕷芟木香鋤油菜　─田忌─天
火午地火子糞忌丑九焦申荒蕪午
　　十二月(小寒大寒臘日除夕附見/)
増─禮記月令─季冬之月日在婺女昏婁中旦氐中─注─日
月㑹於𤣥枵而斗建丑之辰也　氷以入令告民出五
種─注─氷既入而令田官出五種以明大寒氣過農事將
起也　是月也日窮於次月窮於紀星回於天數將㡬
終嵗且更始専而農民毋有所使　─原─梁元帝纂要─季
冬亦曰暮冬杪冬除月暮節暮嵗窮稔窮紀　─花月令
是月也梅蘂吐山茶麗水仙凌波茗有花瑞香郁烈山
礬鬯發　─増─瓶史月表─十二月花盟主蠟梅獨頭蘭花
花客卿茗花漳茶花花使令枇杷花
彚考─増─禮記王制─冡宰制國用必於嵗之抄五榖皆入
然後制國用　─夏小正─十有二月納卵蒜─傳─卵蒜也者
夲如卵者也　─韓非子─魯哀公問於仲尼曰冬十二月
霣霜不殺菽何為記此對曰此言可以殺而不殺也宜
殺而不殺梅李冬實天失道草木猶犯干之而况人君
乎　─荆州記─淮陽郡十二月一日種榖至明年三月新
榖便登　─賞心樂事─十二月綺互亭檀香蠟梅湖山探
梅花院蘭花玉照堂看早梅　─榕城随筆─漳於八閩為
極南得氣㝡暖其人生不識霜雪之狀隆冬不禦裘絮
桃李以臘月華大寒之候桂香襲人特為可愛　─小寒
原─孝經緯─冬至後十五日斗指癸為小寒陽極隂生乃
為寒今日初寒尚小也　─詩含神霧─小寒為節者亦形
於大寒故謂之小言時寒氣猶未極也　─大寒─増─孝經
緯─小寒後十五日斗指丑為大寒至此栗烈極也　詩
含神霧─大寒者上形於小寒故謂之大十一月一陽爻
初起至此始徹隂氣出地方盡寒氣併在上寒氣之逆
極故謂大寒─臘─原─禮記郊特牲─天子大蜡八伊耆氏
始為蜡蜡也者索也嵗十二月合聚萬物而索饗之也
　─増─郊特牲─蜡之祭也主先嗇而祭司嗇也祭百種以
報嗇也　─原─風俗通─夏曰嘉平殷曰清祀周曰大蜡漢
改曰臘臘者獵也因獵取獸以祭先祖或曰新故交接
大祭以報功也　─増─荆楚嵗時記─十二月八日為臘日
諺語臘鼓鳴春草生村人並擊細腰鼓戴胡頭及作金
剛力士以逐疫　─原─卓異記─天授二年臘卿相詐稱上
苑花開請幸則天許之乃遣使宣詔曰明朝遊上苑火
急報春知花須連夜發莫待曉風吹於是明晨名花瑞
草皆發羣臣咸服其異　─養生要論─十二月臘夜令人
持椒卧井旁無與人言納椒井中可除瘟病─杜氏通
典─蜡之義自伊耆氏之代而有其禮古之君子便之是
報田之祭也其神農初為田事故以報也　─風土記─東
京作浴佛㑹以諸果品煮粥謂之臘八粥　─農政全書
冬至後第三戍為臘臘前两三畨雪謂之臘前三白大
宜菜麥諺云若要麥見三白　─除夕─増─吳中風俗記─吳
中風俗除夜村落間以秃帚若蔴䕸竹枝等燃火炬縛
於長竿之梢以照田蠶爛然徧野以祈絲榖　除夜宜
焚辟瘟丹或蒼术皁角楓芸諸香以辟邪袪濕宣鬱氣
助陽德即閟室虚堂亦無不到
集藻─文賦散句─増─晉傅𤣥大寒賦─百川咽而不流兮氷
凍合于四海扶木顦顇于暘谷若華零落于濛汜　─陸
雲嵗暮賦─時凛冽其可悲兮氣蕭條以傷心悽風愴其
鳴條兮落葉翻而灑林　─唐王勃守嵗序─槐火滅而寒
氣消蘆灰用而春風起魚鱗布葉爛五色而翻光鳳腦
吐花燦百枝而引照　栢葉為銘影泛新年之酒椒花
入頌先開獻嵗之詞　─張九齡嵗除登逍遙䑓序─南土
融和覺寒氣之向盡東郊物暖愛春色之方来
四言古詩─原─晉裴秀大蜡詩─日躔星紀大吕司辰𤣥象
改次庶衆更新嵗事告成八蜡報勤告成伊何年豐物
阜豐禋孝祀介兹萬祜報勤伊何農功是歸穆穆我后
務兹蒸黎宣力菑畝沾體暴肌飲饗清祀四方来綏充
牣郊甸鱗集京師交錯貿遷紛葩相追反袂成幕連袵
成帷有肉如丘有酒如泉有殽如林有貨如山和氣来
臻率土同歡祥風協順降祉自天方隅清謐嘉祚日延
與民優游享夀萬年
五言古詩─原─梁庾肩吾嵗盡應令─嵗序已云殫春心不
自安聊開栢葉酒試奠五辛盤金薄圖神燕朱泥印鬼
丸梅花應可折倩為雪中看
五言律詩─原─唐太宗除夜─暮景斜芳殿年華麗綺宫寒
辭去冬雪暖𢃄入春風階馥舒梅素盤花捲燭紅共歡
新故嵗迎送一宵中　嵗隂窮暮紀獻節啓新芳冬盡
今宵促年開明日長氷消出鏡水梅散入風香對此歡
終宴傾壺待曙光　─沈佺期嵗夜安樂公主滿月侍宴
應制─除夜子星廻天孫滿月杯詠歌麟趾合簫管鳳凰
来嵗炬常燃桂春盤預折梅聖皇千萬夀垂曉御樓開
　─史育除夜─今嵗今宵盡明年明日来寒随一夜去春
　　逐五更回氣色空中改容顔暗裏催風光人不覺已著
　　後園梅　─杜甫杜位宅守嵗─守嵗阿戎家椒盤已頌花
　　盍簪喧櫪馬列炬散林鴉四十明朝過飛騰暮景斜誰
　　能更拘束爛醉是生涯　─韋莊嵗除對王秀才作─我惜
　　今夜促君愁玉漏頻豈知新嵗酒猶作異鄉身雪向寅
　　前凍花從子後春到明追此會俱是隔年人　─増─宋陸
　　游臘月─今冬少霜雪臘月厭重裘漸動園林興頓寛薪
　　炭憂山陂泉脈活村市栁枝柔春餅吾何患嘉蔬日可
　　求
　　七言律詩─
御製賦得爆竹聲中一嵗除是日㣲雪─爆竹連宵不夜城占
　年積素即豐盈維新四始全仁政修省三朝冀太平拂曙
　和風臨上日通晨淑氣擁華清願將柏葉芳尊酒賜與臣
　鄰共大羮
　　増─唐杜審言守嵗侍宴─季冬除夜接新年帝子王孫捧
　　御筵宫闕星河低拂樹殿前燈燭上薫天彈弦奏節梅
風入對局探鉤柏酒傳欲向正元歌萬夀暫留歡賞寄
春前─原─杜甫臘日─臘日常年暖尚遙今年臘日凍全
消侵陵雪色還萱草漏洩春光有栁條縱酒欲謀良夜
醉還家初散紫宸朝口脂面藥随恩澤翠管銀罌下九
霄　─十二月初一日作─今朝臘月春意動雲安縣前江
可憐一聲何處送書雁百丈誰家上瀬船未將梅蘂驚
愁眼更取椒花媚逺天明光起草人所羡病廢幾時朝
日邊─増─宋宋郊十二月望日禁中作─閏厯先春破臘
寒綵花金勝寵千官氷從太液池邊動栁向靈和殿裏
㸔瑞氣因風飄禁仗暖暉依日上仙盤湏知聖運随生
殖萬國年年共此懽　─陸游嵗未盡前數日偶題長句
老向人間迹轉孤参差煙火出菰蒲數畦綠菜寒猶茁
一勺清泉手自㪺榖賤窺籬無狗盗夜長暖足有貍奴
嵗䦨更喜人強健小草書成鬱壘符　風號四野雲如
墨徂嵗消磨不滿旬瑞雪便應平地尺野梅又報一年
春長河斷渡氷將合古寺題詩手為皴僵卧閉門行路
絶安知當代獨無人　─原─明文徴明─雲霞駘蕩曉光和
手折梅花對酒歌暮齒不嫌来日短霜髭較似去年多
東風漸屬青陽候流水㣲生綠玉波鳥弄新音晴晝永
相看不飲奈春何
五言絶句─原─唐太宗太原召侍臣守嵗─四時運灰琯一
夕變冬春送寒餘雪盡迎嵗早梅新
七言絶句─原─宋韓絳─新陽氣候未全佳尚縱寒威壓嵗
華頼有椒湯共卯酒不妨和雪看梅花　─増─范成大除
夕前二日夜雨─雪不成花夜雨来隴頭一洗定無埃小
童却怕溪橋滑明日先生合探梅　─楊萬里臘裏立春
嫩日催青出凍荄小風吹白落疎梅殘冬未放春交割
早有黄蜂紫蝶来
詩散句─増─唐殷璠─雪冷江空嵗暮時竹隂梅影月參差
　─宋韓琦─一箭尚留終在臘萬花?發欲驚春　─楊萬
里─臘月潮州見桃李元来不作好春㸔　─明王韋好記
流年收栢葉乍消殘雪見梅枝
詞─増─宋汪莘行香子─野店殘冬綠酒春濃念如今此意
誰同溪光不盡山翠無窮有㡬枝梅㡬竿竹㡬株松
籃輿乗興薄暮疎鐘望孤村斜日匆匆夜窻雪障曉枕
雲峰便擁漁蓑頂漁笠作漁翁
别錄─原─負暄雜錄─二十四日五更取井花水平旦第一
汲者盛淨器中量人口多少浸乳香至嵗旦五更暖令
温從小至大每人以乳香一小塊飲水三吸一年不患
時疾　─法天生意─大寒冷早出噙真麻油則耐寒　勿
食經霜菜果減人顔色　─占候─栁眼青来年夏秋米賤
　月内萌類不見六月五榖不實　二十四日田夫牧
䜿候昏時争立竿燎火於野名曰照田蠶㸔火色占来
年水旱白主水紅主旱猛烈主豐衰㣲主歉東北風吉
臘盡火光及燒籸盆爆竹㸔火色大率與田蠶火同
種藝─檾麻茼蒿菠菜栽桑　─移植─山茶玉梅海棠栁
壓插─石榴薔薇月季木香十姊妹　収採─大㦸根節欵
冬花木蘭皮鬼箭榖樹皮冬葵子蒲公英菖蒲忍冬藤
　　─壅培─橘桑苧麻韭竹芍藥─整頓─墾秧田燒荒修杞
　栁修桑浴蠶種伐竹木磨桑葉造農具挑溝塘乾蒿砍
　榖樹刈茅草葺園籬酵河泥貯雪水貯蔴油　─田忌─天
　火酉地火子糞忌卯九焦巳荒蕪戍
　
　
　
　
　
　
　
　
　
　
　
御定佩文齋廣羣芳譜卷六
　欽定四庫全書
御定佩文齋廣羣芳譜卷七
　　榖譜
　　　麥(按大麥小麥綂名曰麥原譜耑以小麥為麥/而另列大麥于後今從齊民要術併合為一)
　増─説文─麥芒榖秋種厚埋故謂之麥麥屬金金王而生
　火王而死　─原─小麥一名来(又作䅘爾雅云小麥䅘廣/雅云来小麥也夲草云麥)
　(字從来從夊来象/其實夊象其根)苗生如韭成似稻髙二三尺實居殻
　中芒生殻上生青熟黄秋種夏熟具四時中和之氣兼
　寒熱温涼之性繼絶續乏為利甚普故為五榖之貴亦
　可春種至夏便收然不及秋種者性有南北之異北地
　燥冬多雪春少雨麥晝花薄皮多麫食之宜人南方卑
　濕冬無雪春多雨麥受卑濕之氣又夜花食之生熱腹
　痛難消亦地氣使然也北麥固佳陳者更良　─増─廣志
　鹵水麥(其實大麥/形有縫)税麥(似大麥/出涼州)旋麥(三月種八月/熟出西方)赤小
　麥(赤而肥稀/熟出鄭縣)山提小麥(至黏弱/以貢御)半夏小麥秃芒麥(齊民/要術)
　(云按今世有落/麥者禿芒是也)　─原─大麥一名牟(又作麰爾雅云大麥/麰廣雅云牟大麥也)
(本草云麥之苖粒皆大於來故得大名牟亦大/也或又作􁇬班固典引云𤣥秬黄􁇬之事是也)莖葉與
小麥相似但莖㣲麤葉㣲大色深青而外如白粉芒長
殻與粒相黏未易脱小麥磨麫作餅餌食大麥止堪碾
米作粥飯及喂馬用此其所異也性平涼滑膩作飯寛
中下氣煑粥甚滑磨麫作醬甚甘羙春秋皆可種他如
穬麥(本草李時珍云穬麥有二種一種類小麥而大一/種類大麥而大又云是大麥中一種皮厚而色青)
(者也唐蕭炳云西川人種食之山東河北人正月種之/名曰春穬形狀與大麥相似陳承云作麫脆硬食多脹)
(人汴洛河北之/間又呼為黄稞)赤麥(廣志云有赤/麥赤色而肥)青稞麥(本草陳藏器/云青稞似大)
(麥天生皮肉相離泰隴巴西種之王禎農書云青稞有/大小二種似大小麥而粒大皮薄多麫無麩西人種之)
黒穬麥(見廣/志)大抵與大麥一類而異種　─増─廣志─□麥
(出涼州/似大麥)　─本草─穤麥(大麥有黏者名/穤麥可以釀酒)
彚考─増─詩鄘風─爰采麥矣沬之北矣─原─鄘風─我行其
野芃芃其麥　─増─周頌─貽我来牟帝命率育─箋─武王渡
孟津白魚躍入舟出涘以燎後五日火流為烏五至以
榖俱来此謂貽我来牟─疏─榖葢牟麥也　─原─周頌─於皇
来牟將受厥明明昭上帝迄用康年　─増─禮記─王制夏
薦麥　─月令─孟春之月雪霜大摯首種不入─蔡邕章句
太隂干陽雨雪而霜故大傷首種首種謂宿麥也麥以
秋種故謂之首種　季春之月天子乃為麥祈實─註─於
含秀求其成也　孟夏之月農乃登麥天子乃以彘甞
麥先薦寢廟─註─麥之新氣尤盛以彘食之散其熱也
麥秋至　仲秋之月乃勸種麥無或失時─註─麥者接絶
續乏之榖尤重之─疏─前年秋榖至夏絶盡後年秋榖夏
時未登是其絶也夏時人民糧食闕短是其乏也麥乃
夏時而熟是接其絶續其乏也　─内則─麥食脯羮鷄羮
疏─謂以麥為飯析脯為羮又以雞為羮三者味相宜也
　─周禮天官─雁宜麥─疏─雁宜麥者雁味甘平大麥味酸
而温小麥味甘㣲寒氣味相成故云雁宜麥　─原─左傳
隠公三年夏四月鄭祭足帥師取温之麥　─孟子─今夫
麰麥播種而耰之其地同樹之時又同浡然而生至於
日至之時皆熟矣　─家語─宓子賤為單父宰齊攻魯道
由單父單父父老請曰麥已熟矣今齊宼至不及人人
自收其麥請放民皆使出穫麥可以益糧且不資宼三
請而宓子賤不聼俄而齊宼逮乎麥季孫聞之怒使人
讓曰民寒耕熱芸曾不得食可不哀哉猶可有告而不
聼非所以也宓子賤蹵然曰今兹無麥明年可樹若使
不耕者得穫是使民樂有宼也且單父得一嵗之麥於
魯不加強喪之不加弱使民有自取之心其創必數世
不息季孫聞之赧然媿曰地若可入吾豈忍見宓子哉
　─増─前漢書食貨志─董仲舒説上曰春秋他榖不書至
於麥禾不成則書之以此見聖人於五榖最重麥與禾
也今關中俗不好種麥是嵗失春秋之所重而損生民
之具也願陛下幸詔大司農使關中民益種宿麥令毋
後時─註─師古曰宿麥謂其苖經冬　─後漢書光武本紀
詔曰久旱傷麥秋種未下朕甚憂之　─原─後漢書馮異
傳─光武至南宫大風雨引車入道傍空舍馮異抱薪鄧
禹爇火光武對竈燎衣異進麥飯　─逸民傳─髙鳳少為
書生家以農畝為業専精誦讀晝夜不息妻甞之田曝
麥於庭令鳳護雞時天暴雨鳳持竿誦經不覺潦水流
麥妻還怪問鳳方悟之後遂為名儒　─増─晉書孝友傳
王裒家貧躬耕計口而田度身而蠶或有助之者不聼
諸生密為刈麥裒遂棄之　庾衮母終服喪居于墓側
嵗大饑藜羮不糁門人欲進飯者而衮每曰已食莫敢
為設及麥熟穫者已畢而採捃尚多衮乃引其羣子以
退曰待其間及其捃也不曲行不旁掇跪而把之則亦
大獲　─魏書樊子鵠傳─子鵠除殷州刺史屬嵗旱儉子
鵠恐民流亡乃勒有粟之家分貸貧者并遣人牛易力
多種二麥州内以此獲安　─釋老志─東莱人王道翼少
有絶俗之志隠韓信山四十餘年斷粟食麥　─隋書隠
逸傳─張文詡河東人也每以徳化人鄉黨頗移風俗甞
有人夜中竊刈其麥者見而避之盗因感悟棄麥而謝
文詡慰諭之自誓不言因令持去經數年盗者向鄉人
説之始為逺近所悉　─南史吴明徹傳─明徹有粟麥三
千餘斛而鄰里饑餒乃白諸兄與鄉里計口平分同其
豐儉頼以存者甚衆　─孝義傳─沈崇傃母卒葬後更行
服三年久食麥屑不噉鹽酢　─舊唐書髙宗本紀─儀鳳
三年五月幸九成宫秋七月宴近臣諸親於咸亨殿上
謂霍王元軌曰去冬無雪今春少雨自避暑此宫甘雨
頻降夏麥豐熟秋稼滋榮　─𤣥宗本紀─上自於苑中種
麥率皇太子已下躬自收穫謂太子等曰此將薦宗廟
是以躬親亦欲令汝等知稼穡之難也因分賜侍臣謂
曰比嵗令人廵撿苖稼所對多不實故自種植以觀其
成且春秋書麥禾豈非古人所重也　─五代史回鶻傳
回鶻地宜白麥青麥􁀙麥　─宋史仁宗本紀─天聖三年
四月癸巳幸御莊觀刈麥聞民舍機杼聲賜織婦茶帛
　─禮志─太宗景祐三年禮官宗正請每嵗夏孟月甞麥
配以彘　皇祐五年後苑寳政殿刈麥謂輔臣曰朕新
作此殿不欲植花嵗以種麥庶知穡事不易也自是幸
觀榖麥惟就後苑　─汲冡周書─維四年孟夏王初祈禱
於宗廟乃甞麥於太祖　─穆天子傳─天子西征至于赤
烏之人獻穄麥百載天子西征至于􁝯韓氏爰有樂野
温和穄麥之所草　黒水之阿爰有野麥　─師曠禽經
澤雉啼而麥齊　─原─莊子─青青之麥生於陵陂　─増─吕
氏春秋─今兹羙菜来兹羙麥　孟夏之昔殺三葉而穫
大麥─註─昔終也三葉薺苨也葶藶也菥蓂也見三葉之
死則大麥可穫之候也　─淮南子─濟水通和而宜麥
春秋佐助期─麥神名福習　─春秋説題辭─麥之為言殖
也寢生觸凍而不息精射刺直故麥含芒事且立也
説文─麰周所受来牟也一麥二牟象其芒刺之形天所
来也　─獨斷─老扈氏農正趣民收麥　─原─曺瞞傳─太祖
甞出車行經麥中令士卒無敗麥犯者死騎士皆下馬
付麥相持於時太祖馬騰入麥中勅主簿議罪主簿對
以春秋之義罰不加於尊太祖曰制法而自犯之何以
帥下然孤為軍帥不可殺請自刑因㧞劍割髪以置地
　─諸葛恪别傳─孫權饗蜀使費禕禕停食餅索筆作麥
賦恪亦請筆作磨賦咸稱善焉　増秦子─孔文舉為北
海相有母病思食新麥家無乃盗鄰熟麥而進之文舉
聞之特賞曰不必来謝但勿盗也盗而不罪者以為勤
於母也　─博物志─漢武帝時廣陽縣雨麥　五土所宜
黒墳宜麥黍　─𤣥晏春秋─衛倫過予言及於味稱魏故
侍中劉子陽食餅知鹽生精味之至也予曰師曠識勞
薪易牙别淄澠子陽今之妙也定之何難倫因命僕取
糧糗以進予曰麥也有杏李柰味三果之熟也不同子
焉得兼之倫笑而不答退告人曰士安之識過劉氏吾
將来家實多故杏時將發糅以杏汁李柰將發又糅以
李柰汁故兼三味─陳留耆舊傳─髙式至孝永平中蝝
蝗為災獨不食式麥　─西域諸國志─天竺十一月六日
為冬至則麥禾十二月十六日為臘則麥熟　─拾遺記
樂浪之東有背明之國其國昬昬常暗宜種百榖名曰
融澤方三千里五榖皆良食之後天而死有延精麥延
夀益氣有昆和麥調暢六府有輕心麥食者體輕有醇
和麥為麴以釀酒一醉累月食之凌冬可袒有含露麥
穟中有露味甘如飴　張華為九醖酒以三薇漬麯蘖
蘖出西𦍑麴出北方北方有指星麥四月火星出麥熟
而穫之蘖用水漬麥三夕而萌芽平旦雞鳴而用之俗
人呼為雞鳴麥以之釀酒醇羙久含令人齒動若大醉
不呌笑揺蕩令人肝腸消爛俗人謂為消腸酒　─晉中
興書─苻健洪第三子健隂圖關中陽使其徒種麥示無
西意　─水經注─汶水入莱蕪谷出谷有平丘面山傍水
土人悉以種麥云此丘不宜植稷黍而宜麥齊人相承
以植之　─國史補─竇氏子言家方盛時有奴厚歛羣從
數宅之資供白麥麫醫云白麫性平由是恣食不疑凡
數嵗未甞生疾其後有奴告其謬妄所輸麫乃常麥非
白麥也羣從諸宅一時暴熱皆發　─原─杜陽雜編─元和
八年大軫國貢碧麥形大於中華之麥表裏皆碧香氣
如稉米食之體輕可以禦風　─増孔帖─同昌公主出降
賜金麥銀米共數斛此皆條枝國獻　髙昌土沃麥皆
再熟　東坡集─江湖間有鳥鳴於四五月其聲若云麥
熟即快今年二麥如雲此鳥不妄言也　─原─東坡詩註
今大内當麥熟時以黄羅帕封賜百官其外題曰麨或
云以蜜漬食尤佳　─増─朱子詩註─小説人有中麥毒者
夢紅裳娘子悲歌有一丸蘆菔火吾宫之句　─空同子
麥種之秋而焦於夏火尅金也麥穗直而芒有兵象焉
　─湧幢小品─洪武初一儒赴召太祖問曰習何經曰業
農太祖曰汝知麥禾之節不同乎對曰禾三節麥四節
禾播種於春至秋而穫凡厯三時故三節麥則厯四時
始成故四節太祖曰是能知稼穡者即擢某州知州
木蘭國有三寸之麥　─原─梧潯雜佩─南方四月雨後尚
有餘寒土人謂之麥秀寒按王勃採蓮賦麥雨㣲涼又
徐陵集亦有麥冷之語
集藻─傳─原─宋蘇軾温陶君傳─石中羙字信羙中牟人也
夲姓麥氏随母羅氏去其夫而適石因冐其姓始中羙
之生也其父太卜氏以連山筮之遇師䷆之爻是謂師
之革䷰曰生乎土成乎水而變乎火坎以輮之坤以布
之釡以熟之口以内之腹以蔵之羙在其中而暢於四
支能者樂之以為大腹不能者傷之以為心病衆所説
也善莫大焉故因以名字之中羙幼輕躁踈散與物不
合得其鄉人儲子之意因使從滏水湯先生游既熟遂
陶而成之為人白晳而長温厚柔忍在諸石中最有名
儲子因秦故司馬錯李斯子由趙髙閻樂並薦於秦王
得與甫田蔡甲肥鄉羊奭内黄韓音子俱召見是時王
方省覽文書日昃未食見之甚喜曰卿等向者安在何
相見之晚耶未見君子惄如調饑卿等之謂也自是皆
得進見充上心腹賜爵土更上食典御旦夕召對所獻
納時或麤踈上未甞不盡善也秦王以嫪毒事出文信
侯而遷太后怒恚數日不食中羙乗機進諫上説賜爵
徹侯食温定陶二縣號温陶君中羙既被任用凡有造
作自丞相以下莫不是之其為人柔和有以塞讒人之
口故也他日秦王坐朝日旰意有所思亟召中羙將虚
以納之中羙不熟計以進其説頗剛鯁志不快之者累
日有博士單軫説上曰為其所傷矣宜有以下之即無
患因進其弟子已升元華於上上意稍平然自是遂踈
中羙不得為尚食矣中羙曰吾為尚食日夕自謂不素
餐者今吾與羊生軰皆不得進縱復有用者將誅辱乎
昔也得充心腹而今也遽不信是有不善我之心雖使
時或思我彼將不盡矣遂稱疾以侯就第其後子孫生
郡郭者散居四方自號渾氏扈氏索氏石氏為四族云
文賦散句─原─殷箕子麥秀歌─麥秀漸漸兮彼黍離離
漢枚乗七發─麥秀􁁉兮雉朝飛─増─魏黄觀疏─今年麥
苖雖好臨熟多雨而悉復偃壊小麥畧盡惟穬麥大麥
頗得半收耳　─原─晉潘岳射雉賦─麥漸漸以擢芒
五言古詩─増─唐白居易觀刈麥─田家少閒月五月人倍
忙夜来南風起小麥覆隴黄婦姑荷簞食童穉攜壺漿
相随餉田去丁壯在南岡足蒸暑土氣背灼炎天光力
盡不知熱但惜夏日長復有貧婦人抱子在其傍右手
秉遺穗左臂懸弊筐聼其相顧言聞者為悲傷家田輸
税盡拾此充飢腸今我何功徳曽不事農桑吏禄三百
石嵗晏有餘糧念此私自愧盡日不能忘　─宋蘇轍遲
往泉店殺麥─罷民不耕穫豈利有攸往古人為我言許
此亦無妄一冬免鋤犁二麥盈罋盎火老金尚伏雨過
築塲壤隣家助伯亞蒼耳割榛莽朝陽得終日經嵗可
無恙老夫終病慵長子幸可仗劬勞慎勿厭䴵餌家共
享秋田雨初足已作豐熟想歸来報好音相對開臘釀
七言古詩─増─宋蘇軾鴉種麥行─霜林老鴉閒無用畦東
拾麥畦西種畦西種得青猗猗畦東已作牛尾稀明年
麥熟芒攅槊農夫未食鴉先啄徐行俯仰若自矜鼓翅
跳踉上牛角憶昔舜耕厯山鳥為耘如今老鴉種麥更
辛勤農夫羅拜鴉飛起勸農使者来行水　─五禽言─去
年麥不熟挾彈規我肉今年麥上塲處處有殘粟豐年
無象何處尋聼取林間快活吟　─蘇轍遜往泉城穫麥
少年食稻不食粟老居潁川稻不足人言小麥勝西川
雪花水磨煑成玉泠淘槐葉氷上齒湯餅羊羮火入腹
五年随俗麤得飽晨朝稻米纔供粥兒曺知我老且饞
觸熱泉城正三伏田家有信呼即来亭午驅牛汗如浴
吾兒生来讀書史不慣田家争斗斛今年久旱麥粒細
及半罷休饒老宿歸来爛熳㬠蒼耳来嵗未知還爾熟
百口且留終嵗儲貧交強半倉無榖　─外孫文九伏中
入村㬠麥─春田不雨憂無麥入囷得半猶足食伏中一
㬠不得緩旱田倉耳猶難得人言春旱夏當潦入伏未
保天日好老農經事言不虚防風防雨如防盗外孫讀
書舊有功五言七字傳祖風旋投詩筆到田舍知我老
来饞且慵秋田正急車難起汗滴肩頳愧鄰里磨聲細
轉雪花飛舉家百口磨牙齒食前方丈我所無蒸餅十
家或有諸孫歸何用慰勤苦烹雞亦有烝葫蘆─張舜
民打麥─打麥打麥彭彭魄魄聲在山南應山北四月太
陽出東北纔離海嶠麥尚青轉到天心麥已熟鶡旦催
人夜不眠打雞呼雨雲如墨大婦腰鐮出小婦具筐逐
上壠先捋青下壠已成束田家以苦乃為樂敢憚頭枯
面焦黒貴人薦廟已甞新酒醴雍容㑹所親曲終厭飫
勞僮僕豈信田家未入唇盡將精好輸公賦次把升斗
求市人麥秋正急又秧禾豐嵗自少凶嵗多田家辛苦
可奈何將此打麥詞兼作插禾歌　─范成大刈麥行─梅
花開時我種麥桃李花飛麥叢碧多病經旬不出門東
坡已作黄雲色腰鐮刈熟趁晴歸明朝雨来麥沾泥犁
田待雨插晚稻朝来移秧夜食麨　─陸游屢雪二麥可
望喜而作歌─苦寒勿怨天雨雪雪来遺我明年麥三月
翠浪舞東風四月黄雲暗南陌坐看比屋騰歡聲已覺
有司寛吏責腰鐮丁壯傾閭里拾穗兒童動千百玉塵
出磨飛屋梁銀絲入釡須寛湯寒醅發劑炊䴵裂新麻
壓油寒具香大婦下機廢晨織小姑佐庖忘晚妝老翁
飽食笑捫腹林下擊壤歌時康　─張孝祥─大麥半枯自
浮沉小麥刺水鋪綠針山邊老農望麥熟出門見水放
聲哭去年泠泠七月雨秋苖不收一粒榖只今米價貴
如玉併日舉家纔食粥小兒索飯門前啼大兒雖瘦把
鋤犁晴時種麥畊荒壠正好下秧無稻種　─戴復古刈
麥行─腰䥥上壠刈黄雲東家西家麥滿門前村寡婦拾
滯穟饘粥有餘炊餅餌我聞淮南麥㝡多麥田今嵗屯
干戈飽飯不知征戰苦生長此方真樂土　─王炎麥苖
已有生意掘烏稬者未止─兒童飯犢女採桑水滿東臯
耕事忙稻秧半綠麥半黄天許食新饘粥香田父咨嗟
仍笑語赤地一年今得雨紫蕨有根妻子喜免填溝壑
棄閭里─元王禎芟麥歌─田家食力不食智麰夾夕年年勤
種蒔老農八十諳地利暑夏呼兒先暵地再耕再耨土
華膩手把耬犁知已試土沃不妨投種穊今年已報春
澤被夏壠苖深如櫛比薫風長養見天意獵獵青旗催
穉穗纔結稃胞花雪墜赫赫曦輪熾鑚燧儘著精華輸
至味粒飽芒森密如篲頓失前時浪翻翠豈知真宰調
元氣化作黄雲表嘉瑞老農眼飽雖自慰旦夕却憂風
雨至子婦犇忙事芟器釤綽翩翩轉雙臂曵籠腰間盈
復棄急載牛箱夜無寐轉首登塲簇髙積風翻日碾半
猶未已向公門奉新餽麴材和糴凡㡬次年餉廵門仍
語誶夏税有程今反易自餘宿負如取寄指此有秋争
蟻萃一得豈能償百費終嵗勤勞一歔欷昨日公堂宴
賓貴樽爼横陳混肴胾檀板珠繩按歌吹萬錢不值供
一醉庖人搓揉出精粹尚喜食新誇餅餌物不天来皆
力致飽食何人知所自春祈夏薦禮所記報夲從来追
古義但願斯民不畏吏吏不擾民民自遂凡在牧民遵
此治坐見两岐歌政異日富囷倉均被賜不使老農憂
嵗事　─明髙啓打麥詞─雉雛髙飛夏風暖行割黄雲随
手斷疎莖短若牛毛垂去冬無雪不相宜塲頭負歸日
色白穗落連枷聲拍拍呼兒打曬當及晴雨来怕有飛
蛾生臥驅鳥雀非愛惜明年好收供爾食
五言律詩─増─宋蘇轍殺麥二首─麥幸十分熟雨過三日
霪初晴尚未伏半夜卷重隂細築塲無隙輕推磨有音
驚聞諸縣水一㬠直千金　雨後麥多病庾中蛾欲飛
不辭終日暑幸脱半年飢潦水来何暴秋田望已微農
　　夫愚可念此報定誰非　─陸游種麥─墾地播宿麥飯牛
　　臨野池未能貪佛日正恐失農時矻矻鋤耰力勤勤祝
　　史辭嘉平得三白吾飽豈無期
　　七言律詩─増─宋朱子次韻秀野滄波館刈麥─貽牟夙昔
　　但聲歌今見郊園樂事多且喜甌簍符善禱未須蘆菔
　　顰妖娥霞觴正自誇真一香鉢何須問畢羅我欲賣刀
　　来學稼不知還許受㕓麽　─原─明申時行麥浪─芃芃秀
　　色挺来牟片片黄雲似水流風作跳波時隠見雨添新
　　漲乍沉浮晴畦錦漾千層縠寒隴濤生四月秋却怪狂
　　瀾頻起陸漫教文偉賦中收　─董其昌太廟薦麥─閟宫
　　朝啟肅精禋御苑来牟及薦新九葉靈光開大厯雙岐
　　瑞穎獻昌辰風廻玉几馨先稷露裛金莖潔似蘋一自
　　寢園祈報後於皇清頌遍周民
　　七言絶句─
御製見途中夏麥將熟志喜江滸淮壖道已周歸看東省麥
　盈疇雨滋膏潤苗多秀早慶今年大有秋　─清明麥秀─清
明前後麥花香遍野氤氲映驌驦須認秋成春雨密隔溪
村落飲斜陽
　増─宋王珪宫詞─六龍觀稼奉宸遊齊賀豐年薦麥秋後
　苑宴回卿相出内官金合送来麰　─王安石陂麥─陂麥
　連雲惨淡黄綠隂門巷不多涼更無一片桃花在借問
　春歸有底忙　─范成大出東郊觀麥苖─去嵗秋霖麥下
　遲臘殘一雪潤無泥相將飽喫滹沱飯来聼林間快活
　啼　─刈麥─麥頭熟顆已如珠小阨惟憂積雨餘匄我一
　晴天易耳十分終惠莫乗除　─田園雜興─髙田二麥接
　山青傍水低田綠未耕桃杏滿村春似錦踏歌椎鼓過
　清明　─楊萬里江山道中麥熟─黄雲剖露㡬肩歸紫玉
　炊香一飯肥却破麥田秧晚稻未教水牯臥斜暉　─麥
　無邊綠錦織雲機全幅青羅作地衣個是農家真富貴
　雪花消盡麥苖肥　─方岳農謡─春雨初晴水拍堤村南
　村北鵓鴣啼含風宿麥青相接刺水柔秧緑未齊　小
　麥青青大麥黄䕶田沙逕繞羊腸秧畦岸岸水初飽塵
甑家家飯已香　─原─譚知榮─麥隴風来翠浪浮霏微小
雨似深秋野庭終日捲簾坐青樾對啼黄栗留
詩散句─原─唐杜甫─崆峒小麥熟─増─杜甫─白屋花開裏
孤城麥秀邊　山田麥無隴春氣晚更生　─韓愈─南陽
郭門外桑下麥青青　─白居易─四月未全熟麥涼江風
秋　─元稹─年年四五月蠒實麥小秋　─原─司空圖─緑樹
連村暗黄花入麥稀　─宋蘇軾─登城望牟麥綠浪風掀
舞　─増─陸游─但見古河東壠麥如鋪雪　─金麻九疇─野
黄麥初割畦綠蔬纔灌　─王元粹─青青道邊麥知是誰
家田　─宋石介─使麥長熟人不饑敢告吾君不須赦
王安石─無端隴上翛翛麥横起風寒占作秋　─范純仁
潤催隴麥將黄節寒阻春蠶趁早眠　─唐庚─睡外莫聼
泥活活想中已賭麥含含　陸游─京塵日念家山樂况
值腰鎌割麥初　雨畏禾頭蒸耳出潤憂麥粒化蛾飛
　已過西成賽廟期家家下麥不容遲　壓車麥穗黄
雲卷食葉蠶聲白雨来　山村處處晴收麥鄰曲家家
午曬絲　─楊萬里─紅紅白白花臨水碧碧黄黄麥際天
　─危禎─麥風翻隴潑濃緑花露滴枝黏老紅　─吴潛─吴
波亭下繫扁舟輕雨輕寒又麥秋　─盧贊元─麥秋天氣
朝朝變蠶月人家處處忙　─宋謝脁─麥候始清和　─齊
王僧逹─麥壠多秀色　─邢邵─風輕麥候初　─周庾信─麥
随風裏熟　─陳江總─麥氣涼昬曉　─唐盧從愿─蘅臯起
麥涼　─張謂─秋風麥穗黄　─蕭穎士─麥秋田野喧　─王
維─雉雊麥苗秀─杜甫─徼麥早向熟　─原─杜甫─細麥落
輕花　青熒陵陂麥　涼州白麥枯　─増─韓愈─暖風抽
宿麥　─孟郊─麥風清冷吹─李賀─麥雨漲溪田　─張蠙
甸麥深蔵雉　─宋王安石─麥漲一溪雲　─蘇軾─夏旱臞
麥人　─唐庚─雀飛田有麥　─汪藻─麥隴如人深　─范成
大─麥裏綠叢髙─戴復古─梯山畦麥秀　─黄公度─晴添
麥隴黄　─金吴激風雨麥秋寒　─元方䕫─山田麥苗肥
　─袁桷土沃村村麥　─原─唐李白─荆州麥熟繭成蛾
麥隴青青三月時　─増─儲光羲─麥涼浮壠雉媒低　─栁
宗元─麥芒際天揺青波　─李賀─野家麥畦上新壠　─朱
慶餘─麥風吹雨正徘徊　─薛逢─晚麥芒乾風似秋　─薛
能─鄰驚麥野聞雛雉　─杜荀鶴─髙下麥田新雨後　分
開野色收新麥　─宋石介─麥宜過社猶催種　─原─歐陽
修─四月田家麥穗稠　─王安石─晴日暖風生麥氣　─増
蘇軾─麥熟旋供湯餅新　─王阮─麗日借黄催麥壠　─范
成大─麥雨一犁随處綠　青黄麥隴平平去　─陸游─水
面秧青麥半黄　雪花漫漫麥將熟　土膏動後麥苗
長　─戴復古─鍜磨鳴時大麥黄　─黄公度─乍寒乍煖麥
秋天　─金王渥─榖雨連朝没麥塲─宇文虚中─彌壠連
天麥浪寒　─麻九疇─笋輿歸路麥花香　─元好問一犁
春雨麥青青　灔灔蒼波麥已匀　─元方回─夏前十日
甞新麥　─耶律楚材─萬頃青青麥浪平馬祖常滋麥
春膏覆壠齊　─謝應芳─天假春晴養麥苗
别録─増─尚書大傳─秋昬虚星中可以種麥─原─種麥農
政全書─八月白露節後逢上戊為上時中戊為中時下
戊為下時種須簡成實者棉子油拌過則無蟲而耐旱
大約杏多則不蛀宜肥地有雨佳諺云無雨莫種麥又
云麥怕胎裏旱又云要喫麫泥裏纒春雨更宜諺云麥
收三月雨春間鋤一遍收子多若三春有雨入夏時有
微風此大有之年也諺云麥秀風揺初種忌戌日諺云
無灰不種麥雨經社日佳以灰糞拌種妙─増─雜隂陽
書─大麥生於杏二百日秀秀後五十日成麥生於亥壯
於卯長於辰老於已死於午惡於戌忌於子丑小麥生
於桃二百一十日秀秀後六十日成忌與大麥同蟲食
杏者麥貴─齊民要術─崔寔曰凡種大小麥得白露節
可種薄田秋分種中田後十日種羙田惟穬早晚無常
正月可種春麥豍豆盡二月止　汜勝之書曰凡田有
六道麥為首種種麥得時無不善夏至後七十日可種
宿麥早種則蟲而有節晚種則穗小而少實當種麥若
天旱無雨澤則薄漬麥種以酢漿并蠶矢夜半漬向晨
速投之令與白露俱下酢漿令麥耐旱蠶矢令麥忍寒
麥生黄色傷於太稠稠者鋤而稀之秋鋤以棘柴耬之
以壅麥根故諺云子欲富黄金覆黄金覆者謂秋鋤麥
曵柴壅麥根也至春凍解棘柴曵之突絶其乾葉須麥
生復鋤之到榆荚時注雨止候土白背復鋤如此則收
必倍冬雨雪止以物輙藺麥上掩其雪勿令從風飛去
後雪復如此則麥耐旱多實春凍解耕如土種旋麥麥
生根茂盛莽鋤如宿麥　區麥種區大小如中農夫區
禾收區種凡種一畝用子二升覆土厚二寸以足踐之
令種土相親麥生根成鋤區間秋草緣以棘柴律土壅
麥根秋旱則以桑落曉澆之秋雨澤適勿澆之麥凍解
棘柴律之突絶去其枯葉區間草生鋤之大男大女治
十畝至五月收區一畝得百石以上十畝得千石以上
　大小麥皆須五月六月暵地不暵地而種者其收倍
薄　種大小麥先㽟逐犁䅖種者佳其山田及剛强之
地則耬下之凡耬種者匪直土淺易生於鋒鋤亦便穬
麥非良地則不須種　八月中戊社前種者為上時(擲/者)
(畝用子/二升半)下戊前為中時(用子/三升)八月末九月初為下時(用/子)
(三四/升)八月上戊社前為上時(擲者用子/一升半)中戊前為中時
(用子/二升)下戊前為下時(用子二/升半)正月二月勞而鋤之三月
四月鋒而更鋤　小麥宜下種歌曰髙田種小麥稴糝
不成穗　─吳下田家志─種麥宜庚午辛未辛己辛卯庚
子庚戌─種樹書─小麥不過冬大麥不過年　麥㝡宜
雪諺云冬無雪麥不結　種麥之法土欲細溝欲深耙
欲輕撒欲匀曬麥之法宜烈日之中乗熱而收仍用蒼
耳葉或麻葉碎雜其中則免化蛾　臘日種麥及豆来
年必熟麥苖盛時須使人縱牧於其間令稍實則其收
倍多麥屬陽故宜乾原稻屬隂故宜水澤　─士農必用
相傳農語云彭祖夀年八百不可忘了植蠶植麥又云
社後種麥争回耬又云社前種麥争回牛言奪時之急
如此之甚也─原─種塌麥─法天生意─六月初旬五更時
乗露未乾陽氣在下耕地牛得其涼耕過稀種菉豆候
七月間豆有花犁翻豆秧入地麥苖易茂─䕶麥─農桑
撮要─防露傷麥但有沙霧將檾麻散拴長䋲上侵晨令
两人對持其繩於麥上牽拽抺去沙霧則不傷麥　─刈
麥─農政全書─凡農家所種宿麥早熟㝡宜早收故韓氏
直説云五六月麥熟𢃄青收一半合熟收一半若候齊
熟恐被暴風急雨所摧必至抛費每日至晩即便載麥
上塲堆積用苫密覆以防雨作如搬載不及即於地内
苫積天晴乗夜載上塲即攤一二車薄則易乾碾後一
遍翻過又碾一遍起稭下塲揚子收起雖未浄直待所
收麥都碾盡然後將未淨稭稗再碾如此可一日一塲
比至麥收盡已碾訖三之一矣大抵農家之忙無似蠶
麥古語云收麥如救火　─増─齊民要術─麥倒刈薄布順
風放火火既著即以掃帚撲滅仍打之如此者夏蟲不
生　─原─貯麥─太平御覽麥之為蝶繇濕也萬物之變皆
有化也止麥之化區之以灰法於伏天曬極乾乗熱覆
以石灰則不生蟲又以蠶沙和之辟蠧蒼耳或艾曝乾
剉碎同收亦不蛀若稍濕必生蟲　─増─齊民要術立秋
前治訖蒿艾簟盛之良以蒿艾閉窖埋之亦佳窖麥法
必須日曝令乾及熱埋之多種久居供食者宜作劁
清異錄─積麥以十辛良下子不得過三辛收潑不得過
三辛上塲入倉亦用辛日　─農家諺─雲行北好曬麥
　　瑞麥
原─説文─天降瑞麥一来二麰
彚考─原─後漢書張堪傳─堪拜漁陽太守百姓歌曰桑無
附枝麥秀两岐張公為政樂不可支　─増─舊唐書𤣥宗
夲紀─天寳三載三月武威郡上言番禾縣天寳山有醴
泉湧出嶺石化為瑞麰逺近貧乏者取以給食改番禾
為天寳縣　─宋書符瑞志─晉武帝太康十年六月嘉麥
生扶風郡一莖九穗是嵗收三倍　─北齊書孟業傳─業
遷東郡守以寛惠著其年麥一莖五穗其餘三穗四穗
共一莖合郡人以為政化所感　─宋史樂志─端拱初諸
州麥两穗三穗者連嵗来上有司請以為瑞麥之曲薦
於朝㑹用之　─五行志─皇祐三年五月彭山縣上瑞麥
圖凡一莖五穗者數夲帝曰朕甞禁四方獻瑞今得西
川秀麥圖可謂真瑞矣其賜田夫束帛以勸之　─遼史
聖宗本紀─綂和二十年十二月南京平州麥秀两岐
金史五行志─宣宗興定元年四月陳州商水縣進瑞麥
一莖四穗開封府進瑞麥一莖三穗二莖四穗　─原─前
凉錄─永嘉三年嘉麥一莖九穗生於姑臧　─増─孔帖─梁
宋州節度使友諒進瑞麥一莖三穗太祖怒曰宋州大
水何用此為　─原─西安志─宣徳中嘉麥生茂陵一莖九
穗　─新城志─天啟四年嘉麥生王氏田中一莖五穗
集藻─表─増─唐崔融為皇太子賀嘉麥表─伏見雍州司馬
徐慶稱所部有嘉麥一莖六穗纎芒濯露疑因黒壤之
宜香稼揺風若吐黄金之色豈非靈心昭應睿德感通
降之自天何必来牟之詠甞之於廟先符孟夏之時凡
在含生相趨動色臣謬當居守肅奉宗祧一穗两岐徒
説張君之詠十畝千石方輕汜氏之書仰天意而増歡
顧人心而載躍無任嘉忭之至
狀─増─宋秦觀代蔡州進麥瑞圖狀─勘㑹夲州自春已来
屢得雨澤已於某月日具狀奏聞訖今来二麥並已成
熟地無髙下所收斗斛數倍當年及諸縣節次申送致
麥苖有一莖二穗或三穗其多有至五穗者甚多父老
等皆云數十年無此豐熟亦未甞見有麥苖一莖至數
穗者以此見臨御以来功化日新利興害去善氣充塞
致此嘉應臣待罪郡守目睹其事不敢隠黙謹畫成圖
子一夲随狀上進以聞
頌─増─明李東陽瑞麥頌並序─瑞麥頌豐年也和氣旁逹
嘉麥效祥頌聲作焉以麥上德昭農事也維田有麥載
被其隴既堅既實岐岐總總我塲我隴其積如踊皇徳
斯播於植於動維此瑞麥曰帝之寵　維麥在田載耕
載􁞝胝我手足劬我耜銚以夕以朝中心孔怊載抃而
謳於嵗之秋曰兹豐年維我民勞　天監帝徳亦念民
阻嘘以和風渥以甘雨貽我嘉麥及我榖黍維年之祥
祈不我拒以徧率土於天之下於天之下永荷皇嘏
賦─増─唐任瑗瑞麥賦─建極惟皇昭鑠於光出豫考卜乗
時省方西自酆鎬東廵洛陽順天遊而有慶緬日晷之
云長徴賢宣室布政明堂風雨時序黎庶其康盡物稱
瑞窮靈委祥明含日月則階蓂恒秀澤及草木而隴麥
登芳於是闢離宫通禁苑覩兹瑞之所應實皇恩之燭
逺朝任得人時唯賢相九流分職三旗協亮稱堯舜之
允敷同益賛而為唱曰珍瑞麥生我皇國凌寒而秀彰
聖之德願載東觀之書以歌南薫之則既而帝曰欽哉
天符聿来俾予光於四表惟爾翼於中台念幽芳之遂
性知棫樸之當材且夫麥之為瑞其徳至矣居寒自生
當暑薦羙含實珠淨耀芒鋒起既標詠於詩人亦稱竒
於縑史當其芃芃於野漸漸其秀將嗣榖以登年豈凌
霜而不茂在昔唐叔嘉禾伊育昭彼周王天人斯穆今
惟聖帝此焉攸淑涵之如春也及晝而繁榮就之如日
也来牟而紛郁則有小儒怡然鼓腹照水鏡之光鑒叅
厯選之題目未登髙而賦成庶陳羙於金竹者也　─髙
敡庭瑞麥賦─聖人順動文思欽明天地貞觀品物咸亨
去憑虚而就安處面周洛而背咸京雲旗電發霜㦸林
行太隂用事其日在斗萬國来庭百神奔走泉潛動而
荄落水益壯而氷厚冠異氣於繚垣吐嘉麰於寒藪不
忌風雪全抽两穗逼日月之光華得雲雨之攸利芒纎
纎而擢隴葉青青而聳翠同黍谷之移暄類榆林之因
地瑞紀増焕嘉禾異植出天苑之稱竒訪人寰而未識
凌玉霜而表劲挺金莖而孤植顧耀穎於年和望生成
於地力倬彼藩翰其代天工即漢庭之相國類晉室之
清通拜殊祥而北首列圖史於南宫紆粹容於有穆冠
鴻業而無窮實穎實栗是崇是奉可以為瑚璉之資可
以為穜稑之種偉長至之馭序同少陽之在候成粒貴
於鳥銜覆苗期於雉雊夫瑞也百王之珍事其生也二
儀之大徳道泰則稱物呈形政乖則羣方皆忒伊小草
之何幸逢大人之允塞願均照於離明祈作禎於王國
樂章─増─宋史朝㑹樂章芃芃嘉麥擢秀分岐甘露夕灑
惠風晨吹良農告瑞循吏稱竒歸羙英主折而貢之
七言律詩─増─范成大次韻袁起巖瑞麥此麥两岐已黄
熟其間又出一青枝亦已秀實傳記所未載也─民和神
福固其宜况有仁先四者施吴稻即看收再熟周牟先
已秀雙岐薫風半老黄金穗梅雨重春綠玉枝樂不可
支聊發詠田間日日是芳時
五言排律─原─唐鄭畋詠麥穗两岐─聖慮憂千畝嘉苖薦
两岐如雲方表盛成穗忽標竒瑞露縱横滴祥風左右
吹謳謡連上苑化日遍平陂史冊書堪重丹青畫更宜
願依連理樹俱作萬年枝─張聿詠瑞麥─瑞麥生堯日
芃芃雨露偏两岐分更合異畝穎仍連冀獲明王慶寧
惟太守賢仁風吹靡靡甘雨長芊芊聖徳應多稔皇家
配有年已聞天下泰誰為濟西田
詩散句─増─宋夏竦─似法隂爻呈六穗或符陽數效三岐
　─唐李嶠─瑞麥两岐秀　─白居易─岐秀麥分花
　　雀麥
増─爾雅─蘥雀麥─註─即燕麥也　─本草─雀麥一名杜姥草
一名牛星草(李時珍曰此野麥也燕雀所食故/名日華夲草謂此為瞿麥非矣)蘇恭曰
在處有之生故墟野林下苗葉似小麥而弱其實似穬
麥而細周憲王曰燕麥穗極細每穗又分小又十數個
子亦細小
彚考─増─唐書劉禹錫傳─禹錫由和州刺史入為主客郎
中復作遊𤣥都觀詩且言始謫十年還京師道士植桃
其盛若霞又十四年過之無復一存唯兎葵燕麥動搖
春風耳以詆權近─博物志─食鷰麥令人骨節斷解
丹鉛錄─范文正公安撫江淮進民間所食烏昧草乞宣
示六宫傳諸戚里以抑奢侈烏昧草即今之野燕麥淮
南謂麥曰昧故史從音為文　燕麥滇南霑益一路有
之土人以為朝夕常食非虚名也
　　蕎麥
原─蕎麥一名荍麥一名烏麥一名花蕎(莖弱而翹然易/長易收磨麫如)
(麥故曰蕎曰荍而與麥同名/也俗亦呼甜蕎以别䒷蕎)南北皆有之立秋前後下
種密種則實多稀則少八九月熟性最畏霜宜早種遲
則少收苖髙一二尺莖空而赤葉綠如烏臼樹葉開小
白花甚繁密花落結實三稜嫩青老則烏黒性甘寒無
毒降氣寛中氣盛有濕熱者宜之若脾胃虚弱者不宜
多食難消煑熟日中曝開口舂取米可作飯磨為麫滑
膩亞於麥麫北人作煎餅及餅餌日用以供常食農人
以為禦冬之具南人但作粉餌食和猪羊肉熱食不過
十餘頓即患熱風忌同黄魚食
彚考─増─宋史禮志─太宗景祐三年禮官宗正請每嵗秋
季月甞豆甞蕎麥─後山談叢─穎諺曰黄􁀙口噤蕎麥
斗夏中候黄􁀙不鳴則蕎麥可廣種也　─水南翰記─蕎
麥字韻書無之道蔵有藥石爾雅唐元和間梅彪所集
諸藥隠名以粟黍蕎麥豆為五弟　─髙昌行紀─髙昌地
産五榖惟無蕎麥
集藻─七言古詩─増─宋陸游蕎麥熟刈者滿野喜而有作
城南城北如鋪雪原頭家家種蕎麥霜晴收歛少在家
餅餌今冬不憂窄胡麻壓油油更香油新餅羙争先甞
獵歸熾火燎雉兔相呼置酒喜欲狂陌上行歌忘惡嵗
小婦紅妝穗簪髻詔書寛大與天通逐熟淮南㡬誤計
詩散句─増─唐温庭筠─日暮鳥飛散滿山蕎麥花　─宋戴
敏─頗動詩人興滿園蕎麥花　─唐白居易─獨出門前望
野田月明蕎麥花如雪─宋范成大─落日青山都好在
山間蕎麥滿芳洲─陸游─􁙩熟山僧分餺飥船来溪友
餉薪樗　─唐白居易─蕎麥鋪花白　─宋韓琦─雲鋪蕎麥
花漫野　─陸游─滿村蕎麥正離離　暖日暉暉秀蕎麥
　未收蕎麥怯新霜─金王良臣─蕎花冉冉蜜脾香
元貢奎─路轉滿川蕎麥花
别錄─増─齊民要術─凡蕎麥五月耕經三十五日草爛得
轉并種耕三遍立秋前後皆十日内種之耕地三遍即
三重著子下两重子黒上一重子白皆是白汁滿飽如
濃即須收刈之但對稍搭鋪之其白者日漸盡變為黒
如待上頭總黒半已下黒子盡落矣
　　　　(附/錄)苦蕎麥
　原─苦蕎麥出南方春社前後種之莖青多枝葉似蕎麥
　而尖花𢃄緑色實亦似蕎麥而稜角不峭味苦磨為粉
　蒸使氣饀滴去黄汁乃可為糕餌色如猪肝榖之下品
　　　　瞿麥
　増─爾雅─大菊蘧麥─註─一名麥句薑即瞿麥─廣雅─茈萎
　麥句薑蘧麥　─本草─瞿麥一名巨句麥一名大蘭一名
　地麫陶𢎞景云今出近道一莖生細葉花紅紫赤可愛
　子頗似麥故名瞿麥
　别錄─増─齊民要術─種瞿麥法以伏為時(一名地麫良地/一畝用子五升)
　(薄田三/四升)畝收十石渾蒸曝乾舂去皮米全不碎炊作餐
　甚滑細磨下絹簁作餅亦滑羙然為性多穢一種此物
　數年不絶耘鋤之功更益劬勞
　
　
御定佩文齋廣羣芳譜巻七
　欽定四庫全書
御定佩文齋廣羣芳譜巻八
　　榖譜
　　　稻
　原─稻一名稌有稉(與秔/同)有穤(與稬同爾雅云稌稻註云/今沛國呼稌疏云案説文)
　(云沛國謂稻為糯秔稻屬也字林云穤黏稻也秔稻不/黏者夲草以稉米稻米為二物秔古稉字然秔穤甚相)
　(類黏不黏為異耳夲草云黏者為穤不黏者為稉穤者/懦也稉者硬也又云稻稌者秔穤之通稱夲草則專指)
　(糯以為稻也其性/黏軟故謂之穤)堪作飯作粥南方以為常食北方以
　為佳品禮記祭宗廟之禮謂稻為嘉蔬周禮地官有稻
　人漢有稻田使者盖通稉糯而言也稉之熟也晚謂之
　晚稻稉之小者謂之秈秈熟早謂之早稻有早中晚三
　熟水旱二類南方土下泥塗多宜水稻北方地平惟澤
　土宜旱稻種類甚多─増─本草─孟詵曰淮泗之間㝡多
　襄洛土稉米亦堅實而香南方多收火稻李時珍曰西
　南夷有燒山地為畬田種旱稻者謂之火米真臘有水
　稻髙丈許隨水而長　原─其榖之紅白大小不同芒之
有無長短不同米之堅鬆赤白紫烏不同味之香否軟
硬不同性之温涼寒熱不同大要北粳涼南粳温赤粳
熱白粳涼晚白粳寒新粳熱陳粳涼葉與梗似小麥穗
似大麥稃與實不相黏温中益氣止煩渴和腸胃合芡
實作粥益精強志聰耳明目其類為香􁀙(一名香子粒/小色斑以三)
(五十粒入他米數/升炊之芬芳香羙)小香稻(赤芒白粒其色如玉食之香/美凡享奠延賔以為上品出)
(閩/中)雪裏揀(粒大色白稈/軟而有芒)三穗子(一穗三百餘/粒出湖州)箭子(粒細/長而)
(白味甘香九月/熟稻之上品)臙脂赤(香柔而甘舂煮之作純赤色晚/稻上品有一種性不畏鹵可當)
(鹹湖近海口之/田不得不種)蓋下白(正月種五月刈其莖根復生九/月再熟理生玉鏡云一名再熟)
(稻又謂/之再撩)麥爭塲(三月種六月熟此種早熟農人甚/賴其利食新者爭市之價倍貴)青芋
稻(六月熟累子稻白漠稻七月熟此三/種出益州大而長米半寸亦嘉種也)木香秔(粒小而/性柔七)
(月熟有紅芒/白芒之等)虎掌稻赤穬稻蟬鳴稻(俱七/月熟)早白稻(一名/小白)
(一名細白粒赤而稃芒白五月初種八月熟/九月熟者謂之晚白一名蘆花白一名大白)中秋稻(粒/白)
(而大四月種八月熟八月望熟/者謂之早中秋又謂之閃西風)一丈紅(五月種八月收/  能水水深三)
(四尺漫撒之/能抽芽出水)勝紅蓮(粒長/色斑)擺栁稻(性硬皮/莖俱白)紫芒稻(粒白/殻紫)
紅蓮(粒大芒/紅皮赤)三朝齊(一名下馬/看秀㝡易)矮白(又名師姑粒白無/芒稈矮俱五月種)
(九月/熟)摭稻(春種夏穫七月/再插十月熟)金城種(粒尖色紅而性硬四/月種七月熟髙仰所)
(種松江謂之/赤米下品也)烏口稻(一名冷水結再蒔而晚熟色/黒而耐水與寒稻之下品)他如
黄稻黄陸稻豫章青赤芒(白/米)青甲等稻未可枚舉　─増
本草─秈稻一名占稻(種出占城/國故名)似稉而粒小各處有之
品類亦多有赤白二色與稉大同小異　─理生玉鏡─自
占城来作飯差硬宋氏使占城珍寳易之以給於民者
六旬稻(一名拖犂歸粒小色白四月種六月熟又有八/十日稻百日赤毘陵亦有六十日秈八十日秈)
(百日秈之品百日赤百日秈俱白稃/而無芒七八月熟其味白淡而紅甘)烏秈(粒大而芒長/秸柔而韌可)
(織履飯之香美浙中以供賔客及老疾孕/婦三月種七月收其田以蒔晚稻可再熟)　─廣志─稉有
烏稉黒穬青幽白夏之名　─齊民要術─案今世有尾紫
稻青杖稻飛青稻赤甲稻烏陵稻白地稻孤灰稻　─原
糯稻一名秫稻苖葉莖穗與粳稻同　─増─本草─宋馬志
曰秫稻米即糯米也其粒大小似秔米宋宼宗奭曰今
造酒糯米也其性温故可為酒明李時珍曰南方水田
多種之其性黏榖殻有紅白二色或有毛或無毛米亦
有赤白二色　─原─米可炒食可釀酒可熬餳可作粢可
煮糕可蒸糕水稻赤色者酒多糟少一種粒白如霜長
三四分性黏滯難化多食令人身軟擁諸經絡氣發癰
疽瘡癤中痛合酒食醉難醒小兒及病人㝡忌孕婦雜
肉食之令子不利小猫犬食之脚屈不能行馬食之足
重其類為蘆黄糯(一名泥裏變言不待日曬也粒大色/白芒長熟㝡早其色易變釀酒㝡佳)
金釵糯(粒長而釀/酒倍多)烏香糯(色烏/氣香)秈糯(一名趕陳糯一名/趕不著粒㝡長白)
(稃有芒四月/種七月熟)小娘糯(不耐風水四/月種八月熟)青稈糯(稃黄芒赤已/熟而桿㣲青)
(㝡宜良田四/月種九月熟)矮糯(一名矮兒糯尖大而/色白四月種九月熟)硃砂糯(一名臙/脂糯芒)
(長而榖多白斑/五月種九月熟)羊脂糯(色白性軟五/月種十月熟)虎皮糯(白斑五月/種十月熟)
鐵梗糯(稈挺/而堅)馬騌糯(芒如馬/騌色赤)秋風糯(一名瞞官糯一名/冷粒糯粒圓白而)
(稃黄大暑可刈易種多收農人喜種之飯/則糯釀則粳糶則減價多以代粳輸租)　─増─齊民要
術─秫稻有九格秫雉木秫大黄秫常秫馬身秫長江秫
惠成秫黄滿秫方滿秫虎皮秫薈奈秫
彚考原─詩豳風─十月穫稻　─増─周頌─豐年多黍多稌─傳
稌稻也　─禮記王制─冬薦稻　─月令─季秋之月天子乃
以犬甞稻先薦寢廟　─周禮地官─稻人掌稼下地以瀦
畜水以防止水以溝蕩水以遂均水以列舍水以澮瀉
水以涉揚其芟作田凡稼澤夏以水殄草而芟荑之澤
草所生種之芒種旱暵共其雩歛─註─澤草之所生其地
可種芒種芒種稻麥也稻人共雩歛稻急水者也─疏─以
下田種稻麥故曰稼下地但水鍾曰澤有水及鹹鹵皆
不生草即不得芒種故曰草所生餘官不言共雩歛于
此官特言共者以稻是水榖急須水故旱時特使共雩
之發歛也　─夏官─東南曰揚州其榖宜稻　正南曰荆
州其榖宜稻　─左傳─鄅人藉稻─註─其君自出藉稻蓋履
行之─疏─服䖍云藉耕種於藉田也　─戰國䇿─東周欲為
稻西周不下水東周患之蘇子謂東周君曰臣請使西
周下水可乎乃徃見西周之君曰君之謀過矣今不下
水所以富東周也今其民皆種麥無他種矣君若欲害
之不若一為下水以病其所種下水東周必復種稻種
稻而復奪之若是則東周之民可令一仰西周而受命
於君矣西周君曰善　─史記夏本紀─令益與衆庶稻可
種卑濕　─後漢書郡國志─廣陵郡有長洲澤吴王濞太
倉在此─注─縣多麋博物記曰千百為羣掘食草根其處
成泥名曰麋畯民人随此畯種稻不耕而穫其收百倍
　─張堪傳─堪拜漁陽太守開稻田八千餘頃勸民耕種
以致殷富　─魏志夏侯惇傳─惇復領陳留濟隂太守時
大旱蝗蟲起惇乃斷太夀水作陂身自負土率將士勸
種稻民頼其利　─呉志鍾離牧傳─牧少居永興躬自墾
田種稻二十餘畝臨熟縣民有識認之牧曰夲以田荒
故墾之爾遂以稻與縣人縣長聞之召民繫獄欲䋲以
法牧為之請長曰君慕承宫自行義事僕為民主當以
法率下何得寢公憲而從君耶牧曰此是郡界縁君意
顧故来蹔住今以少稻而殺此民何心復留遂出裝還
山隂長自往止之為釋繫民民慙懼率妻子舂取稻得
六十斛米送還牧牧閉門不受民輸置道旁莫有取者
牧由此發名　─晉書陶侃傳侃甞出遊見人持一把未
熟稻侃問用此何為人云行道所見聊取之爾侃大怒
曰汝既不佃而戲賊人稻執而鞭之是以百姓勸於農
殖家給人足　─原─晉書孝友傳─孫晷吳國富春人年饑
榖貴人有生刈其稻者晷見而避之須去而出既而自
刈送與之　─隐逸傳─郭翻居貧無業欲墾荒田先立表
題經年無主然後乃作稻將熟有認之者悉推與之縣
令聞而詰之以稻還翻翻遂不受　─増─晉書藝術傳─幸
靈者豫章建昌人父母常使守稻羣牛食之靈見而不
驅待牛去乃往理其殘亂者其父母見而怒之靈曰夫
萬物生天地之間各欲得食牛方食奈何驅之父愈怒
曰即如汝言復用理壊者何為靈曰此稻又欲得終其
性　─南齊書孔琇之傳─琇之補吳令有小兒年十嵗偷
刈鄰家稻一束琇之付獄治罪或諌之琇之曰十嵗便
能為盗長大何所不為縣中皆震肅　─南史范雲傳─文
惠太子甞幸東田觀穫稻雲時從文惠顧雲曰此刈甚
快雲曰三時之務亦甚勤勞願殿下知稼穡之艱難無
徇一朝之宴逸也　─陳伯之傳─伯之年十三四好著獺
皮冠𢃄刺刀候鄰里稻熟輙偷刈之常為田主所見呵
之曰楚子莫動伯之曰君稻幸多取一擔何苦田主收
執之因拔刀而進曰楚子定何如田主皆反走徐擔稻
而歸　─原─南史隐逸傳─晉陶潛為彭澤令公田悉令種
秫稻妻子固請種粳乃使二百五十畝種秫五十畝種
粳　顧歡家貧父使田中驅雀歡作黄雀賦而歸雀食
稻過半父怒欲撻之見賦乃止　─増─新唐書郭元振傳
元振為涼州都督遣甘州刺史李漢通闢屯田盡水陸
之利稻收豐衍　─于頔傳─頔為湖州刺史部有湖陂異
時溉田三千頃久廞廢頔行縣命修復隄閼嵗獲秔稻
蒲魚無慮萬計　─李百藥傳─百藥七嵗能屬文父友陸
乂等共讀徐陵文有刈琅邪之稻之語歎不得其事百
藥進曰春秋鄅子藉稻杜預謂在琅邪客大驚號竒童
　─南蠻傳─環王稻嵗再熟　牂牁無城郭土熱多霖雨
稻粟再熟　堕婆登在環王南種稻月一熟　─宋史仁
宗本紀─慶厯四年五月幸玉津園觀種稻　─禮志─紹興
七年七月張浚等言雨澤稍愆乞禱上曰朕患不知四
方水旱之實宫中種稻两區其一地下其一地髙髙者
其苗有槁意矣須精加祈禱以救旱暵　景徳四年十
月二十九日詔皇太子宗室近臣諸帥赴玉宸殿翠芳
亭觀稻賜宴仍以稻分賜之　─食貨志─言者謂江北之
民雜植諸榖江南専種秔稻雖土風各有所宜至於参
植以防水旱亦古之制於是詔江南两浙荆湖嶺南福
建諸州長吏勸民益種諸榖江北諸州亦令就水廣種
秔稻並免其租　江南两浙荆湖嶺南福建土多秔稻
湏霜降成實自十月一日始收租　大中祥符四年帝
以江淮两淛稍旱即水田不登遣使就福建取占城稻
三萬斛分給三路為種擇民田髙仰者蒔之蓋旱稻也
内出種法命轉運使揭榜示民後又種於玉宸殿帝與
近臣同觀畢刈又遣内使持於朝堂示百官稻比中國
者穗長而無芒粒差小不擇地而生　─山海經─箕尾之
山其神狀皆鳥身而龍首其祀之禮糈用稌米─註─稌稌
稻也　廣漠之都后稷葬焉爰有膏稻─註─言味好滑如
膏─淮南子─江水肥仁而宜稻　稻生於水而不能生
於湍瀨之流　─伏䖍古今注─惠帝三年桂宫陽翟俱雨
稻米　─春秋説題辭─稻之為言藉也稻冬含水盛其德
也故稻太隂精含水漸洳乃能化也江旁多稻固其宜
也─原─孝經援神契─汙田宜稻─蔡邕月令─十月穫稻
人君甞其先熟故在季秋九月熟者謂之半夏稻　─増
括地志─自崑崙山以南多是平地而下濕土肥良多種
稻嵗四熟留役駞馬米粒亦極大　─㑹稽典録─夏香有
盗刈稻者香助收之盗慙送以還香香不受─博物志
下泉宜稻　─華陽國志─江州縣北有稻田出御米　─風
土記─稴稻之青穟米皆青白也─原─抱朴子─南海晉安
有九熟之稻　─増─拾遺記─樂浪之東有背明之國在扶
桑之東見日出於西方其國昏昏常暗宜種百榖名曰
融澤方三千里五榖皆良食之後天而老有浹日之稻
種之十旬而熟有翻形稻言食者没而更生夭而有夀
有明清稻食者延年也清腸稻食一粒厯年不饑　─原
異物志─交趾稻夏熟農者一嵗再種─安成記─安成郡
毛亭田疇膏腴厥稻馨香飯若凝脂　─淵明别傳─淵明
甞聞田水聲倚杖久聼歎曰秫稻已秀翠色染人時剖
胸襟一洗荆棘此水過吾師丈人矣─増─世説─簡文見
田稻不識問是何草左右荅是稻簡文還三日不出云
寧有頼其末而不識其夲　─水經注─九真太守任延始
教耕犂俗化交土風行象林知耕以来六百餘年火耕
水耨法與華同名白田種白榖七月大作十月登熟名
赤田種赤榖十二月作四月登熟所謂两熟之稻也
述異記─大禹時天雨稻古詩云安得天雨稻飼我天下
民─廣雅─稻穗謂之禾稻已割而復抽曰稻孫─原─西
域記─天竺國土溽熱稻嵗四熟　摩揭陀有異稻巨粒
號供大人米─増─唐厯─開元十九年揚州奏穭生稻二
百一十五頃再熟稻一千八百頃其粒與常稻無異
酉陽雜俎─酆都稻名重思其米如石榴子粒稍大味如
菱杜瓊作重思賦曰霏霏春暮翠矣重思雲氣交被嘉
榖應時─原─偽越外紀─稻一年再熟今浙江温州稻一
嵗两種廣東又有三種田地氣暖故也　─續仙傳─唐謝
𤣥卿遇神仙設龍睛稻─増─東坡雜記─黎子雲言海南
秫稻率三五嵗一變頃嵗儋人㝡重鐵脚糯今嵗乃變
為馬眼糯草木性理有不可知者　─中呉紀聞─紅蓮早
稻自古有之陸魯望詩云遙為曉風吟白菊近炊早稻
識紅蓮　─三桞軒雜識─五榖以稻為貴古人各以其類
配之如以殺雞配為黍謂野人之餐也以啜菽配飲水
謂貧者之孝也以蔬食對菜羮謂貶降之食也惟食稻
則對衣錦又祭祀以稻為嘉蔬公享大夫則以為吉饎
是五榖以稻為貴也　─椒宫舊事─成穆貴妃孫氏参政
孫英之妹甞與上登香雲閣觀後苑刈稻上命宫人取
酒来為賞豐飲令妃誦詩侑酒妃為歌李紳憫農詩上
大悦賜予有加　─戒菴漫筆─稻花白而瓣少者米賤多
而色黄則貴俗云銀花賤金花貴也　─奎瀛勝覽─舊港
土沃人稠地宜稼穡諺云一季種田三季收稻言收穫
廣也　─海槎餘録─黎俗四五月必集衆斫山木縱火燒
盡土下尺餘亦且熱透徐徐鋤轉種旱稻曰山禾米粒
大而香可食連收三四熟　─湧幢小品─暹羅國稻其粒
盈寸　─燕山叢録─房山縣有石窩稻色白味香羙以為
飯雖盛暑經數宿不餲　─原─一統志─雷陽界稻十一月
下種揚雪耕耘次年四月熟與他地迥異　稻花午開
暮合開合皆於日中香甚有至七開七合者
集藻─啓─増─梁庾肩吾荅湘東王賚稉米啓─竊以農夫力
耕時逢儉嵗疎賤時澤必取豐年㭬斛瀉珠嘉聞陶量
翻庭委玉欣見馬圖　─又─出梁國之(闕一/字)租兼水陸之殊
品伊尹説而不至石崇豪所未及遇處黙之得賔同苻
朗之舉箸長河可塞上徳無酬　─又─味重新城香踰澇
水連舟入浦似彦伯之南歸積地為山疑馬援之西至
不待候沙同新渝之再熟無勞拜石均遼倉之重滿前
恩未逺次渥仍流墨翟假以故書裴楷慙其國賜　─謝
東宫賚稉米啓─􁑃水鳴蟬香聞七里瓊山合穎租歸十
縣肩吾人慙振藻徒降人間之松職濫更繁空撤家丞
之俸成珠委地事重逢仙游玉為糧珍踰入楚雖復激
水滄流不待監河之説春風掃地方誚文學之篇
書─増─魏文帝與朝臣論秔稻書─江表惟長沙名有好米
何得比新城秔稻耶上風吹之五里聞香　─宋蘇軾與
弟子由書─或為予言草木之長常在昧明間早起伺之
乃見其拔起數寸竹筍尤甚夏秋之交稻方含秀黄昏
月出露珠起於其根纍纍然忽自騰上若推之者或綴
於莖心或綴於葉端稻乃秀實驗之信然此二事與子
由養生之説契故以此為寄
贊─增─晉湛方生庭前植稻苗贊─蒨蒨嘉苖離離階側弱
葉繁蔚圓株疎植清流津根輕露濯色
文賦散句─増─漢張衡南都賦若其厨膳則有華薌重秬
􁑃臯香秔　─鄭𤣥婚禮謁文秔稻馥芬婚禮之珍　─袁
淮觀殊俗─河内青稉新成白稉　─晉左思吴都賦─國税
　　再熟之稻　─宋蘇軾與李公擇書─軾見在東坡作陂種
　　稻勞苦之中亦自有樂事
　　五言古詩─
御製秋日出郊觀稼─秋氣日寥迥萬象皆蒼蒼朝暾被渥露
　草木含晶光西成方届候農事將築塲於焉省歛穫令典
　重百王輕軒屏前置夙駕無嚴裝郊原一以眺煙樹紛成
　行微風散深樾清流抱迴塘土脈秀且沃篝車鬱相望新
　䥥粲如月刈此溪雲黄捃拾復何幸遺秉滿道旁鳥雀互
　翔集婦子咸悦康行將吹葦籥報爾千斯箱眷言三時勤
　艱難詎可忘茫茫視九壤豈盡歌豐穰二鬴茍不充予飢
　惄如傷幸兹樂有年時若雨與暘朂哉慎所麗田功庶無
　荒
　　増─晉陶潛庚戌歲九月中于西田穫稻─人生歸有道衣
　　食固其端熟是都不營而以求自安開春理常業嵗功
　　聊可觀晨出肆微勤日入負禾還山中饒霜露風氣亦
　　先寒田家豈不苦弗獲辭此難四體誠乃疲庶無異患
干盥濯息簷下斗酒散襟顔遙遙沮溺心千載乃相關
但願常如此躬耕非所歎　─原─唐杜甫行官張望補稻
畦水歸─東屯大江北百頃平若桉六月青稻多千畦碧
泉亂插秧適云已引溜加溉灌更僕徃方塘决渠當斷
岸公私各地著浸潤無天旱主守問家臣分明見溪伴
芊芊炯翠羽剡剡生銀漢鷗鳥鏡裏来關山雪邊㸔秋
菰成黒米精鑿傳白粲玉粒足晨炊紅鮮任霞散終然
添旅食作苦期壯觀遺穗及衆多我倉戒滋蔓　─秋行
官張望督促東渚刈稻向畢清晨遣女奴阿稽竪子阿
叚徃問─東渚雨今足佇聞稉稻香上天無偏頗蒲稗各
自長人情見非類田家戒其荒功夫競搰搰除草置岸
傍榖者命之夲客居安可忘青春具所務勤墾免亂常
吳牛力容易並驅動莫當豐苖亦已穊雲水照方塘有
生固蔓延靜一資隄防督領不無人提攜頗在綱荆揚
風土暖肅肅候微霜尚恐主守疎用心未甚臧清朝遣
婢僕寄語踰崇岡西成聚必散不獨陵我倉豈要仁里
譽感此時世忙北風吹蒹葭蟋蟀近中堂荏苒百工休
鬱紆遲暮傷　─增─李覯穫稻朝陽過山来下田猶露濕
餉婦念兒啼逢人不敢立青黄先後收斷折傴僂拾鳥
䑕盈官倉新租喜復入　─陸游稻陂─白水滿稻陂投種
未三宿新秧出水面已作纎纎綠年来殘俸絶所望在
一熟見之喜欲舞不復憂半菽想當西成時載重壓車
軸病齒幸已勞往矣分社肉　─代鄉鄰作插秧歌─浸種
二月初挿秧四月中小舟載秧把往来疾于鴻吳鹽雪
花白村酒粥面濃長歌相贈荅宛轉含豳風日暮飛漿
歸小市鼓鼕鼕起居問尊老勤儉教兒童何人采此語
為我告相公不必賜民租但願年屢豐　─元趙孟頫題
耕圖正月─田家重元日置酒會鄰里小大易新衣相戒
未明起老翁年已邁含笑弄孫子老嫗惠且慈白髪被
兩耳杯盤且羅列飲食致甘㫖相呼團欒坐聊慰衰莫
齒田磽藉人力糞壤要鋤理新嵗不敢閑農事自兹始
　─二月─東風吹原野地凍亦已消早覺農事動荷鋤過
相招遲遲朝日上炊煙出林梢土膏脈既起良耜利若
刀髙低徧翻墾宿草不待燒幼婦頗能家井臼常自操
散灰緣舊俗門逕環周遭所冀嵗有成殷勤在今朝
三月─良農知土性肥瘠有不同時至萬物生芽蘖由地
中秉耒向畎畝忽徧西與東舉家往于田勞瘁在爾農
春雨及時降被野何濛濛乗兹各布種庶望西成功培
根利秋實仰天望年豐但使隂陽和自然倉廩充　─四
月─孟夏土加潤苖生無近逺漫漫冐淺陂芃芃被長阪
嘉榖雖已殖惡草亦滋蔓君子與小人並處必為患朝
朝荷鋤往薅耨忘疲倦旦随鳥雀起歸與牛羊晚有婦
念將飢過午可無飯一飽不易得念此獨長歎　─五月
仲夏苦雨乾二麥先後熟南風吹隴畝惠氣散清淑是
為農夫慶所望實其腹酤酒醉比鄰笑語聲滿屋紛然
收穫罷髙廩起相屬有周成王業后稷播百榖皇天貽
来牟長世自兹卜願言仍嵗稔四海盡䝉福─六月─當
暑耘水田農夫亦良苦赤日背欲裂白汗灑如雨匍匐
行水中泥淖及腰膂新苗抽利劍割膚何痛楚夫耘婦
當饁奔走及亭午無時暫休息不得避炎暑誰憐萬民
食粒粒非易取願陳知稼穡無逸傳自古　─七月─大火
既西流凉風日凄厲古人重稼穡力田在匪懈郊行省
農事禾黍何斾斾碾以他山石玉粒使人愛大祀湏粢
盛一一稽古制是為五榖長異彼稊與稗炊之香且羙
可用享上帝豈惟足食人一飽有所待　─八月─白露下
百草莖葉日紛委是時禾黍登充積徧都鄙在郊既千
庾入邑復萬軌人言田家樂此樂誰可比租賦以輸官
所餘足儲峙不然風雪至凍餒及妻子優游茅簷下庶
可以卒嵗太平元有象治世乃如此　─九月─大家饒米
麫何啻百室盈縱復人力多舂磨常不停激水轉大輪
磑碾亦易成古人有機智用之可厚生朝出連百車莫
入還滿庭勾稽數多寡必假布算精小人好争利晝夜
心營營君子貴知足知足萬慮輕　─十月─孟冬農事畢
榖粟既已蔵彌望四野空藳秸亦在塲朝廷政方理庶
事和隂陽所以頻嵗登不憂旱與蝗置酒燕鄉里尊老
列上行肴羞不厭多炰羔復烹羊縱酒窮日夕為樂殊
未央禱天祝聖人萬年長夀昌─十一月─農家值豐年
樂事日熙熙黒黍可釀酒在牢羊豕肥東鄰有一女西
鄰有一兒兒年十五六女大亦可笄財禮不求備多少
取随宜冬前與冬後昏嫁利此時但願子孫多門户可
扶持女當力蠶桑男當力耘耔─十二月─一日不力作
一日食不足惨淡嵗云莫風雪入破屋老農氣力衰傴
僂腰背曲索綯民事急晝夜互相續飯牛欲牛肥茭藳
亦預蓄蹇驢雖力弱挽車致百斛農家極勞苦嵗豈恒
稔熟能知稼穡艱天下自䝉福─明高啓看刈禾─農工
亦云勞此日始告成往穫安可後相催及秋晴父子俱
在田札札䥥有聲黄雲漸收盡曠望空郊平日入負擔
歸謳歌道中行鳥雀亦羣喜下啄飛且鳴今年幸稍豐
私廩各已盈如何有貧婦拾穗猶􁎒􁎒　─京師嘗吴稉
新秔粲如玊逺漕来中吳初甞愛精鑿想出官田租我
夲東臯民少年習耕鋤霜天萬穗熟恣啄從飢烏日暮
刈穫歸妻孥共歡呼茅屋夜舂急風雨江村孤晨炊滿
家香薦以出網鱸如今幸䝉恩遨遊在南都門前半區
田别来想已蕪長年盜寸廩補報一事無投匕忽歎息
飽食慙農夫
七言古詩─增─唐張籍江村行─南塘水深蘆筍齊下田種
稻不作畦耕塲磷磷在水底短衣半染蘆中泥田頭刈
莎結為屋歸来繫牛還獨宿水淹手足盡為瘡山䖟繞
衣飛撲撲桑村椹黒蠶再眠小姑採桑不餉田江南熱
旱天氣毒雨中移秧顔色鮮一年耕種長苦辛田熟家
家將賽神　─宋陸游農家秋晩戲詠─鞭地如鏡築我塲
破礱玉粒輸官倉九月野空天欲霜甑中初喜新稉香
舍邊蕭蕭落葉多野蠶出繭飛黄蛾寒蔬種罷醉且歌
隻雞短紙賽園婆　─楊萬里插秧歌─田夫抛秧田婦接
小兒拔秧大兒插笠是兜鍪蓑是甲雨從頭上濕到胛
喚渠朝餐歇半霎低頭折腰只不荅秧根未牢蒔未匝
　　照管鵞兒與雛鴨
　　五言律詩─
御製觀苗無意到潭柘詠時景─晝永薫風至清泉決決長芳
　年添景色遲日換流光舊竹随隄發新花滿澗香觀苖不
　覺晚㣲雨㸃衣裳
　　原─唐杜甫茅堂檢校收稻二首─香稻三秋末平田百頃
　　間喜無多屋宇幸不礙雲山御裌侵寒氣甞新破旅顔
　　紅鮮終日有玊粒未吾慳　稻米炊能白秋葵煮復新
　　誰云滑易飽老藉軟俱匀種幸房州熟苖同伊闕春無
　　勞映渠盎自有色如銀　─蹔往白帝復還東屯─復作歸
　　田去猶殘穫稻功築塲憐穴蟻拾穗許村童落杵光輝
　　白除芒子粒紅加餐可扶老倉庾慰飄蓬　─宋陸游統
　　分稻晚歸─出裹一簞飯歸收百把禾勤勞解堪忍餘暇
　　更吟哦嵗惡増吾困家貧賴汝多村醪莫辭醉羮芋學
　　岷峨　─眀石沆觀稻─稻水千區暎村煙㡬處斜冷風低
　　樹起輕浪細浮花鳥雀深深圃鳬鷖淺淺沙社歌聲不
　　絶於此見年華
　　七言律詩─
御製入關見雨膏潤澤禾苗茂遂喜而有作─甘雨時霖為洗
　兵恰逢戰勝武功成軍容萬隊初旋凱婦子千村正饁耕
　天意要荒同職貢人歡閭井共昇平征途每憶民生事喜
　見桑麻惬此情
　　増─唐唐彦謙西眀寺威公盆池新稻─為笑江南種稻時
　　露蟬鳴後雨霏霏蓮盆積潤分畦小藻井垂隂擢秀稀
　　得地又生金粟界結根仍對水田衣支公尚有三吴思
　　更使幽人憶釣磯　─宋唐庚端孺糴米龍川得稉穤數
　　十斛以歸作詩調之─倒拔孤舟入瘴煙歸来百斛瀉豐
　　年炊香未數神江白釀滑偏宜佛跡泉飽去定知頻夢
　　與醉中何至便妨禪憑君為比長安米㸔直公車牘㡬
　　千　─楊萬里種秧─田底泥中跡尚深折花和葉插畦心
　　晩秧初撚金絨線先種輸他綠玉鍼雲壠霧疇俱水響
　　絲風毛雨政春深莫聼布榖相煎急且為提壺強勸斟
　─朱子次秀野泛滄波館至赤石觀刈早稻韻─綠雲黄
半武夷鄉碧水縈紆一𢃄長聞道放船飛皁蓋定知行
酒載紅裳櫂謳如賀豐年信樂飲閒酬此日涼禾黍誰
言不陽艶晚炊流詠有餘香　─眀顧清穫稻用分秧韻
負郭園池𢃄宅田老晴天氣太平年穫来禾稻叢髙廩
散出牛羊滿近川饋啓甑山騰霧靄蟻香醅甕起淪漣
斜陽一枕西牕夢縱有丹青不與傳
五言排律─増─宋歐陽修和劉原父從幸後苑觀稻呈講
筵諸公─禁籞皇居接香畦鏤檻邊分渠自靈沼種稻滿
滮田六榖名居首三農政所先擢莖䝉德茂養實以時
堅曉謁龍池罷行瞻鳳蓋翩粹容知喜色嘉瑞奏豐年
衰病慙經學陪遊與俊賢安知帝力及但樂嵗功全拜
賜秋風裏分行黼座前自憐臺笠叟来綴侍臣篇
五言絶句─増─唐韓愈和虢州劉使君稻畦─罫布畦堪數
枝分水莫尋魚肥知已秀鶴没覺初深─宋梅堯臣稻
畦─淺淺碧水平青青稻苗長偏知楚客愛白鷺飛下上
　　七言絶句─
御製題耕圖─浸種─暄和節候肇農功自此勤勞處處同早辨
　東田穜稑種褰裳渉水浸筠籠　─耕─土膏初動正春晴野
　老支笻早課耕辛苦田家惟穡事隴邊時聼叱牛聲　─耙
　耨─每當旰食念民依南畝三時願不違已見深耕還易耨
　綠蓑青笠雨霏霏　─耖─東阡西陌水潺湲扶耖泥塗未得
　閒為念饔飱由力作敢辭竭蹷向田間　─碌碡─老農力穡
　慮偏周早夜扶犂未肯休更駕烏犍施碌碡好教春水滿
　平疇─布秧─農家布種避春寒甲坼初萌最可觀自昔虞
　書傳播榖民間莫作等閒㸔　─初秧─一年農事在春深無
　限田家望嵗心最愛清和天氣好綠疇千頃露秧鍼　淤
　䕃─從来土沃藉農勤豐歉皆由用力分薙草灑灰滋地利
　心期千畝稼如雲─拔秧─青蔥刺水滿平川移植西疇更
　勃然節序驚心芒種迫分秧須及夏初天　─插秧─千畦水
　澤正瀰瀰競插新秧恐後時亞旅同心欣力作月明歸去
　莫嫌遲　─一耘─豐苗翼翼出清波荑稗叢生可若何非種
自應芟薙盡莫敎稂莠敗嘉禾　─二耘─曽為耘苖結隊行
更憂宿草去還生隴間餽饁頻来往勞勩田家婦子情
三耘─䆉稏盈畦日正長復勤穮蓘下方塘堪憐曝背炎蒸
下惟冀青疇發紫芒─灌漑─塍田六月水泉微引溜通渠
迅若飛轉盡桔橰筋力瘁斜陽西下未言歸　─收刈─滿目
黄雲曉露晞腰鎌穫稻喜晴暉兒童處處收遺穗村舍家
家荷擔歸　─登塲─年榖豐穰萬寳成築塲納稼積如京廻
思望杏瞻蒲日多少辛勤感倍生　─持穗─南畝秋来慶阜
成瞿瞿未釋老農情霜天曉起呼鄰里遍聼村村打稻聲
　舂碓─秋林茆屋晚風吹杵臼相依近短籬比舍舂聲如
和荅家家篝火夜深時─籭─謾言嘉榖可登盤穅秕還憂
欲去難粒粒皆從辛苦得農家真作雨珠㸔─簸揚─作苦
三時用力深簸揚偏愛近風林須知白粲流匙滑費盡農
夫百種心　─礱─經營阡陌苦胼胝艱食由来念阻饑且喜
稼成登石磑從兹鼓腹樂雍熙　─入倉─倉箱頓滿各欣然
補葺牛牢雨雪天􁀙到蓋蔵休暇日從前拮据已經年
祭神─東疇舉趾祝年豐喜見盈寧百室同粒我烝民遺澤
逺吹豳擊鼓報難窮─暢春園觀稻時七月十一日也─七
月紫芒五里香近園遺種祝禎祥炎方塞北皆稱瑞稼穡
天工樂嵗穰
　増─唐韋荘稻田─綠波春浪滿前陂極目連雲𥝧稏肥更
　被鷺鷥千㸃雪破煙来入畫屏飛─宋滕白觀稻─稻穗
　登塲榖滿車家家雞犬更桑麻漫栽木槿成籬落已得
　清隂又得花　週遭圩岸繚山城一眼圩田翠不分行
　到秋苗初熟處翠茸錦上織黄雲　─范成大插秧─種密
　移疎綠毯平行間清淺縠紋生誰知細細青青草中有
　豐年擊壤聲─東門外觀刈熟─潮到靈橋綠繞船海邊
　力穡屢豐年淡青山色深黄稻恰是胥門九月天　─陸
　游秋晩─新築塲如鏡面平家家歡喜賀秋成老来懶惰
　慙丁壯羙睡中聞打稻聲　─夜聞鄰家治稻─二頃春蕪
　廢不耕半生名宦竟何成歸来每羡鄰家樂月下風傳
　打稻聲　─稻飯─買得烏犍遇嵗穰此身永免屬官倉塘
南塘北九千頃八月村村稻飯香　─劉詵秧老歌─三月
四月江南村村村插秧無朝昏紅妝少婦荷飰出白頭
老人驅犢奔
詩散句─増─漢茅山父老歌─佳雨灌畦稻陸田亦復周
唐李邕─負郭喜秔稻安時歌吉祥─杜甫─荆扉臨野碓
半濕搗香秔　雲帆轉遼海粳稻来東吳─白居易─稻
飯紅似花調沃新酪漿　─元稹─年年十月暮珠稻欲垂
新─李賀─昌谷五月稻細青滿平水─杜牧─罷亞百頃
稻西風吹半黄─宋蘇軾─共㸔山下稻涼葉晚翻翻
郭祥正─選種随土宜播植穤與秔─陸游─穫稻黄雲巻
舂稉玉粒新　新蔬經雨綠晚稻得霜紅　白稻雨中
熟黄鵶桑下鳴─戴復古─稻田秋後雀茅舍午時雞
張伯玉─䆉稏西成稻逍遥北海尊─元李孝光─日氣常
蒸稻天香喜釀花─原─唐杜甫─東屯稻畦一百頃北有
澗水通青苖　稻米流脂粟米白公私倉廪俱豐實
宋蘇軾─翠浪舞翻紅䆉稏白雲穿破碧玲瓏　君家稻
田冠西蜀𢷬玊揚珠三萬斛─増─張耒─裹飯送君吾豈
敢黄雲䆉稏連東臯─原─毛滂─百里飽㸔紅䆉稏一杯
輕愧黒蜿蜒　─何扶─良田膴膴無西東䆉稏卧畦雲滿
叢　十里稻香新綠野一聲歌斷舊青樓─増─陸游─未
論蓴羮與羊酪新秔要勝太倉紅　氷魚可釣羮材足
霜稻方登糴價平　春雨乍晴霜吐葉秋風初冷稻吹
花　築陂處處移新稻乗屋家家補破茆　春粳入甑
香炊玉壓酒鳴槽滴碎珠　萬里秋風菰菜老一川明
月稻花香　泥融無塊水初渾雨細有痕秧正綠　─僧
惠洪─想見龍城山下路一川秋色稻花風　─元李孝光
梅月逢庚江雨歇稻花迎午水風涼　─梁庾肩吾─青花
出稻苗　─原─周庾信─六月蟬鳴稻　─増─唐王維─鄖國稻
苖秀　─杜甫─秔稻共比屋　稻穫空雲水　甞稻雪翻
匙　秔稻熟天風　─李頎─白甌貯香稉　─李嘉祐─時雨
稻秔齊　─桞宗元─霜稻侵山平─韓愈─刈稻擔肩頳
張籍─野氣稻苖風　─孟郊─種稻耕白水　淅玉炊香稉
　─白居易─綠科秧早稻　紅粒綠渾稻　鹿米麞牙稻
　─朱慶餘─雨色稻苖深─許渾─霜秔野碓舂　─方干─香
稉倩水舂─鄭谷─開懐江稻熟　─韋荘─稻熟渚禽肥
田深黍稻低　─錢珝─晚晴貪穫稻　─宋梅堯臣─清風生
稻花　─王安石─黄焦下澤稻　─范成大─稻穗黄欲臥
陸游─雲碓舂秔白　園丁刈霜稻　露下稻花香　─金
完顔璹─禾短新村墅　─元劉因─脈脈稻分溝　─方夔─移
秧趁芒種　─李孝光─城裏鑑湖稻─原─唐杜甫─香稻啄
殘鸚鵡粒─增─李嘉祐─萬畦新稻傍山村─李賀─荒畦
九月稻乂芽─李郢─小田微雨稻苖香─皮日休─處處
路傍千頃稻─殷璠─千里稻花應秀色─韋莊─稻花香
澤水千畦　南畝秋風白稻肥　秋雨㡬家紅稻熟
滿畦秋水稻苖平　─杜荀鶴─稻苖平入水雲間　─宋梅
堯臣─霜前稻熟舂紅稃　─王安石─畦稻新春滑欲流
稻畦蔵水綠秧齊　─蘇軾─烏程霜稻襲人香　紅稻白
魚飽兒女　─黄庭堅─禾舂玉粒送官倉　─王炎─稻如馬
尾覆溝塍─范成大─江頭一尺稻花雨　─陸游─稻陂雨
細豐年候　壓塍霜稻報豐年　稻壠青秧漫漫平
雨足人畦千頃稻　─楊萬里─早黄稻穗已長鬚　─元馬
祖常─江田稻花露始零　─李孝光─稻盡秋田孕更青
詞─増─宋曹文龍㸃絳唇─霜落吳江萬畦香稻来塲圃夜
村舂處茅屋寒燈雨　玊粒長腰沉水温温注相留住
共抄雲子更聼歌聲駐
别錄─原─田家五行─雨水節燒乾鑊以糯稻爆之謂之孛
婁花占稻色自早禾至晚稻皆爆一握各以器列比並
分數斷髙下以番白多為勝卜人口亦如之　─種稻─甲
子戊辰己巳庚午辛未壬申癸酉甲戌丙子丁丑戊寅
己卯癸未甲申戊子己丑庚寅辛卯甲午庚子辛丑壬
寅甲辰丙午丁未戊申己酉壬子癸丑庚申辛酉壬戌
癸亥成收開日忌平閉丑日　─犂田─須犁耙三四遍青
草或糞穰灰土厚鋪於内􁆔爛打平方可撒種則肥而
發旺　─浸種─宜甲戌壬午壬辰成開日早稻清明節前
浸晚稻榖雨前後浸用稻草包裹一斗或二三斗投於
池塘水内缸内亦可晝浸夜收不用長流水難得生芽
若未出用草􁆔之浸三四日微見白芽如鍼尖大取出
於隂處隂乾密撒田内候八九日秧青放水浸之糯稻
出芽較遲浸八九日如前微見白芽方可種撒時必晴
明則苖易𥪡亦湏㸔潮候二三日復撒稻草灰於上易
生根　─插秧─庚午辛未癸酉丙子己卯壬午癸未甲申
甲午己亥庚子癸卯甲辰丙午戊申己酉己未辛酉成
收開日芒種前後插之早稻宜上旬㧞秧時輕手㧞出
就水洗根去泥約八九十根作一小束却於犁熟水田
内插栽每四五根為一叢約離六七寸插一叢脚不宜
頻那舒手只插六叢却那一遍再插六叢再那一遍逐
漸插去務要整直　─摥稻─稻初發時用揚耙于稞行中
摥去稗草易耘搜鬆稻根則易旺　─耘稻─摥稻後將灰
糞或麻豆餅屑撒田内用水耘去草盡淨近秋放水將
田泥塗光謂之熇稻待土裂車水浸灌之謂之還水榖
成熟方可去水或遇天少雨急鋤一遍弗令開裂俟天
興雲則澆肥糞待雨弗致缺水則稻發不遏─水稻─稻
之名不一然非水則無以生種藝之法宜選上流出水
便其性也種稻者蓄陂塘以瀦之置隄閘以止之種時
先放水十日後曵碌碡十遍地既熟浄然後下種候苗
生五六寸拔而秧之髙七八寸則耘之耘畢放水熇之
欲秀復用水浸之苖既長茂復薅拔以去莨莠農家收
穫尤當及時江南上雨下水收稻必用喬杆笎架乃不
遺失─旱稻─宜用下田齊民要術曰凡下田停水處燥
則堅垎濕則汙泥難治而易荒墝埆而殺種春耕者殺
種尤甚故宜五六月暵之以擬大麥如水澇不得種九
月一轉至春種稻萬不失一凡種下田不問秋夏候水
盡地白背時速耕耙耮頻翻令熟二月半種稻為上時
三月為中時四月初及半為下時漬種令開口耬耩掩
種之即再遍耮苗長三寸耙耮而鋤之鋤欲速每經一
雨輙耙耮苖髙尺許則冐雨薅之科大如穊者五六月
　中霖雨時拔而栽之入七月不復任栽今閩中有占城
　種即黄秈也性耐旱髙仰處皆宜種謂之旱占其米粒
　大而且甘早種早熟六十日即可穫為旱稻佳種北方
　水源頗少惟陸地霑濕處種稻其耕鋤薅拔一如前法
　　─増─齊民要術─治旱稻赤米令飯白法莫問冬夏常以
　熟湯浸米一食久然後以手挼之湯令瀉去即以冷水
　淘沃挼去白乃止飯色潔白無異清流之米又􁀙赤稻
　一臼米裏著蒿葉一把白鹽一把白□之即絶白
　
　
　
　
　
　
　
御定佩文齋廣羣芳譜巻八
　欽定四庫全書
御定佩文齋廣羣芳譜卷九
　　　榖譜
　　　　黍
　原─黍(汜勝之書云黍者暑也待暑而生暑後乃成也説/文云黍可為酒従禾入水為意六書精藴云禾下)
　(從氽象細粒㪚垂之形古/今注云禾之黏者為黍)一名秬(爾雅云/秬黒黍)一名秠(爾雅/云秠)
　(一稃二米注云此亦/黒黍但中米異耳)有黄白黎三色米皆黄比粟㣲大
　北人呼為黄米屬火南方之榖性溫益氣補中久食令
　人多熱小兒忌食他如牛黍燕頷馬革驢皮稻尾大黒
　黍秀成赤黍皆黍之異名也　─増─廣志─有濕屯黄黍有
　田黍塸云鶯鴿之名　─齊民要術─今俗有鶯(闕一/字)黍半夏
　黍─博雅─黍穰謂之䅀　─原─苗穂與稷同宜肥地多収
　刈後乗濕即打則稃易脫遲則稃著粒上難脫
　彚考─原─詩王風─彼黍離離─曹風─芃芃黍苗隂雨膏之
　　─小雅─我黍與與─大雅─誕降嘉種維秬維秠　恒之
　秬秠是穫是畝　─周頌─豐年多黍多稌─増─詩小序─華
黍時和嵗豐宜黍稷也─禮記曲禮─黍曰薌合─疏─黍曰
薌合者夫榖秫者曰黍秫既輭而相合氣息又香故曰
薌合也─原─王制─秋薦黍─月令─仲夏之月農乃登黍
天子乃以雛嘗黍羞以含桃先薦寢廟─注─必以黍者黍
火榖氣之主也─増─周禮天官─羊宜黍─疏─羊宜黍者羊
味甘熱黍味苦溫甘苦相成故云羊宜黍─左傳─其蔵
之也黒牡秬黍以享司寒─國語─黍而不黍不能蕃庶
　─原─史記封禪書─管仲說威公曰古之封禪鄗上之黍
北里之禾所以為盛　─増─漢書律厯志─度者分寸尺丈
引也所以度長短也本起黄鐘之長以子榖秬黍中者
一黍之廣度之九十分黄鐘之長─注─師古曰子榖猶言
榖子秬即黒黍中者不大不小也言取黒黍榖子大小
中者率為分寸也─原─宋書符瑞志─黄帝時南夷乗白
鹿来獻秬鬯　─増─隋書隠逸傳─李士謙字子約趙郡平
棘人也李氏宗黨豪盛每至春秋二社必髙㑹極歡無
不沉醉喧亂嘗集士謙所盛饌盈前而先為設黍謂羣
從曰孔子稱黍五榖之長荀卿亦云食先黍稷古人所
尚容可違乎少長肅然不敢弛惰退而相謂曰既見君
子方覺吾徒之不徳也　─唐書王績傳─績有奴婢數人
種黍春秋釀酒養鳧雁蒔藥草自供　─山海經─廣都之
野后稷葬焉爰有膏黍膏稷─註─言味好滑如膏驩頭
之國維宜芑苣樛楊是食─註─苣黒黍今字從禾─原─家
語─孔子侍坐扵魯哀公設桃具黍公曰以黍雪桃也孔
子對曰夫黍五榖之長也祭先王以為上盛果有六而
桃為下祭先王不得入扵廟丘聞之也君子以賤雪貴
不聞以貴雪賤今以五榖之長雪𤓰蓏之下是侵上忽
下也─増─列子─鄒衍在燕有谷地美而寒不生五榖鄒
子吹律而溫氣至今傳名曰黍谷─原─韓子─呉起欲攻
秦小亭置一石赤黍扵東門外令人能徙於西門外者
賜之上田宅人爭徙之乃下令曰眀日攻秦能先登者
與之大夫賜之上田宅扵是攻之一朝而㧞　─増─韓子
韓昭侯之時黍種嘗貴尠有昭侯令人覆廩廩吏果竊
黍種而糶之　─淮南子─渭水多力而宜黍─焦氏易林
中田髙黍以享王母受福千億所求大得　下田種黍
芳華當齒大雨淋集紛榮滿壅　─春秋佐助期─黍神名
侜佞姓蘭郝─春秋說題辭─精移火轉生黍夏出秋改
黍者縮也故其立字木入米為黍酒以扶老　─東觀漢
紀─承宫字少子瑯琊人嘗將妻子入華盖蒙隂山谷耕
種禾黍臨熟人就認之宫便推與而去由是發名　─古
今注─和帝元興元年黒黍穂一禾二實或三四實生任
城得粟二斛八斗以薦宗廟　─博物志─黒墳宜麥黍
紀年書─恵成王八年雨黍─文中子─藝黍登場嵗不過
數石以供祭祀賔客之酒也　─談藪─王元景大醉楊遵
彦曰何大低昻元景曰黍熟頭低麥熟頭昻黍麥俱有
所以低昻─農桑通訣─秬鬯一卣此言黍之為酒尚矣
今有赤黍米黄而黏可蒸食白黍釀酒亞扵糯秫又北
地逺處惟黍可生其莖穂低小可以釀酒又可作饌粥
黏滑而甘凡祭祀以為上盛貴其色味之美也─原─成
化元年天雨黒黍扵襄陽
集藻─賦─増─晋嵇含孤黍賦─余慎終屋之南榮有孤黍生
焉因泥之濕遭土之潤宿昔芽蘖滋茂甚速塗燥根淺
忽然萎隕深感此黍不韜種以待時貪榮棄本寄身非
所自取凋枯不亦宜乎
文賦散句─原─漢張恊七命─大梁之黍瓊山之禾唐稷播
其根農帝嘗其華─増─劉穎魯都賦─禾黍油油秔族垂
芒殘穂滿握一穎盈箱　─魏王粲登樓賦─華實蔽野禾
黍盈疇
四言古詩─原─晋束晳華黍─黮黮重雲習習和風黍華陵
巔麥秀丘中靡田不播九榖斯豐奕奕𤣥霄濛濛甘
霤黍發稠華亦挺其秀靡田不植九榖斯茂　無髙不
播無下不植芒芒其稼參參其穡稸我王委充我民食
玉燭陽眀顯猷翼翼
詩𣪚句─増─唐李白─東臯春事起種黍早歸田　─杜甫─耕
田秋雨足禾黍已映道　頼知禾黍収已覺糟床注
原─耿湋─古道無人行秋風動禾黍─宋蘇軾─今年秋應
熟過従飽雞黍─金趙元─還思釀新黍甕面挹秋江
唐曹鄴─黒黍春来釀酒飲青禾刈了驅牛載─増─韋應
物─禾黍積東菑─宋邵雍─黄黍秋正熟─陸游─種黍蹋
麴糵　─唐白居易─陶令有田唯種黍─韋莊─主人饋餉
炊紅黍─宋王安石─連山沒雲皆種黍─陸游─黍酒新
成壓小槽
别錄─増─齊民要術─凡黍穄田新開荒為上大豆底為次
榖底為下地必欲熟(再轉乃佳若春夏耕/者下種後再勞為良)一畝用子四
升三月上旬種者為上時四月上旬為中時五月上旬
為下時夏種黍穄與植榖同時非夏者大率以椹赤為
候(諺曰椹離/離種黍時)燥濕候黄塲種訖不曵撻常記十月十一
月十二月凍樹日種之萬不失一(凍樹者凝霜封著木/條也假令月三日凍)
(樹還以月三日種黍他皆倣此十月凍樹宜早黍十一/月凍樹宜中黍十二月凍樹宜晩黍若従十月至正月)
(皆凍樹者早/晚黍悉宜也)苖生隴平即宜杷勞鋤三遍乃止鋒而不
耩(苖晚耩即/多折也)刈穄欲早刈黍欲晩(穄晩多零落/黍早米不成)皆即濕
踐之穄踐訖即蒸而裛之(不蒸者難舂米碎蒸則易/舂米堅香氣經夏不歇)黍
宜曬之令燥(濕聚/則鬱)凡黍黏者収薄穄味美者亦収薄難
舂　雜隂陽書曰黍生扵榆六十日秀秀後四十日成
黍生扵巳壮扵酉長扵戌老扵亥死扵丑惡扵丙午忌
於丑寅卯穄忌扵未寅孝經援神契云黒墳宜黍麥尚
書考靈曜云夏火星昬中可以種黍菽　汜勝之書曰
種黍必待暑先夏至二十日此時有雨疆土可種黍一
畝三升黍心未生雨灌其心心傷無實黍心初生畏露
令人對持長索槩去其露日出乃止凢種黍覆土鋤治
皆如禾法欲疎扵禾按疎黍雖科而米黄又多减及空
令穊雖不科而米白且均熟不减更勝踈者汜氏云欲
疎扵禾其義未聞　崔氏曰四月蠶入簇時雨降可種
黍禾夏至先後各二日可種黍蟲食李者黍貴也　─原
製用─三月三日取黍麪和菜作羮能避時氣黍米性黏
可釀酒可作餳可蒸煮為糕糜五月五日俗以菰葉裹
成糭名角黍祭三閭大夫遺製也　合葵菜食成痼疾
合牛肉白酒食生寸白蠱　穰及根煑汁解苦瓠毒浴
去浮腫　醉臥黍穰令人生厲落眉髮
　　稷
原─稷一名穄(六書故云稷穄同聲實一字也本草云稷/従畟畟進力治稼也種稷者必畟畟進力)
(也南人承北音呼稷/為穄謂可供祭也)一名粢(爾雅云粢稷疏/云粢者稷也)闗西謂之
􁌖(音靡見/唐本草)冀北謂之䵖(音牽去聲廣/雅云䵖穄也)苖似蘆莖髙三四
尺有毛結子成枝而疎散外有薄殻粒如粟而光滑色
紅黄米似粟米而稍大色黄鮮麥後先諸米熟炊飯疎
爽香美故以供祭食之益氣安中宜脾利胃凉血解暑
壓丹石毒屬土脾之榖也脾病宜食多食發冷病　─増
本草─稷與黍一類二種也黏者為黍不黏者為稷稷可
作飯黍可釀酒猶稻之有稉與糯也其色有赤白黄黒
數種黒者禾稍髙俗通呼為黍子不復呼為稷矣北邊
地寒種之有補河西出者顆粒尤硬　─廣志─穄有赤白
黒青黄鶯鴿凡五種破减稷逼麥稷此二者以四月熟
　─齊民要術─按今俗有驢皮穄─博雅─稷穰謂之䅳
彚考─原─詩王風─彼稷之苖　─小雅─我稷翼翼─増─禮記
曲禮─稷曰眀粢─疏─稷曰眀粢者稷粟也眀白也言此祭
祀眀白粢也　─月令─孟秋之月農乃登榖─註─榖謂稷也
　─周禮天官─豕宜稷─疏─豕宜稷者牝豬味酸牝豬味苦
稷米味甘甘苦相成故曰豕宜稷　─隋書天文志─稷五
星稷農正也取乎百榖之長以為號也　─穆天子傳─天
子西征至于赤烏之人獻穄麥百載天子北征入于
曹奴之人獻穄米百車　天子西征至于􁝯韓氏爰有
樂野溫和穄麥之所草　天子東南翔行馳驅千里至
扵巨蒐之人□奴獻秋麥千車膜稷三十車　─原─吕氏
春秋─飯之美者有陽山之穄　─増─風俗通─米之神為稷
故以癸未日祠稷扵西南水勝火為金相也　─孝經說
稷者五榖之長五榖衆多不可徧祭故立稷而祭之
尚書考靈曜─春鳥星昏中以種稷秋虚星昬中以収歛
　─白虎通─稷者得隂陽中和之氣而用尤多故為長也
　─獨斷─稷神盖厲山氏之子柱也柱能植百榖帝顓頊
之世舉以為田正天下頼其功周棄亦播植百榖以稷
五榖之長也因以稷名其神也　─齊民要術─榖者總名
非止為粟也然今人専以稷為榖俗名之耳　─爾雅翼
稷者五榖之長以其中央之榖月令中央土食稷與牛
五行土為尊故五榖稷為長　─兼眀書─或問曰稷既百
榖之神不言榖而云稷者何也答曰稷屬土而為諸榖
之長故月令謂之首種首種者種最在前也諸榖不可
徧舉故舉其長而為言之以等之也若直以榖言則為
人所䙝慢也
别録─増─兩鈔摘腴─毛詩傳注先集維霰曰霰稷雪也或
謂之米雪謂其粒若稷米然─本草衍義─穄米其香可
愛故取以供祭祀然發故疾只堪作飯不黏其味淡
原─稷三月種耘四遍七月熟四五月亦可種但収少遲
耳刈稷欲早八九月熟便刈少遲遇風即落　忌與瓠
子附子同食
　　蜀黍
原─蜀黍一名蜀秫(種自蜀来故以蜀為名農政全/書云其黏者近秫故借名為秫)一名
蘆穄一名蘆粟一名髙粱(形類黍稷而髙大/如蘆荻故有諸名)一名木稷
一名荻粱(廣雅云荻/粱木稷也)種宜卑下地春月早種得子多秋
収莖麤髙丈餘状似蘆荻而内實葉亦似蘆穂大如帚
粒大如椒紅黒色米性堅實黄赤色熟時先刈其穂稭
成束攢而立之方得乾米有二種黏者可和糯秫釀酒
作餌不黏者可作糕煮粥可濟飢亦可養畜莖可織箔
編席夹籬供㸑梢可作筅帚殻浸水色紅可以紅酒有
利扵民者最博性溫澀溫中澀腸胃止泄㵼
彚考─増─博物志─三年種蜀黍其後七年多虵
别録─增─農政全書─𤣥扈先生曰蜀秫在北方地不宜麥
禾者乃種此尤宜下地立秋後五日雖水潦至一丈深
不能壊之立秋前水至即壊故北土築堤二三尺以禦
暴水
　　(附/録)玉蜀黍(原作御麥附麥後按御麥乃/別名實蜀黍類也今移入此)
原─玉蜀黍一名玉髙粱一名戎菽一名御麥(以其曾經/進御故名)
(御麥出西番舊名番麥按農政全書又作玉米𤣥扈先/生曰玉米或稱玉麥或稱玉蜀秫従他方得種其曰米)
(麥秫皆/借名之)幹葉類蜀黍而肥矮亦似薏苡苖髙三四尺六
七月開花成穂如秕麥状苖心别出一苞如㯶魚形苞
上出鬚如紅絨垂垂久則苞拆子出顆顆攢簇子粒如
芡實大而瑩白花開扵頂實結扵節
　　粟
原─粟(古作㮚象穂在禾上之形說文/云粟之為言續也續扵榖也)粱屬也(盖梁之細/者本草云)
(穂大而毛長粒麤者為粱/穂小而毛短粒細者為粟)北方直名之曰榖脫殻則謂
之小米─増─本草─粟一名秈粟古以粟為黍稷粱秫之
總稱而今之粟在古但呼為粱後人乃專以粱之細者
名粟大扺黏者為秫不黏者為粟故呼此為秈粟以别
秫而配秈　─原─稈髙三四尺似蜀秫稈中空有節細而
矮葉似蘆小而有毛穂似蒲有毛顆粒成簇性鹹淡養
脾胃補虚損益丹田利小便解熱毒陳者尤良北人日
用不可缺者諺云榖三千一穂之實至三千顆言多也
其名或因姓氏地里或因形似時令早則有趕麥黄百
日糧六十日還倉之類中則有八月黄老軍頭之類晩
則有鴈頭青寒露粟鐡鞭頭之類又有粱榖滑榖白榖
白榖黄米黄榖白米之類─増─廣志─有赤粟白莖有黑
格雀粟有張公斑有含黄有蒼背稷有雪白粟亦名白
粟又有白藍下竹頭青白逯麥擢石精狗蹯之名種云
　─齊民要術─朱榖髙居黄劉猪獬道愍黄聒榖黄雀懊
黄續命黄百日糧有起婦黄辱稻糧奴子塲音加支榖
焦金黄䳺殦合履今一名麥爭塲此十四種早熟耐旱
免蟲聒榖黄辱稻糧二種味美今墮車下馬看白羣羊
懸蛇赤尾龍虎黄雀民溱馬洩韁劉猪赤李谷黄河摩
糧東海黄石䮑嵗青莖青黒好黄陌南木隈隄黄宋􁁉
癡指張黄兎胠青恵日黄寫風赤一睍黄山鹺頓黨黄
此二十四種穂皆有毛耐風免雀暴寶珠黄俗得白張
鄰黄白鹺榖銁扵黄張蟻白耿虎黄都奴赤茄蘆黄薫
猪赤魏爽黄白莖青竹根黄調母粱磊碨黄劉沙白憎
延黄赤粱榖靈忽黄獺尾青續得黄得容青孫延黄猪
矢青烟熏黄樂婢青平夀黄鹿橛白鹺折作黄􁀙􁯒阿
居黄赤巴粱鹿蹄黄鉞狗倉可憐黄米谷鹿橛青阿返
此三十八種中麤大榖白鹺榖調母粱二種味美擇谷
青阿居黄猪矢青有二種味惡黄􁀙􁯒樂婢青二種易
舂石栁閱竹葉青一名胡谷水黒榖忽泥青衝天棒雉
子青鴟脚榖雁頭青攬堆黄青子規此十種晚熟耐蟲
災則盡矣
彚考─原─左傳─襄公二十九年鄭子展卒子皮即位扵是
鄭饑而未及麥民病子皮以子展之命餼國人粟户一
鍾　─晋書孝友傳─劉殷夢人曰西籬下有粟寤而掘之
果得粟十五鍾銘曰七年粟賜孝子劉殷　─宋書符瑞
志─文帝元嘉二十二年醴湖屯生瑞粟一莖九穂　─増
宋史食貨志─初農時太宗嘗令取畿内青苖觀之聽政
之次出示近臣是嵗畿内菽粟苖皆長數尺帝顧謂左
右曰朕每念耕稼之勤茍非兵食所資固當盡復其租
稅　─管子─桓公觀扵野曰何物可比君子之徳隰朋曰
粟可比君子之徳管仲曰苖始出生也眴眴乎似孺子
安之則安不得則危命之曰禾可比君子桓公曰善
原─韓非子─鄒穆公有令食鳧雁者必以秕無敢以粟鳧
雁無食而以一石粟易一石秕其費甚矣請以粟食之
公曰非爾所知也夫百姓餉牛而耕曝背而耘勤而不
敢惰者豈為鳥獸食哉粟米人之上食也奈何以養鳥
汝知小計而不知大害矣　─淮南子─昔者倉頡作書而
天雨粟─増─風俗通─燕太子丹仰天歎天為雨粟─焦
氏易林─新田宜粟上農得榖君子懐徳以千百福　─春
秋說題辭─粟助陽扶性粟之為言續也粟五變一變而
以陽生為苖二變而秀為禾三變而祭然謂之粟四變
入臼米出甲五變而蒸飯可食陽以一立為法故粟積
大一分穂長一尺文以七列精以五六立故其字為粟
西者金所立米者陽精故西字合米而為粟　─博物志
雁食粟則翼重不能飛　─古今注─武帝建元四年天雨
粟　宣帝地節三年長安雨黒粟　元帝竟寧元年山
都縣雨粟色青黒味苦大者如小豆小者如麻子　─拾
遺記─樂浪之東有背眀之國宜種百榖有搖枝粟其枝
長而弱無風常搖食之益髓有鳳冠粟似鳳鳥之冠食
者多力有㳺龍粟葉屈曲似游龍也有瓊膏粟白如銀
食此二粟令人骨輕　員嶠山一名環丘上有方湖周
廻千里多大鵲髙一丈銜不周之粟粟穂髙三丈粒皎
如玉鵲銜粟飛扵中國故世俗間往往有之其粟食之
厯月不饑故吕氏春秋云粟之美者有不周之粟焉
述異記─宋文帝即位而江表二千餘里野粟生焉　─原
唐紀─宣宗大中二年福建進瑞粟十五莖莖五六穂
増─全唐詩話─李紳初以古風求知扵吕溫溫見齊煦誦
憫農詩曰春種一粒粟秋収萬顆子四海無閒田農夫
猶餓死鋤禾日當午汗滴禾下土誰知盤中飱粒粒皆
辛苦曰此人必為卿相果如其言　─泉州志─紫㡌山有
金粟洞宋李邴云唐時泉人客洛陽邂逅一羽衣寄書
紫㡌隠者既歸授書遺以粟米半升還家視之金粟也
宋寧宗御書金粟之洞四字刻扵石
集藻─七言律詩─増─宋朱子次秀野種粟韻─阿香一笑走
豐隆雨徧平疇萬頃中舊喜樊遲知學圃今看許子快
論功遙憐鬱鬱翻秋隴預想垂垂弄晩風珍重詩翁且
强健東阡南陌興無窮
詩𣪚句─増─唐李白─雖有數斗玉不如一盤粟─韓愈─囷
倉榖粟滿未有旦夕憂　─杜甫─瘦地翻宜粟─方干─舂
粟引髙泉　─宋陸㳺─雲嶼鋤畬粟　─唐杜甫─鳥雀苦肥
秋粟菽
　　粱(按粱與粟一類二種原譜扵粟部内獨載青粱/一種者非今従本草増入又按爾雅虋赤苗註)
　　　(云今之赤粱粟芑白苗註云今之白粱粟虋同/穈詩大雅維穈維芑傳用爾雅疏亦引郭註以)
　　　(解之自蘓頌圖經夲草列扵黍部李時珍/本草綱目因之而遂辨郭註為非誤矣)
増─本草─粱(粱者良也榖/之良者也)即粟也(周禮九榖六榖/之名有粱無粟)自漢以
後始以大而毛長者為粱細而毛短者為粟今則通呼
為粟而粱之名反隠矣今世俗稱粟中之大穂長芒麤
粒而有紅毛白毛黄毛之品者即粱也蘇恭曰黄粱(出/蜀)
(漢商浙間穂大毛長榖米俱麤于白粱而収子/少不耐水旱食之香美勝于諸粱人號竹根黄)白粱(穂/大)
(多毛且長而榖麤扁長不似粟圎也/米亦白而大食之香美亞于黄粱)青粱(殻穂有毛而/粒青米亦㣲)
(青而細于黄白粱粒似青稞而少麤早熟而收薄夏月/食之極為清凉但味短色惡不如黄白粱北人少種之)
(作餳清白/勝于餘米)　─廣志─有具粱解粱有遼東赤粱魏武帝常
以作粥
彚考─増─禮記曲禮─粱曰薌萁疏粱曰薌萁者粱謂白粱
黄粱也萁語助也　─周禮天官─犬宜粱─疏─犬宜粱者犬
味酸而溫粱米味甘而㣲寒氣味相成故云犬宜粱
集藻─五言律詩─原─唐杜甫佐還山後寄一首─白露黄粱
熟分張素有期已應舂得細頗覺寄来遲味豈同金菊
香宜配綠葵老人他日愛正想滑流匙
詩散句─増─唐杜甫─新炊間黄粱
别錄─原─種榖─地欲肥耕欲細欲深秋耕更佳種欲成實
不秕用臘雪水浸過耐旱辟蟲時欲仲春得雨為妙小
雨欲接濕大雨須俟少乾先耙後種種後旋以石砘砘
令土堅則苗出旺相如遇天旱苗出土仍砘春種欲深
夏種欲淺早禾晩禾欲兼種防嵗有所宜一云閏月年
宜晩田然大率宜早早田収多扵晩早田淨而易治晚
者蕪穢難治且早榖米實而多晚榖皮厚米少而虚行
欲稀諺云稀榖大穂来年好麥─鋤榖─鋤以三遍四遍
為度第一遍曰撮苗留苗欲密第二遍曰定科留其壮
者去其密者弱者第三遍曰擁本鋤欲深擁其土以䕶
根則耐旱第四遍曰復壟俗名添米五榖惟小鋤為良
苗出壟則深鋤鋤不厭數周而復始勿以無草而怠功
鋤者非止去草盖地熟而實多糠薄而米美鋤得十遍
可得八米春鋤起地夏鋤除草春鋤不用觸濕六月以
後雖濕亦無嫌─刈榖─食貨志云力耕數耘収穫如盗
賊之至故熟速刈乾速積刈早則傷鎌刈晩則折穂遇
風則収減濕積則藁爛積晩則粒耗連雨則生耳所以
収穫不可緩也収穫者農事之終務本者可怠焉而自
棄其前功乎─積榖─周禮地官曰舍人掌粟入之蔵註
曰九榖俱蔵以粟為主神農之教曰有石城十仞湯池
百歩帶甲百萬而無粟弗能守也北方水土深厚窖地
而藏可數十年不壊
　　秫(按秫與粟同類異種原譜言/粟而不及秫今従本草増入)
増─爾雅─衆(音/終)秫─注─謂黏粟也─疏─與榖相似其莖桿似禾
而麤大者是也　─本草─秫一名糯秫一名糯粟一名黄
糯(秫字篆文象其禾體柔弱之形俗呼糯粟/北人呼為黄糯亦曰黄米釀酒劣扵糯也)蘇恭曰凢
黍稷粟秫稉糯三榖皆有秈糯也李時珍曰秫即粱米
粟米之黏者有赤白黄三色皆可釀酒圖經謂秫為黍
之黏者說文謂秫為稷之黏者古今注謂秫為稻之黏
者皆誤也惟蘇恭以粟秫分秈糯孫炎注爾雅謂秫為
黏粟者得之　─廣志─有胡秫早熟及麥─齊民要術─按
今世有黄粱榖秫桑根秫櫶天培秫也
彚考─増─晋書孔羣傳─羣性嗜酒嘗與親友書云今年田
得七百石秫米不足了麴糵事　燕翼貽謀錄─宋种放
有别墅在終南山聚徒講學性嗜酒種秫自釀林泉之
景頗為幽勝真宗聞之欲幸其家而不果咸平六年遣
使畫圖以進　─澄懐錄─种眀逸嗜酒嘗種秫自釀曰空
山清寂聊以養和自號雲溪醉侯　─聞竒録─徐庭實廵
官説乾符中武義縣有人入山掘地二尺忽䧟丈餘深
數尺収得秫百斛莫知其由将醞酒其味濃厚
詩散句─増─晋陶潛─春秫作羙酒酒熟吾自斟　─宋陸游
供秫借留客　─元方夔種秫田多早帯秋
　　　(附/録)穇子
原─穇子一名龍爪粟一名鴨爪稗(本草云穇乃不黏之/稱亦不實之貌龍爪)
(鴨爪象/其形也)北地荒坡處種之苗葉似榖至頂抽莖有三稜
開細花簇簇結穂如粟穂而分數岐如鷹爪之状内有
細子如黍粒而細褐色味澀稃甚薄碾米煮粥炊飯磨
麪蒸食皆宜可救荒
　　(附/録)稊稗
増─爾雅─蕛苵─注─蕛似稗布地生穢草─疏─似稗之穢草也
　─爾雅翼─稊與稗二物也皆有米而細小　─本草─稗乃
禾之卑賤者也故字従卑陳藏噐曰有二種一黄白色一
紫黒色紫黒者似芑有毛北人呼為烏禾　─原─稗野生
苗葉似穇子色深綠根下葉蔕紫色梢頭出扁穂結子
如黍粒茶褐色味㣲苦用與􁯒子同食之益氣宜脾故
曹植有芳菰精稗之稱苗根治金瘡及損傷血出不已
搗敷即止甚騐每一斗得米三升稊苗似稗而穂如粟有
紫毛即烏禾也可救荒又可殺蟲煮以沃地螻蚓皆死
彚考─増─孟子─五榖者種之美者也茍為不熟不如荑稗
荘子─道在稊稗─原─淮南子─離先稻熟而農夫薅之不以
小利傷大穫也─注─離與稻相似─増─江表傳─吴五鳳元
年交趾稗草化為稻　─三峡考─峡内隙地沙土宜黍稷
菽麥獨不宜秔秫耳又一種自滇中来者曰雲南稗一曰雁
爪稗以形似名亦播種畦植與五榖争價東南所無也
集藻─七言古詩─増─元方回種稗歎農田插秧秧綠時稻
中有稗農未知稻苗欲秀稗先出㧞稗飼牛惟恐遲今
年淛西田沒水却向淛東糴稗子一斗稗子價㡬何已
值去年三斗米天災使然􁃰勝真焉得世間無稗人
别録─増─汜勝之書─稗既堪水旱種無不熟之時又特滋
茂良田畝得二三十斛魏武使典農種之頃収二千斛
斛得米三四斗釀酒甚美釅炊食不减粟米可備荒稗
稈一畝則當稻稈二畝宜擇其秸長而粒大種之倘遇
水旱便可多種亦救荒之一助
　　　(附/録)稂
増─爾雅─稂童粱─注稂莠類也─疏─今人謂之宿田翁或謂
之守田也─說文─稂禾秀之穂生而不成者謂之蕫蓈
─爾雅翼─稂惡草與禾相雜　─本草─一名狼尾草(爾雅/云盂)
(狼尾註云似茅可以覆屋本草拾遺謂即此物按爾雅/已釋稂曰童粱果為一物不當重出也姑存之以備考)
陳藏噐曰生澤地似茅作穂廣志云子可作黍食李時
珍曰莖葉穂粒並如粟而穂色紫黄有毛荒年亦可采
食
彚考─増─詩曹風─冽彼下泉浸彼苞稂　─小雅─不稂不莠
　─韓詩外傳─馬不過稂莠
　　　(附/録)菵草
増─爾雅─皇守田─注─似燕麥子如雕胡米可食生廢田中
一名守氣　─爾雅翼─菵米可為飯生水田中苖子似小
麥而小四月熟久食不饑爾雅所謂皇守田也
　　(附/録)蒯草
増─爾雅翼─蒯草子堪食如秔米
　　(附/錄)東廧
増─廣志─東廧色青黒粒如葵子似蓬草色青黒十一月
熟出幽凉并烏丸地　─魏書─烏丸地宜東廧似穄可作
白酒─本草─東廧生河西河西人語云貸我東廧償爾
田粱
　　　(附/錄)粱禾
増─本草─李時珍曰廣志云粱禾蔓生其子如葵子其米
粉白如麪可作饘粥六月種九月収牛食之尤肥此亦
一榖似東廧者也
　　　(附/録)蒒草
増─本草─蒒草一名自然榖一名禹餘糧言禹治水棄其
餘糧化而為此(詳見後/博物志)㓂珣曰蒒實如毬子八月収之
海上民常食中國未嘗見也李時珍曰方孝孺有海米
行亦蒒草之類也
彚考─増─博物志─扶海洲上有草名曰蒒其實如大麥從
七月熟民歛穫至冬乃訖名曰自然榖或曰禹餘糧
集藻─七言古詩─増─眀方孝孺海米行─海邉有草名海米
大非蓬蒿小非薺婦女攜籃書作羣采摘聊扵海中洗
歸来滌釜燒松枝煮米為飯充朝饑莫辭苦澁咽不下
性命聊假須臾時
　　　(附/録)感禾
増─齊民要術─感禾扶疎生實似大麥
　　　(附/録)楊禾
増─齊民要術─楊禾似藋粒細左折右炊停則牙生
　　(附/録)火禾
増─齊民要術─火禾髙丈餘子如小豆出粟特國
　　(附/録)木禾
増─山海經─崑崙墟上有木禾長五㝷大五圍
彚考─増─穆天子傳─天子東征至扵重□氏黒水之阿爰
有野麥爰有荅堇西膜之所謂木禾重□氏之所食
　　嘉禾(按詩注黍稷稲粱皆名為禾麻與菽麥則無/禾稱傳稱嘉禾皆統言之故另列扵諸榖之)
　　　(後/)
原─瑞應圖─嘉禾五榖之長盛徳之精也文者異本而同
秀質者同本而異秀此夏殷時嘉禾也　─晋徵祥說─王
者盛徳則嘉禾生嘉禾者仁卉也其大盈箱一稃二米
　─増─孝經援神契─徳下至地則嘉禾生─春秋運斗樞
璇星眀則嘉禾液　─春秋感應符─日下淪扵地則嘉禾
興　─春秋說題辭─天文以七列星以五故嘉禾之滋莖
長五尺五七三十五神盛故連莖三十五穂以成盛徳
禾之極也
彚考─原─書大傳─成王時有苖異莖而生同為一穂人有
上之者王召周公而問之公曰三苗為一穂抑天下其
合為一乎─増─史記魯周公世家─唐叔得禾異畝同穎
獻之成王成王命唐叔以餽周公扵東土作餽禾周公
既受命禾嘉天子命作嘉禾─前漢書宣帝紀─神爵元
年詔曰嘉榖𤣥稷降於郡國─郊祀志─王莽使中郎平
憲誘羌還云天下太平一禾長丈餘故乞内屬　─後漢
書鄭𤣥傳─𤣥年十六號神童民有獻嘉禾者欲表府文
辭鄙略𤣥為改作又著頌一篇侯相髙其才而修冠禮
焉─南蠻傳─順桓之世板楯數反太守蜀郡趙溫恩信
降服扵是宕渠出九穂之禾─吴志孫權傳─黄龍三年
由拳野稻自生改為禾興縣　南始平言嘉禾生改眀
年嘉禾元年　赤烏七年秋宛陵言嘉禾生　─宋書符
瑞志─漢安帝延光二年六月嘉禾生九真百十六本七
百六十八穂　宋文帝元嘉十一年八月嘉禾一莖九
穂生北汝隂　二十二年六月嘉禾生籍田一莖九穂
　嘉禾生華林園百六十穂　二十四年七月嘉禾旅
生華林園及景陽山江夏王義恭獻嘉禾甘露頌中領
軍吉陽縣侯沈演之上嘉禾頌　二十五年六月嘉禾
生華林園十株七百穂　孝武帝大眀元年五月嘉禾
一株五莖生清暑殿鴟尾中　嘉禾生青州異根同穂
　─南齊書祥瑞志─永眀元年正月新蔡郡獲嘉禾一莖
五穂　八月新蔡縣獲嘉禾二莖九穂一莖七穂　二
年八月梁郡睢陽縣界野田中獲嘉禾一莖二十三穂
─魏書許謙傳─謙子洛陽為雁門太守家田三生嘉禾
皆異壠合穎太祖善之進爵北地公加鎮南将軍　─隋
書循吏傳─梁彦光為岐州刺史甚有恵政嘉禾連理出
扵州境開皇二年上幸岐州悦其能賜粟五百斛物三
百叚御􁡣一枚─南史梁宗室傳─始興忠武王憺子暎
為吳興太守郡累不稔中大通三年野榖生武康凡二
十二處自此豐穰暎製嘉榖頌以聞─舊唐書五行志
元和七年十一月龍州武安川會田中嘉禾生有麟食
之復生麟之来一鹿引之羣鹿隨之光華不可正視使
畫工圖麟及嘉禾来獻　─新唐書代宗本紀─乾元元年
四月立為皇太子初太子生之嵗豫州獻嘉禾扵是以
為祥乃更名豫　─宋史理宗本紀─景定元年建陽縣嘉
禾生一本十五穂詔改建陽為嘉禾縣─遼史道宗本
紀─太康三年九月玉田貢嘉禾─金史世宗本紀─大定
二十四年正月辛夘真定進嘉禾二本六莖異畝同穎
　─五行志─宣宗興定元年七月癸夘大社壇産嘉禾一
莖十五穂　十月丹州進嘉禾異畝同穎　熙宗皇統
四年正月乙丑陕西進嘉禾十二莖一本七穎　─山海
經─崑崙墟有禾末長五㝷─穆天子傳─□山是唯天下
之良山也寶玉之所在嘉榖生之草木碩美天子扵是
取嘉禾以歸樹扵中國─瑞應圖─舜時后稷播植天降
秬秠故詩曰天降嘉種惟秬惟秠─東觀漢紀─光武以
建平元年生扵濟陽縣是嵗有嘉禾生一莖九穂大扵
凡禾縣界大熟因名上曰秀─原─古今注─漢魯恭拜中
牟令嘉禾生恭庭中─増─㑹稽典錄─謝承遷呉郡督郵
嵗穰嘉禾六穂生扵部屬─拾遺記─炎帝始教民耒耜
躬勤畎畝之事時有丹雀銜九穂禾其墜地者帝乃拾
之以植扵田食者老而不死　周成王五年有因祗之
國丈夫勤扵耕稼一日鋤十頃之地貢嘉禾一莖盈車
故時俗四言詩曰力勤十頃能致嘉穎　燕昭王時有
白鸞孤翔銜千莖穟穟扵空中自生花實落地則生根
葉一嵗百穫一莖滿車故曰盈車嘉穟　崑崙山者西
方曰湏彌山上有九層第三層有禾穟一株滿車　─續
搜神記─廬陵巴丘人文晃者世以田作為業秋収己過
穫刈都畢眀旦至田禾復湛然如先即便穫所獲盈倉
而巨富─大業拾遺録─七年九月太原郡有獻禾一本
三穂長八尺穂長三尺五寸大尺圍芒穂皆紫色鮮眀
自禾以上三尺餘亦紫色有老人年八十餘以素木匣
盛之賜物三十叚　─西域記─天竺國禾之長者沒槖駞
　─酉陽雜俎─婚禮納采有合驩嘉禾嘉禾分福也─原
唐紀─代宗永泰元年秋京兆府上言鄠縣嘉禾生穂長
一尺餘穂上粒重疊如連珠　郭子儀上言寧朔縣界
荒地十五里有黒禾偶生徧地掃盡經宿復生其禾圎
實味甘美─増─湧幢小品─正徳六年如臯縣嘉禾─本
有至百莖者其一本二十莖者尤多　─原─平陽縣志─萬
厯辛夘縣民有田六畝同時插秧中三畝勃然奮發五
日即結榖収成縣以為嘉榖先登豐年大瑞　─増─掲陽
縣志─嘉靖十年龍溪士人荘守徳田稻一莖五穂以為
嘉禾獻扵府知府丘其仁藏諸庫
集藻─表─増─唐張說為留守奏嘉禾表─臣聞天聽自人神
和在徳代非乏瑞罕遇開泰之期福不虚徴必俟休眀
之主伏惟皇帝陛下仁覆萬靈孝理四海政每先扵帝
籍役不紊扵農時嘉氣横㳺祥風紛灑騰文煒色九光
連合扵貞眀逸軰殊倫百寶駢滋扵動植臣今月日奉
進㫖告望鳳臺慶山醴泉之瑞其日扵山陵東栢城内
得嘉禾一本臣初見衆苗亘壟香穎垂秋嘉玩繁滋欲
觀成粒左右無識折以呈臣異其綠葉綬舒葱芒璧秀
熟視竒状乃知嘉祥下則異畝合莖上又同連䨇穂昔
雍熈之代政理之君雖導出應時而生不擇地未有託
根神域彰孝徳之能深吐秀夀宫助粢盛之豐潔此盖
睿誠通感靈祐降祥中古以来未覩斯美臣籍慶宗枝
久沐星潢之潤躬持瑞穎預奉天保之符忭悦之誠倍
兼恒品─符載廬州進嘉禾表─臣某言得廬州刺史裴
靖状稱巢縣百姓唐海母䘮廬墓手自耕植以備祠祭
無何扵粟田之中輙産嘉禾一本六穂一本五穂即時
差録事叅軍朱寧丁寧考驗事状眀白臣聞感天地者
存乎誠通神眀者極乎孝蘊而為精粹發而為禎祥上
𤣥與之獻酬后土為之泄露故使騰芳髙隴擢穎清秋
冠九榖之英英増大田之藹藹此皆陛下聖徳茂鴻化
洽名教生人之内有淳孝靈瑞之下有嘉禾邁風烈扵
前王煥丹青扵唐史不然何幽贊𤣥答其若是乎臣猥
以鈍劣祗守風土宣陛下之恩澤撫陛下之庶甿覩茲
盛美光榮耳目不勝歡忭踊躍之至　─權徳輿嘉禾合
穂表─伏見武俊所奏恒州鼓城縣生嘉禾一本合穂又
盧徵奏華州鄭縣獲嘉禾一穂者謹按孫氏瑞應圖曰
嘉禾者五榖之長王者徳茂則生伏惟陛下徳叶𤣥功
仁育生類同穎擢秀殊祥並時昔周道既昌唐叔以獻
表天下和平之兆為隂陽訢合之符五榖登成百嘉儲
祉發扵厚載集是休徴况嶽鎮之方表章繼至感通昭
晰莫甚扵斯臣等忝列台司喜倍恒品　─桞宗元賀嘉
禾表─今月某日宰臣以幽州所進嘉禾圖各一軸示百
寮者伏以嘉榖順成靈貺昭格天人合應遐邇同心伏
惟皇帝陛下睿謀廣運神化旁行植物知仁祥圖應聖
靈嶽不愆扵贊佑燕谷用遂扵生成豐稔隨均知朔南
之被澤休嘉克叶見天地之同和六穂慚稱扵漢臣異
畝恥書扵周典自中形外均慶同歡臣謬職憲司獲覩
嘉瑞無任抃躍之至─禮部賀嘉禾及芝草表─伏見今
月某日内出劍南所進嘉禾圖及陕州所進紫芝草示
百寮者珍圖煥開瑞彩交映遐邇偕至福應攸同伏惟
皇帝陛下緝熈至道保合太和天惟發祥地不愛寶嘉
禾擢質靈草抽英獻于王庭唐叔慚同穎之異薦諸郊
廟班史謝連葉之竒既呈薿薿之祥更覩煌煌之秀豐
年斯著聖夀用彰飲和之人歡忭無極臣等優㳺至化
披翫殊姿慶忭之誠倍百恒品　─張仲素賀嘉禾表─伏
見鄆州東平縣官荘地内有禾異壠䨇本合成一穂畫
圖奏進傳示百寮者謹按瑞應圖曰王者徳茂而太平
君臣和則嘉禾朱草以甲萌言不得中和之氣即不生
也伏惟陛下鼓和風茂休應泰階平扵上下大中建扵
人臣神眀是若徵見必報通彼殊壠總其䨇莖滋大澤
以㝠造成嘉穂而薦和合為一彰至化之會同堅而好
表資生之豐實推物類以得天意觀繪事而擬靈篇凡
在班行咸同慶幸
状─増─唐韓愈奏汴州得嘉禾嘉𤓰状─謹按符瑞圖王者
徳至扵地則嘉禾生伏惟皇帝陛下道合天地恩霑動
植邇無不恊逺無不賓神人以和風雨咸若前件嘉禾
等或兩根並植一穂連房或延蔓敷榮異實共蔕既叶
和同之慶又標豐稔之祥感自皇恩㣲莖何極扵造化
親逢嘉瑞小臣喜遇扵休眀
謳─増─魏曹植榖謳─於穆聖皇仁暢恵渥辭獻减膳以服
鰥獨和氣致祥時雨灑沃野草萌芽變化嘉榖猗猗
嘉禾惟榖之精其洪盈箱協穂殊莖昔生周朝今植魏
廷獻之廟堂以昭祖靈
頌─増─宋劉義恭嘉禾頌并表─臣聞居髙聽卑上帝之功
天且弗違聖王之徳故能影響二儀甄陶萬有鑒觀今
古採騐圖緯未有道闕化虧而禎物著眀者也自皇運
受終辰曜交和是以卉木表靈山淵効寶伏惟陛下體
乾統極休符襲逮若乃鳳儀西郊龍見東邑海酋獻改
緇之羽河祗開俟清之源三代象徳不能過也有幽必
闡無逺弗届重譯嵗至休瑞日臻前者躬籍南畝嘉榖
乃植神眀之應在斯尤盛四海既穆五民樂業思述汾
陽經始靈囿蘭林甫樹嘉露頻流板築初就祥穟如積
太平之符扵是乎在臣以寡立承乏槐鉉浴沭芳津預
睹㝠慶不勝忭舞之情謹上嘉禾甘露頌一篇不足稱
揚羙烈追用悚汗頌曰二象攸分三靈樂主齊應合従
在今猶古天道誰親惟仁斯輔皇功帝績理冠區宇四
民均極我后體茲惟機惟神敬昭文思九族既睦萬邦
允釐徳以位叙道致雍熈於穆不已顯允東儲生知夙
叡嶽茂淵虚因心則哲令問𢎞敷繼徽下武儷景辰居
軒制合宫漢興未央矧伊聖朝九有巳康率由舊典思
燭前王乃造陵霄遂作景陽有藹景陽天淵之涘清暑
爽立雲堂特起植類斯育動類斯止極望江波遍對嶽
峙化徳惟逹休瑞惟懋誕䧏嘉種呈祚初構甘露春凝
禎穟秋秀扵今匪烈嗣嵗仍富昔在放勲歴荚數朝降
及重華倚扇清庖鑠矣皇慶比物競昭倫彼典策被此
風謠資臣六蔽任兼兩司既恧仲衮又慚鄭緇豈忘衡
泌樂道眀時敢述休祉愧闕令辭─沈演之嘉禾頌─煥
炳禎圗昭晰瑞典運傾方閟時亨始顯綈状既章鳥文
斯辨於皇聖辟承物紀逺明兩辰麗昌輝天衍　理妙
位崇事神業盛淵渥徳澤虚寂道政恊化安心調樂移
性玉衡從體瑤光得正臣星垂采景雲立慶極仁所
被罔幽不攘至和所感靡况弗彰鴛出丹穴鸚起西廂
白鹿踰海素鳥越江結響穹隂儀形鐘陽治人奉天
廼勤廼格黛耜俶載髙廪已積嘉禾重穋甘露流液擢
秀辰畦揚穎角澤離穟合豪榮區䕃斥盈箱徵殷貫
桑表周今我大宋靈貺綢繆帝終撝謙繹思勿休躬薦
宗廟溫恭率由降福以誠孝享䖍羞　頒祉推功登徽
叡詔恩覃隠顯賞延荒徼河溓海夷山華嶽燿憬琛夐
賮兼澤委效日表地外改服請教茂對盛時綏萬屢
豐厭厭歸素秩秩大同上藏諸用下知所從仰式王度
俯歌南風鴻名稱首永保無窮
贊─増─漢鄭𤣥㛰禮謁文贊─嘉禾為榖班祿是宜吐秀五
七乃名為嘉
賦─増─唐潘炎嘉禾合穂賦并序─景龍二年秋八月屬縣
長子有嘉禾合穗瑞不虛月侯其偉而乃賦曰天祚眀
徳兮降之嘉生案彼靈篇兮莫之與京脉震土膏且分
苗扵南畝駟臨天漢爰合穂以西成當元后之厯試表
休徵扵太平不莠不稂實堅實皁引薫風扵和氣承湛
露扵蒼昊生非百里騐管仲之虛辭出異崑山自我皇
之所寳在瑞圖之右為曠代之祥唐叔得之而合穎周
成得之以充箱䨇米一稃稱之表異孤莖六穗頌以非
常今也尤盛居然允臧轉風而屢騰佳氣就日而交見
祥光獨天不生託厚載扵富媼非聖不感効元符於我
皇我皇得之熾而昌風之起兮雲之揚嘉禾之瑞未可
量天子億載臨萬方─張真祥嘉禾合穎賦─南山之下
兮無人之境力穡此中兮均夫躁靜勞則不憚既寒耕
而熱耘慶有所歸忽異畝而同穎茎駢惜芃芃之色秀
合垂䔿䔿之影此焉觀瑞亦祗以異比於木乃連理之
祥在扵人盖同心之義稃已聞扵二米莖乃殊於九穂
豈非徳之能及實聖朝之所致爰考休徵豐年是憑麥
兩岐而能匹茅三脊而徒稱固神倉之可貯期郊廟之
以升欲薦堯階且聞秷秷之穫将登神膳遂入烰烰之
烝天道𤣥黙瑞以表徳豈無沃土而光扵我家豈無異
方而祚此王國不有嘉生孰謂賓榮友朋之心因取興
扵連茹兄弟之樂遂作戒於分荆佇聞唐叔之獻頌我
后之升平─趙蕃甸人獻嘉禾賦─聖上崇國本致時康
動𤣥象之昭鑒産嘉禾而應祥甸人扵是具畚鍤修封
疆唘芳穎扵修畛薦靈姿扵我皇懿夫挺㧞自分連拳
相接始穰穰而齊實終矯矯而異葉殊其本均二氣以
發生同乎心表一徳之和協不然者寧擢秀扵墳衍載
具羙扵圖牒徵其瑞質稽彼大同見芬敷而共貫信縈
結以交通則知符乎帝道發自天功合穂之珍方将效
祉扵今日異畝之羙豈獨標竒扵古風扵是野老歡心
田夫盡力宛移根扵沃壤之際俄發耀扵丹墀之側祥
煙近拂乍疑連理之形喜氣傍臨更辨合歡之色彌彰
執契之道載助惟馨之徳爾其天鑒非逺神珍是呈始
苕亭而間出終夭矯而曲成豈比躬稼之時盡化晉君
之草挺生之嵗克符漢帝之名向令質委離披孤生苯
䔿安得臨玉砌邇龍衮設穜稑之萌芽為理化之根本
是知六府惟序萬邦式孚茅三脊而非偶獸共觝而自
殊未若耀青芳扵近甸垂嘉貺扵靈圖况復聖慮彌深
皇猷思永梯山航海未足契其休光菲食卑宫将欲示
其豐省斯所謂騰茂實扵厚地故薦穂扵重穎　─眀沈
鯉嘉禾賦─惟帝籍之千畝接宸極之宫牆翕垓埏之瑞
煒穆元辰扵孟陽萃坤靈而厚載孕扶輿以發祥錯龍
鱗於原隰布鏤刻扵塍疆沁玉河之沃潤浥金露之膏
瀼拓周臺之靈囿陋漢苑之朱堂感華胥扵禁㝢闢融
澤扵扶桑禱農祥扵地后震癉憤扵天房盖聖朝之所
以先稼穡備蒸嘗展一人之孝思而闗社稷之靈長者
也粤惟我皇踐祚闡坤握乾仁亶義濊聖思廣淵契七
月之精蘊領無逸之真詮振天眀而育徳躬豐服扵眀
禋履桑林而簡器望三素以祈年當東作之平秩舉大
典扵籍田親秉耒以三推御葱轄扵青氊命后稷以播
榖簡伯禹以疏泉班保介而終畝勞百辟扵肆筵布陽
和於九有暢聖澤扵八埏爾乃精忱上達協氣旁通瑞
祉迸臻靈貺雲從沴氛神禦寶露時融宜暑宜寒十雨
五風将及我私先急我公我黍翼翼我稷芃芃既庭且
碩實大以豐乃有嘉禾秀擢䝉茸或一本而多岐或數
穂而同莖引瑤風以幻質濯玉瀣而凝精陸離離以綴
蕾曄采采以含英溶丹椹之芳潔燦瓊蘂之晶熒秉五
七之恒徳挺九穂之竒禎纍連珠而合穎壹金玉而本
生霈休符扵甘雨銜滋液扵璇星毓祥柯以五變耀泰
運扵九茎天施雨而匪瑞日淪地而有徵譬禮義之多
富獵龍鳳之異名軼幽谷之蘭􁈙掩𤣥圃之松苓彼紫
麻綠苣豈嘉禾之與埓而碧麥靈苗詎並蔚而爭榮若
夫粟雨炎帝瑞發軒轅陶虞異穱魯史書年成周合穂
唐叔命篇字成雨扵蒼頡穎頌著扵鄭𤣥拳野産之而
名邑赤烏因之以改元外此而朱蓂厯扵堯陛紫蕙茁
扵太原秀騰濟隂之境旅生建武之年稻孫揚蕤扵金
斗祥麟集食於武川敬仲乃啓封禪之所致汾陽極稱
天瑞之可傳此皆帝不貴乎金玉而寶夫衣食之源故
其政必調扵函夏而時省歛扵秋田之所致也乃有連
叢合隴七穂五岐三苗四熟珍綺紛披或北里之稱盛
或𤣥山之讓竒不周或呈其異種帝庭或獻自外夷或
光照九阿之謠或香聞五里之滋是以繁瓌侈稱扵前
代而昌符踵應扵來茲孰若聖世之休禎炳靈淑扵神
祗實皇衷之淵塞特示象扵疇菑既登八極扵安和仍
躋萬國扵咸熈允阜澤之潛通羌宏化之寵綏扵是田
畯至喜穡夫載忻僉曰異哉世所希聞薄言采之以獻
吾君於惟皇上勲華淑軌方且秉冲自下遜羙弗居謂
嘉榖之呈象豈凉徳之克符實先聖之顯烈膺上帝之
瑤圗也扵是降眀詔蠲吉辰徵太師之九奏舉宗伯之
十倫飭豆豋而並薦毖尊俎以俱陳信曽孫之有道企
皇祖之居歆扵是大禮告成億兆歡忻東漸海隅西暨
沙壖具瞻上瑞雷動風傳凡在廷之臣工咸稽首以颺
言謂聖王治天下以孝而五榖為王政之先茲者聖徳
廣運格扵重𤣥一人有慶兆民頼焉将使至治刑於萬
國嘉祥載扵普天皇風皥皥王道平平端冕垂旒四海
晏然眀眀天子夀考萬年─許國嘉禾賦─勾呉文學躡
屩之燕會天子藻潤太平四方瑞應日奏闕下既聞有
獻嘉禾者羣公畢賀迺盱衡濯慮而往觀之遘狥華子
與好古先生辨論金門之左揖而聽其語狥華子曰吾
聞太和之氣醞釀堪輿蓄極而發竒珍乃攄祥風之所
披拂膏露之所沾濡神不能闡其粹天不䏻表其符沕
潏逢涌溢為嘉禾盖冥搜扵玉䇲茲快覿扵皇都夫其
陸海廣輪神臯沃衍龍首通渠魚鱗疊畹蔚封畛兮縦
横倬阡陌兮宛轉三推既倡兮九扈作勞黄茂聿滋兮
𤣥功斯顯則有玉山異種北里仙英濟陽九穂崑崙五
㝷挹光華扵日月凝沆瀣扵太清卿雲照爛以垂覆景
星煒煜而流晶毓非常之元化挺秀質扵金茎爾乃穎
擢丹霞顆抱眀月豐枝苯䔿瑋幹芳潔或珠聨扵異畝
或琪映扵同畷或兩儀分扵混沌或五氣散扵轇轕或
參乎乾畫之精或象乎洛疇之列其生也后稷降靈厲
山遺烈種羙璧扵藍田萃商金於清樾其用也含哺萬
國芬芳九闥頤天顔扵五位肇王基扵七月猗寰中之
上瑞羗閱世而昭掲昔蒼姬之受命兮爰抽祕扵唐叔
逮白水之真人兮值虹流而載育曰悠悠其厯刼兮嗟
未聞乎芳躅匪至寶之不可恒兮何寂寥扵圖籙聖皇
建極兮超赫胥而軼大庭黄輿獻琛兮嘉禾乃登邇葳
蕤兮千畝逺璀璨兮八紘由顧命越扵今茲兮果何方
兮弗獲亦何嵗兮弗生保介紛綸而奏御竒祥雜遝扵
汗青盖千萬年之希睹而鴻濛剖判所未有之庥禎也
謂宜陟岱嶽告成功勒蒼崕樹穹窿跨蓂荚扵堯除掩
蟠桃扵漢宫何為乎僅升太廟之几聊陳尚膳之饔蔑
洪朗而弗耀抑崇峻以謙冲意者聖人之盛徳兮慮非
所以章眀賜而承昊穹扵是好古先生拂然色厲正襟
諤諤而復之曰異乎子言所謂見一斑之文豹蔽豐蔀
而測星躔者也吾聞之柔桑暮拱殷道以興芝房協律
漢業㡬傾蒼麟駟扵羯乗黄龍炫扵吴京謂變者未必
為咎疑祥者未必為禎其休其否此焉足憑嗟大鈞之
寥闊兮二五交蒸神竒臭腐兮靡詭弗呈勘一抹一擠
之榮亦造化之偶然兮夫何與扵朝廷是故眀王馭世
不貴異物有兢兢而思慎曷顓顓扵黼黻稽六府之重
輕察三才之秒忽故以豐年為寳民食為天㳺神稼穡
雅意甫田躬黛耜御紺轅廑穆清之宵旰祗求裕乎元
元如其耕耘不擾疆理盡力多黍多稌時萬時億百室
開兮婦子寕百禮洽兮神人懌即大化之神眀知協氣
之融液雖無嘉禾奚損至徳如其疆理蕪溝遂廢鳴條
不時濯枝愆序田畯失其咨茹亞旅闕其樹藝黔黎艱
食風教刓敝雖有嘉禾奚益世故今天子逺覽陶鈞之
上庶㡬歸禾之㫖視厥方貢譲而弗處有事寝園薦馨
而已盖俯狥乎百辟非則傚乎夸詡子大夫不究本原
矜竒說異殊謬乎春秋之義語未卒勾吴文學攝齊而
進曰長卿有言楚既失矣齊亦未為得也且皇天樹后
以長世豈漠然其無情有錫羡以純佑或降威以宣懲
伊災祥之大致固在昔其眀徵然而天道遠人道邇驗
善惡之㡬先視后徳何如耳有禾芉芉眀盛之年飛紫
芒扵堯陌垂金粟扵舜田氣縁感而後應治有開而必
先以此為瑞瑞何疑焉若夫帝澤未流嘉禾聿穟搖盲
飈以扶疎潤怪雨而薆薱雖併穂之可觀實隂陽之多
戾出非其時是奚足貴名之曰妖又豈非類故夫麟一
也遊郊者軒以之光西狩者周以之亡鳳一也岐山鳴
而徳茂穎川集而道荒彼四靈其畢爾豈茲禾之比方
盖以瑞稱之兮瑞未可必以妖視之兮妖亦非常亮神
霄之有意非臧否其茫茫維觀物而考徳兮乃天人之
並彰噫嘻為妖為瑞以昬以聖則大聖之握符必降康
之綦盛方今巢燧當陽夔龍布令歩玉斗懸金鏡匹夫
軫扵宸衷三農重扵八政春臺若登寒暑皆應是以震
聲日景霅煜九𤣥貢華喬岳輸英大川極薫蒸而旁魄
乃茁暢扵天田所謂以和召和兮洵神理之自然豈比
夫赤烏與泰始空詫說扵民間昔我髙皇帝之紹天也
虎旅戢而化成龍門獻其嘉穂肆賁天章用歌敬畏不
侈大以自矜爰貽謀而錫類誠天寵其徳而靈承其瑞
扵今觀之維上克配而先生不考扵此一以為希覩一
以為偶然弗原天而盡人得無立言之少偏伊欲照金
簡重瑤編表熈朝之鴻鑠邁周烈扵千年務昭眀乎聖
徳乃論治之真詮文學語既從容而却先生歛容唯唯
諾諾顧謂徇華子曰此嘉禾之讜議也足勸賢而警虐
庶㡬風人用備著作
樂章─増─宋史朝㑹樂章─彼羙嘉禾─莖九穂農疇告祥
史牒書瑞擊壤歡歌如京委積留獻春種昭錫善類
嘉彼合穎致貢升平異標南畝瑞應西成徳至扵地皇
祗效靈和同之象煥發祥經
五言排律─原─唐孟簡咏嘉禾合穎─玉燭将成歳封人亦
自歌八方霑聖澤異畝發嘉禾共秀芳何遠連莖瑞且
多穎低甘露滴影亂恵風過表稔由神化為祥識氣和
　因知興嗣嵗王道舊無頗─増─無名氏嘉禾合穎─天祚
　皇王徳神呈瑞榖嘉感時苗自秀證道葉方華氣轉騰
　佳色雲披映早霞薫風浮合穎湛露淨祥花六穂垂兼
　倒孤莖嫋復斜應同唐叔獻稱慶比周家
　詩散句─増─周庾信─嘉禾䨇合穎稻熟再含胎─唐張籍
　田有嘉榖隴數畝穂亦同─宋夏竦─眉山逺地蜀山西
　九穂嘉禾忽效竒─元王惲─嘉禾嵗芉芉
　
　
　
　
　
　
　
　
御定佩文齋廣羣芳譜巻九
　欽定四庫全書
御定佩文齋廣羣芳譜卷十
　　　榖譜
　　　　大豆(按黒豆黄豆皆名大豆原譜分而/為二今従齊民要術併合為一)
　原─豆者荚榖之總名也大者謂之菽─増─本草─大豆有
　黒白黄褐青斑數色　─原─黒豆處處有之苗髙三四尺
　蔓生莖葉蔓延葉團有尖色青帶黒上有小白毛秋開
　小白花成叢結荚長寸餘多者五六粒亦有一二粒者
　經霜乃熟𦂳小者為雄豆入藥良大者止堪食用作䜴
　及喂牲畜味生則平炒則熱煑則寒作豉主發散造醤
　及生黄卷平牛食之溫馬食之冷一體之中用之數變
　小兒以炒豆同猪肉食多壅氣致死十嵗以上則無妨
　服蓽麻子及厚朴者並忌炒豆犯之脹滿致死黄豆亦
　有小大二種種耘収穫苗葉荚萁與黒豆無異惟葉之
　色稍淡結角比黒豆稍肥其豆可食可醤可豉可油可
　腐腐之滓可喂猪荒年人亦可充饑油之滓可糞地萁
可然火葉名藿嫩時可為茹　─増─廣志─有黄落豆有御
豆(其豆/角長)有塲豆(葉可/食)有青有黄者　─齊民要術─今世大
豆有黒白二種及長梢牛踐之名又有黒髙麗豆鷰豆
大豆類也
彚考─増─詩豳風─七月亨葵及菽─小雅─中原有菽庶民
采之　采菽采菽筐之筥之─傳─菽所以芼太牢而待君
子也─箋─采之者采其葉以為藿三牲牛羊豖芼以藿王
饗賓客有生爼乃用鉶羮故使采之　─原─大雅─蓺之荏
菽荏菽斾斾─増─禮記檀弓─啜菽飲水盡其歡　─月令
孟夏之月天子食菽與雞─注─菽實孚甲堅合屬水雞木
畜時熱食之亦以安性也　─原─左傳─周子有兄而無慧
不能辨菽麥─注─菽大豆也豆麥殊形易别故以為癡者
之候　─増─戰國䇿─張儀為秦連横說韓王曰韓地險惡
山居五榖所生非麥而豆民之所食大抵豆飯藿羮─注
藿菽之少者姚云史記後語作非菽而麥下文亦作菽
古語只稱菽漢以後方呼豆　─史記周后稷本紀─棄為
兒時屹如巨人之志其㳺戲好種樹麻菽麻菽羙─前
漢書鮑宣傳─漿酒藿肉─注─師古曰藿豆葉也─楊惲傳
惲報孫㑹宗書詩曰田彼南山蕪穢不治種一頃豆落
而為萁人生行樂耳湏富貴何時─後漢書馮異傳─王
郎起光武自薊東南馳晨夜草舍至饒陽蕪蔞亭時天
寒烈衆皆饑疲異上豆粥眀旦光武謂諸将曰昨得公
孫豆粥饑寒俱觧後帝即位使中黄門賜以珍寳詔曰
倉卒蕪蔞亭豆粥滹沱河麥飯厚意久不報　─晋書良
吏傳─吴隠之介立有清操雖日晏歠菽不饗非其粟
隠逸傳─翟荘端居篳門歠菽飲水州府禮命及公車徵
並不就　─北齊書厙狄伏連傳─冬至之日親表稱賀其
妻為設豆餅伏連問此豆因何而得妻對向扵食馬豆
中分減充用伏連大怒典馬掌食之人並加杖罰　─唐
書韋貫之傳─貫之居貧噉豆糜自給　─揚子─子有含菽
縕絮而致滋羙其親将以求孝也　─列子─周諺曰晨出
夜入自以性之恒啜菽茹藿自以味之極　─呂氏春秋
得時之豆長莖短足其荚二七為族多枝數節競葉蕃
實─淮南子─河水中濁而宜菽─焦氏易林─中原有菽
以待饔食飲御諸友所求大得旦樹菽豆暮成藿羮
心之所樂志快心歡─孝經援神契─赤土宜菽　─春秋
佐助期─豆神名靈殖姓樂長七尺大目通扵時節　─原
東觀漢紀─劉平嘗為餓賊所刼叩頭曰老母饑少氣力
待平為命願得還飯食母馳来就死涕泣發扵肝膽賊
即遣去乃摭三斗豆以謝賊恩　閔貢字仲叔太原人
也與周黨相友黨每過仲叔共啜菽飲水無菜茹　─古
今注─宣帝元康四年南陽雨豆─世説─石崇為客作豆
粥咄嗟便辦恒冬天得韭萍虀王愷為搤腕乃密貨崇
帳下都督問所以都督曰豆至難煑唯預作熟末客至
作白粥以投之韭萍虀是搗韭根雜以麥苗爾─増─鶡
冠子─兩葉蔽目不見泰山䨇豆塞耳不聞雷霆─拾遺
記─樂浪之東有背眀之國宜種百榖有繞眀豆其莖弱
自相縈纒有傾離豆言其豆見日葉垂覆地食者不老
不疾　─益都耆舊傳─朱倉字卿雲之蜀従處士張寜受
春秋糴豆十斛屑之為粮閉戸精誦寧矜之歛得米二
十石倉不受一粒　─爾雅翼─八月雨為豆花雨　─原─䨇
槐嵗抄─溫陵人家中元前數日以水浸黒豆暴之及芽
以糠皮寘盆内鋪沙植豆用板壓長則覆以桶曉則曬
之欲其齊而不為風日損也中元則陳扵祖宗之前越
三日出之洗焯漬以油鹽苦酒香料可為茹捲以麻餅
尤佳色淺黄名鵞黄豆生　𢎞治乙卯六月黟歙雨豆
　隆慶六年四月陕西西寧衛天降黒豆徧地人食之
則氣閉
集藻─賦─増─晋張華豆羮賦─乃有孟秋嘉菽垂枝挺英是
刈是穫充簞盈箧香鑠和調周疾赴急時御一杯下咽
三嘆時在下邑頗多艱難空匱之厄固不輟懽追念昔
日啜菽永安
頌─増─宋蘇軾食豆粥頌─道人親煑豆粥大衆齊念般若
老夫試挑一口已覺西家作馬
五言古詩─原─魏曹植應詔作─煮豆然豆萁豆在釜中泣
本是同根生相煎何太急　─晋陶潛歸園田居─種豆南
山下草盛豆苗稀晨興理荒穢帶月荷鋤歸道狭草木
長夕露沾我衣衣沾不足惜但使願無違
七言古詩─増─宋蘇軾豆粥─君不見滹沱流澌車折軸公
孫倉皇奉豆粥濕薪破竈自燎衣饑寒頓解劉文叔又
不見金谷敲氷草木春帳下烹煎皆美人萍虀豆粥不
傳法咄嗟而辦石季倫干戈未解身如寄聲色相纒心
已醉身心顛倒自不知更識人間有真味豈如江頭千
頃雪色蘆茅檐出沒晨煙孤地碓舂秔光似玉沙瓶煮
豆輭如酥我老此身無著處賣書来問東家住卧聽雞
鳴粥熟時蓬頭曵履君家去　─方岳豆苗─江南之筍天
下竒春風匆匆催上籬秦郵之薑肥勝肉逺莫逹之長
負腹先生一鉢同僧居别有方法供齋蔬山房掃地布
豆粒不煩勤荷煙中鋤手分瀑泉灑作雨覆以老瓦如
穹廬平眀發視玉髯磔一夜怒長堪冰菹自親火候瀹
魚眼帶生芼入晴雲椀碧絲髙壓涎滑蓴脆響平欺辛
螫蔊晩菘早韭各一時非時不到詩人脾何如此雋咄
嗟辦庾郎處貧未為慣
詩散句─原─唐杜甫─相㩦行豆田秋花靄霏霏─増─宋楊
萬里─道邉籬落半遮眼白白紅紅徧豆花　─唐張九齡
塲藿已成嵗─杜甫─豆子雨已熟─宋蘇軾─秋霖暗豆
荚─陸㳺─宿雨飽豆荚　豆荚雨中肥　─林景熙─蟲響
豆花秋─原─唐杜甫─南山豆苗早荒穢─増─許渾─童子
遙迎種豆歸─溫庭筠─桑竹参差映豆花　─宋陸㳺─籩
實傍籬収豆荚　─楊萬里─晩紫豆花初總角　─元李孝
光─豆遺晨壠茅齊白─眀髙唘─白豆花開片雨餘─原
孟淑卿─豆花雨過晩生凉
别錄─原─種植─槐無蟲宜豆夏至前後下種上旬種則花
密荚多宜甲子丙子戊寅壬午及六月三卯日忌西南
風及申夘日肥地宜稀薄地宜密纔出便鋤草淨為佳
使葉蔽其根不畏旱穫宜晩荚赤莖蒼葉微黄方穫
増─崔寔月令─二月可種大豆又二月昏參夕杏花盛桑
椹赤可種大豆謂之上時四月時雨降可種大小豆
雜隂陽書─大豆生扵槐九十日秀秀後七十日熟豆生
扵申壮扵子長扵壬老扵丑死扵寅惡扵甲乙忌扵夘
午丙丁─齊民要術─春大豆次植榖之後二月中旬為
上時(一畝用/子八升)三月上旬為中時(用子/一斗)四月上旬為下時
(用子一/斗二升)嵗宜晚者五六月亦得然稍晚稍加種子地不
求熟(秋鋒之地即摘種地/過熟者苗茂而實少)収刈欲晩(此不零落/刈早損實)必須耬
下(種欲深故豆性/强苗深則及澤)鋒耩各一鋤不過再葉落盡然後刈
(葉不盡/則難治)刈訖則速耕(大豆怕雨秋/不耕則無澤)種茭者用麥底一畝
用子三升先漫散訖犁細淺㽟而勞之(旱則糞堅葉落/稀則苗莖不髙)
(深則土/厚不生)若澤多者先深耕訖逆垈擲豆然後勞之(澤少/則否)
(為其浥/鬱不生)九月中候近地葉有黄落者速刈之(葉少不黄/必浥鬱刈)
(不速逢風則葉落/盡遇雨澤爛不成)　汜勝之書曰大豆保嵗易為宜古
之所以備凶年也謹計家口數種大豆率人五畝此田
之本也三月榆荚時有雨髙田可種大豆土和無塊畝
五升土不和則益之種大豆夏至後二十日尚可種戴
甲而生不用深耕大豆湏勻而稀豆花憎見日見日則
黄爛而根焦也　穫豆之法荚黒而莖蒼輙収無疑其
實将落反失之故曰豆熟扵塲扵塲穫豆即青荚在上
黒荚在下　氾勝之區種大豆法坎方深各六寸相去
二尺一畝得千六百八十坎其坎成取羙糞一升合坎
中土攪和以内坎中臨種沃之坎三升水坎内豆三粒
覆上土勿厚以掌抑之令種與土相親一畝用種一升
用糞十六石八斗豆生五六葉鋤之旱者溉之坎三升
水丁夫一人可治五畝至秋収一畝中十六石　─農政
全書─種大豆鋤成行壠舂穴下種早者二月種四月可
食名曰梅豆　─吴下田家志種豆宜甲子乙丑壬申丙
子戊寅壬午壬寅─原─服食博物志─人食豆三年則身
重行動難　左慈荒年法用大豆粒細調匀者生熟挼
之令有光暖徹豆心内先日不食以冷水頓服訖一切
魚肉菜果不得復食渇飲冷水初小困十日後體力壮
健不思食　─抱朴子─相國張文蔚莊内有䑕狼穴養四
子為蛇所吞䑕狼雌雄情切乃扵穴外坌土壅穴俟蛇
出頭度其回轉不便當腰咬斷而劈腹銜出四子尚有
氣寘扵穴外銜豆葉嚼而敷之皆活後人以豆葉治蛇
咬盖本扵此　─延年祕録─服大豆令人長肌膚益顔色
填骨髓加氣力補虛能食不過兩劑大豆五升如作醤
法取黄搗末以猪肪煉膏和丸梧子大每服五十丸至
百丸溫酒下神驗祕方也肥人忌服─輟耕録─黄山谷
煑豆帖云煮黒豆法確豆一升挼莎極淨用貫衆一斤
細剉如骰子同豆斟酌水多少慢火煑豆香熟日乾之
翻覆令展盡餘汁簸取黒豆去貫衆空心日㗖五七粒
食百草木枝葉皆有味可飽也　─荆湖近事─陶華以鹽
煑黒豆常食之云能補腎盖豆乃腎之榖其形類腎黒
色通腎引之以鹽所以妙也　李守愚侵晨井華水吞
黒豆五七粒謂之五臟榖至老視聽不衰─製用─六月
六日以洗淨大黄豆煮熟取出候冷以麪為衣攤扵席
上以衣盖之又用青蒿㷈一七取出曬乾搓去麪黄入
缸煎紫蘇鹽湯候冷浸豆與水平每豆一斤用鹽六兩
浸過一夜取出和食香拌勻装凈罈内令日曬四五日
従新搜過一次再曬再搜四五次用
　　(附/録)穭豆
原─穭豆(本草云穭乃自生稻/名此豆野生故名)一名䝁豆一名䝁菽一名
治䝁一名鹿豆一名驢豆黒豆中最細者即黒小豆也
野生今下地亦種之小科細粒葉如葛霜後熟可蒸食
甘溫無毒炒焦黒熱投酒中治産後冷血
　　赤小豆(按廣雅云小豆荅也統而名之也齊民要/術云小豆有綠赤白三種□豆豌豆𧖟豆)
　　　(留豆亦其類也今/照本草分列扵後)
原─赤小豆一名赤豆一名紅豆處處種之夏至後下種
苖髙尺許葉本大末尖至秋開花淡銀褐色有腐氣荚
長二三寸比緑豆荚稍大色微白帶紅三青二黄時即
収之可煮可炒可粥飯可作麪食饀並良久服則津血
渗洩令人肌瘦身重合魚鮓食成消渇其稍大而鮮紅
淡紅者止可食用色赤黯而粒緊小者入藥甘酸平無
毒心之榖也性下行能入隂分行津液利小便消脹除
腫止吐治下痢腸澼解酒病除寒熱排膿散血通乳汁
下胞衣利産難水氣脚氣最為急需花名赤腐婢解酒
毒眀目下水治小兒丹毒葉去煩熱煮食眀目
彚考─原─呉志趙達傳─達治九宫一算之術使人取小豆
數升播之席上立處其數驗覆果信　─晋書郭璞傳─璞
至廬江愛主人婢無由而得乃取小豆三升繞主人舍
散之主人晨見赤衣人數千圍其家就視則滅甚惡之
請璞為卦璞曰君家不宜畜此婢可扵東南三十里賣
之慎勿爭價則此祟可除主人従之─嵗時雜記─共工
氏有不才子以冬至日死為疫鬼畏赤豆故是日作赤
豆粥厭之　─田家五行─十二月二十五日夜煑赤豆粥
大小人口皆食之在外之人亦畱分以俟其歸謂之口
數粥亦驅瘟鬼之意
别録─増─齊民要術─赤豆三月種六月旋摘遲者四月種
亦可宜稀稠得所太密不實
　　緑豆
原─緑豆(本草云緑以色/名也舊作菉非)圓小者佳大者名植豆功用頗
同四月下種苗髙尺許葉小而有毛至秋開小白花荚
長二三寸比赤豆荚㣲小有二種粒麤而色鮮者為官
緑又名眀緑皮薄粉多粒小而色暗者為油緑又名灰
綠皮厚粉少早種者名摘緑可頻摘也遲種者名拔綠
一㧞而已其用甚廣可作豆粥豆飯豆酒煼食炒食水
泡磨為粉澄濾作餌蒸糕盪皮壓索為食中要物亦可
喂牲畜真濟世良榖也性甘寒無毒肉平皮寒用宜連
皮解金石砒霜草木一切諸毒生研新汲水服反榧子
殻害人合鯉魚鮓食久則令人肝黄成渇病花及芽解
酒毒荚治赤痢
彚考─増─湘山野録─真宗深念稼穡聞占城稻耐旱西天
菉豆子多而粒大各遣使以珍貨求其種占城得種二
十石至今在處播之西天中印土得菉豆種二石不知
今之菉豆是否始植扵後苑秋成日宣近臣嘗之仍賜
占稻及西天菉豆御詩─孫公談圃─張文定嘗苦脚疾
無藥可療一日逰相國寺有賣藥者得菉豆兩粒服之
遂愈─原─唐公之䕫號抱一西粤人也言其地無綠豆
每承舍入京包中止帶斗餘多則至某江輙遇風浪不
能渡到彼中比扵藥物凡患時疾者用等秤買一家煑
豆香味四達兩鄰對門患病人聞其氣輙愈
别録─原─種植─綠豆宜刈了麻地上種之太早不生荚若
其年李不蛀則豆有収忌夘日下種─増─種樹書─種菉
豆地宜痩四月種六月収子再種八月又収　─原─製用
豆虀先取濕沙納甆噐中以緑豆匀撒其上如種藝法
深桶覆蔵室中勿令見風日一次掬水灑透俟其苗長
可尺許摘取蟹眼湯綽過以料虀供之赤豆亦可然不
如綠豆之佳
　　白豆
原─白豆一名飯豆小豆之白者也亦有土黄色者大如
緑豆而差長粥飯皆可用四五月種苗葉似赤小豆而
㣲尖嫩者可作菜亦可生食味甘平調中補五臓暖腸
胃腎之榖也腎病宜食浙東一種味更勝作醤作腐極
佳北方水白豆相似而不及─増─本草─一種蔉豆葉如
大豆亦其類也
　　豌豆
原─豌豆(本草綱目云其苗柔弱宛宛/故得豌名豌舊作登音剜)一名胡豆(本草經/云張騫)
(使外國得/胡豆種)一名戎菽(爾雅云戎菽謂之荏菽注云即胡/豆管子云桓公伐山戎以戎菽徧)
(布於/天下)一名畢豆(崔實月令作豍豆廣雅/作豍豆又名曰留豆)一名青小豆一
名青斑豆一名麻累(本草綱目云嫩時青色/老則斑麻故有諸名)一名囬鶻
(唐書云畢豆出囬鶻地飲膳/正要作囘囘豆即回鶻也)一名淮豆(農書云俗呼豌/豆大者為淮豆)
一名國豆(鄴中記云石/勒改為國豆)種出西戎北土甚多八九月下
種亦有春種者蔓生有鬚葉似蒺藜葉兩兩相對嫩時
可食三四月開小花如蛾形淡紫色結荚形圎長寸許
子圎如藥丸嫩時可煑食老則可炒食可作麪食饀磨
粉麪甚白而細膩出西戎者大如杏仁百榖之中最為
先熟又耐久蔵宜多種可和醤作澡豆去䵟􁢡令面光
澤亦可喂馬性甘平無毒調營衞平氣益中治消渇淡
煑食之良煑食殺鬼毒心病下乳汁研末塗癰腫痘瘡
集藻─状─増─唐陸贄請依京兆所請折納事狀─京兆府先
奏當管蟲食豌豆全然不収請㨿數折納大豆奉勅宜
依度支續奏稱據時估豌豆每斗七十價已上大豆每
斗三十價已下京兆府所請将大豆替豌豆望令各據
估計錢數折納則冀免損官司者求瘼救災國之令典
求瘼在知其所患救災在恤其所無只如螟蜮為殃豌
豆全損檢覆若非虛謬地稅固合免徵直道而行大體
斯在司府折納充數已為尅下從權度支凖估計錢乃
是幸災規利所得無㡬其傷實多傷風得財非謂理道
且豌豆為物入用甚㣲舊例所支唯充畜料凖數廻給
大豆諸司誰曰不然計價剰徵義将安在理無所㨿事
不可従望依前勅處分未審可否
别録増─農政全書─𤣥扈先生曰豌豆與𧖟豆各種𧖟豆
之利倍扵豌十倍其耐陳則一也
　　𧖟豆(以下四種原列蔬譜/今従本草移入扵此)
原─𧖟豆一名胡豆(本草綱目云豆荚状如老𧖟故名王/禎農書謂其𧖟時始熟故名亦通吴)
(瑞本草以此為豌豆誤矣此種豆亦自西胡来雖與豌/豆同名同時種而形性逈别太平御覽云張騫使外國)
(得胡豆種歸指此也今蜀人呼此/為胡豆而豌豆不復名胡豆矣)南北皆有蜀中尤多
八月下種冬生嫩苗可茹莖方而肥中空葉状如匙頭
圓而下尖面緑背白柔厚一枝三葉二月開花如蛾状
紫白色結荚連綴蜀人収其子備荒性甘㣲辛平無毒
快胃和臓腑解酒毒誤吞金銀等物者用之皆效
集藻─七言律詩─増─宋楊萬里招陳益之李兼濟二主管
小酌益之指𧖟豆云未有賦者戲作七言─翠荚中排淺
碧珠甘欺崖蜜輭欺酥沙瓶新熟西湖水漆櫑分嘗曉
露腴味與櫻梅三益友名因𧖟繭一絲絇老夫稼圃方
䨇學譜入詩中當稼書
别録─増─農桑通訣─𧖟豆百榖之中最為先登─農政全
書─𤣥扈先生曰𧖟豆種花田中冬天不㧞花秸用以拒
霜至清眀後拔之　𧖟豆八月初種臘月宜厚壅之此
種極救農家之急且蝗所不食
　　豇豆
原─豇豆一名䜶􁊩(音絳䨇本草綱目云此豆紅色居多/荚必䨇生故有豇䜶􁊩之名廣雅指)
(為胡豆/誤矣)處處有之榖雨前後下種者六月子便可種一
年可兩收四月種者七八月收一種蔓長丈餘一種蔓
短懸架則蕃鋪地則不甚旺宜灰壅其葉俱本大末尖
嫩時可茹其花有紅白二色荚有白紅紫赤斑駁數色
長者至二尺生必兩兩並垂有習坎之義子微曲如人
腎形所謂豆為腎榖者宜以此當之性甘鹹無毒理中
益氣補腎健胃和五臓調營衞生精髓止消渇吐逆泄
痢小便數與諸疾無禁但水腫忌補腎不宜多食此豆
嫩時充菜老則収子可榖可果可菜取用最多豆中上
品也
别録─原─本草─昔盧㢘夫教人補腎氣每日空心煑豇豆
入少鹽食之大有益　─袖珍方─中䑕莽毒者以豇豆汁
飲即解欲試者先刈鼠莽苗以汁潑之便根爛不生此
則物理然也
　　(附/録)黎豆
原─黎豆一名貍豆一名黎沙一名獵沙(見古/今注)其大者名
虎豆亦名虎沙(爾雅云欇虎櫐注云今虎豆江東呼為/㯿欇夲草綱目云爾雅虎櫐即貍豆也)
(古人謂藤為櫐後人訛櫐為貍矣又云黎黒色也此豆/荚老則黒色有毛露筋如虎貍指爪其子亦有㸃如虎)
(貍之斑煑之汁/黒故有諸名)野生山中人亦有種之者三月下種生
蔓葉如豇豆但文理偏斜六七月開花成簇紫色状如
扁豆花一枝結荚十餘長三四寸大如拇指有白茸毛
老則黒而露筋宛如乾㷱指爪之状其子大如刀豆淡
紫色有斑㸃如貍文煑去黒汁同猪雞肉再煮食味乃
佳
　　　(附/録)馬豆
増─古今注─馬豆一名馬沙似虎豆而小實大如指亦可
食也
彚考─増─雲仙散録─品物類聚曰白馬豆食之齒醉虢國
夫人厨吏鄧連以洗豆皮作靈沙臛供翠鴛堂
　　藊豆
原─藊豆一名沿籬豆一名蛾眉豆(本草云藊夲作扁荚/形扁也沿籬蔓延也)
(蛾眉象豆脊/白路之形也)二月種蔓生人家多種之籬邉或以竹木
架起每乂三枝一居頂二對生一枝三葉亦一居頂二
對生葉大如杯圓而有尖花有紫白二色状如小蛾有
翅尾形荚生花下花缷而荚現及老長寸餘有青白二
色形凡十餘様或長或團或如龍爪虎爪或如豬耳刀
鎌種種不同皆纍纍成枝一枝十餘荚成穗白露後實
更繁衍子有黒白赤斑四色(圗經本草云黒者名鵲豆/盖以其黒間有白道如鵲)
(羽/也)每荚子或一或二三一種荚硬不堪食惟豆子麤圓
而色白者可入藥微炒用氣味甘微溫無毒和中下氣
消暑暖脾胃除濕熱止消渇解酒毒河豚魚毒一切草
木毒
集藻─増─眀王伯稠凉生豆花─豆花初放晩凉淒碧葉隂
中絡緯嗁貪與鄰翁棚底話不知新月照清溪
别録─原─月令廣義─芒種前扁豆開花主水種植─清眀
下種以草灰盖之不用土覆芽長分栽搭棚引上　─増
農政全書─𤣥扈先生曰以口向上種之粒粒出若扁種
十不出一盖豆瓣重頂土不起故爛
　　　刀豆
原─刀豆一名挟劍豆(拾遺記云樂浪之東有融澤有挟/劎豆其荚形似人挟劍横斜而生)
(即/此)人家多種之蔓引一二丈葉如豇豆葉而稍長大五
六七月開紫花結荚長者近尺㣲似皁荚扁而劍脊三
稜嫩青煑食醤醃蜜煎皆佳老則㣲黒子大如拇指頂
淡紅色同雞猪肉煮食甚美氣味甘平無毒溫中下氣
利腸止䬣逆益腎補元
别録─原─本草綱目─一人病後䬣逆不止聲聞鄰家或令
取刀豆燒存性白湯調服二錢即止此亦取其下氣歸
元而逆自止也種植─将地鋤鬆深半尺熟糞拌勻清
眀時先用布濕㣲水潤豆令脹將見芽鋤前土作穴每
穴一粒側放入不可深此豆體重深則難出上用鋸末
拌土薄盖一層一云用草灰日日澆令濕俟生蔓竹木
架起
　　大靈豆
増─貴耳録─大靈豆華山陳摶有靈豆服一粒四十九日
不饑筋力如故顔色若嬰兒世罕得服之者
　　木豆
増─交州記─木豆出徐僮間子羙似烏頭大葉似栁一年
種數年採
　　靈光豆
増─杜陽雜編─大厯中日林國獻靈光豆大小類中國之
菉豆其色紅而光芒長數尺本國人呼為詰多珠和石
上菖蒲葉煑之即大如鵞卵其中純紫稱之可重一斤
已上啖之香羙無比數日不復言饑渇
　　佛豆
増─益部方物畧記─佛豆粒甚大而堅農夫不甚種唯圃
中蒔以為利以鹽漬食之小兒所嗜
集藻─贊─増─宋宋祁佛豆贊─豐粒茂苗豆别一類秋種春
斂農不常蒔
　　　脂麻
原─脂麻(俗作芝/麻者非)一名油麻一名胡麻(夢溪筆談云胡麻/直是今油麻張騫)
(始自大宛得油麻之種故名胡麻以别中國/之大麻也本草云油麻脂麻謂其多脂油也)一名巨勝
(夲草云巨勝即胡麻/之角巨如方勝者)一名方莖(以茎/名)一名狗蝨(以形/名)一
名藤𢎞(見廣雅夲草云藤/𢎞者𢎞亦巨也)一名交麻(杜寶拾遺記云隋/大業中改為交麻)
陶𢎞景曰胡麻八榖之中惟此為良李時珍曰脂麻有
早晩二種黒白赤三色莖皆方髙者三四尺葉光澤有
本團而末銳者有本團而末分三了如鴨掌形者葛洪
謂一葉兩尖為巨勝盖不知烏麻白麻皆有二種葉也
秋開白花似牽牛花而微小亦有帶紫艶者節節生枝
結角長者寸許四稜六稜者房小而子少七稜八稜者
房大而子多皆隨地肥瘠蘇恭謂四稜為胡麻八稜為
巨勝謂其房大勝諸麻也其枝四散者角繁子多一莖
獨上者角稀子少取油以白者為勝可以烹煎可以然
㸃服食以黒者為良胡地者子肥大其紋鵲其色紫黒
取油亦多尤妙其色黒入腎能潤燥也赤者状如老茄
子錢乙治痘瘡變黒歸腎用赤脂麻煎湯送百祥丸取
其解毒耳
彚考─増─拾遺記─樂浪之東有背眀之國宜種百榖有通
眀麻食者夜行不持燭是苣蕂也食之延夀後天而老
─原─神仙傳─魯女生長樂人初餌胡麻及术絶榖八十
餘年日少壮色如桃花日能行三百里走及麞鹿─増
雞肋篇─胡麻俗呼芝麻言其性有八抝謂雨暘時薄収
大旱方大熟開花向下結子向上炒焦壓榨才得生油
膏車則滑鑽鍼乃澀也　─本草─俗傳胡麻湏夫婦同種
則茂盛故本事詩云胡麻好種無人種合是歸時底不
歸　─原─天台志─劉晨阮肇入天台採藥失道食盡見桃
實食之覺身輕行數里至溪滸持杯取水見一杯流出
有胡麻飯溪邉二女子笑曰劉阮二郎捉向所失流杯
来便迎歸作食既出無復相識至家子孫已七世矣
集藻─賦─増宋蘇軾服胡麻賦并序─始余嘗服伏苓久之
良有益也夢道士謂余伏苓燥當雜胡麻食之夢中問
道士何者為胡麻道士言脂麻是也既而讀本草云胡
麻一名狗蝨一名方莖黒者為巨勝其油正可作食則
胡麻之為脂麻信矣又云性與伏苓相宜扵是始異斯
夢方将以其說食之而子由賦伏苓以示余乃作服胡
麻賦以答之世間人聞服脂麻以致神仙必大笑求胡
麻而不可得則必求山苗野草之實以當之此古所謂
道在邇而求諸逺者歟其詞曰我夢羽人頎而長兮恵
而告我藥之良兮喬松千尺老不僵兮流膏入土龜蛇
蔵兮得而食之夀莫量兮扵此有草衆所嘗兮状如狗
蝨其莖方兮夜炊晝曝久乃臧兮伏苓為君此其相兮
我興發書若合符兮乃瀹乃烝甘且腴兮補填骨髓流
髪膚兮是身如雲我何居兮長生不死道之餘兮神藥
如蓬生爾廬兮世人不信空自劬兮搜抉異物出怪迂
兮槁死空山固其所兮至陽赫赫發自坤兮至隂肅肅
躋扵乾兮寂然反照珠在淵兮沃之不滅又不燔兮長
虹流電光燭天兮嗟此區區何與扵其間兮譬之膏油
火之所傳而已耶　─元戴表元胡麻賦─六月亢旱百稼
槁乾有物沃然秀扵中田是為胡麻外白中𤣥嘻㣲心
之良苦徵日御而周旋朝舒翹以東嚮夕偃媚而西遷
若餞迎之有節閱旦旦而不愆有一儒者睹而異之曰
是物其有識可比義扵戎葵惟太陽之委照疇一物之
得遺彼芃然以自遂有得氣而不知獨輸勤扵畎畝致
展轉扵遐暉迹其華粲粲以淡成榦亭亭而直致隂回
翔以盖屬膏湛渟而珠媚疑本質之過清常凝溫而抱
粹庸遇暵以不傷表孤妍扵衆悴且其芘本近仁嚮眀
近智蹈約而不移近信在困而能恭近義故論胡麻者
以為君子之道四宜乎以爾登良醫之箧衍依飛仙之
服餌也
詩散句─原─唐王維─御羮和石髓香飯進胡麻─増─宋梅
堯臣─傍枝延扶疎脩荚繁槖韜　胡麻養氣血種以督
兒曹─原─眀馮琦─居然在𤣥圃不必飯胡麻─増─唐曹
唐─白羊成隊難収拾吃盡溪邉巨勝花　─宋陸游─胡麻
刈罷下􁙩初引水家家灌晩蔬　欲曬胡麻愁屢雨
别録─原─種植─須肥地荒地亦可但多加糞二三月為上
時四月上旬為中時五月上旬為下時望前種實多而
成望後種子少多粃每畝二升取沙土中拌和之則入
地勻須多種宜甲子壬申丙子壬午及六月三夘日忌
南風及辛亥寅未日　─收割─鋤三四徧逾多逾妙頻鋤
草淨簡熟者先穫束欲小大則難乾五六束一攢斜倚
之使風得入候口開以小杖微打令子出仍攢之三日
一打四五徧乃淨曬乾収蔵─服食─抱朴子云用上黨
胡麻三斗淘淨甑蒸令氣徧日乾以水淘去沬再蒸如
此九度以湯脫去皮簸淨炒香為末白蜜棗膏丸彈子
大每服溫酒化下一丸日三忌毒魚狗肉生菜服至百
日除一切痼疾一年身面光澤不饑二年白髪返黒三
年齒落更生四年水火不能害五年行及奔馬若欲下
之飲葵菜汁孫真人云用胡麻三升去黄褐者蒸三
十徧㣲炒香為末入白蜜三升杵三百下丸桐子大每
旦服五十丸人過四十以上久服眀目洞視腸柔如筋
　─取用─漬汁和麪至靭滑人身生肉丁者擦之即愈七
月七日采烏麻花最上頭者隂乾為末烏麻油漬之眉
毛不生者日塗之即生又生秃髮　─稭─入米倉内米不
蛀燒灰入㸃痣及去惡肉方中用除夜撒之房臥内外
云可避邪又生脂麻單條者名霸王鞭𥪡卧房前亦云
可祛鬼葉湯浸良久涎出稠黄色婦人用梳頭沐髮
去風　─家塾事親─油生笮者良有潤燥解毒止痛消腫
之功蒸炒者止可食用及然㸃不堪入藥入藥以烏麻
油為上白麻油次之湏自笮者可用市者恐偽臘月油
久放不壊㸃燈照蠶辟蟲熬膏藥極效搽婦人頭髮黒
光不臭不生蟣虱　麻餅笮去油麻滓也亦名麻籸可
食荒嵗人以救饑入鹽作醤甚滑膩又可飬魚肥田周
禮堅强用蕡亦此義也─増─好事集─以胡麻麪啖犬則
　光黒而駿使獵必大獲又可得三十嵗─物類相感志
　芝麻萁燒煙熏紙被不作聲
　　　(附/録)青蘘
　原─青蘘一名夢神一名胡麻巨勝苗也一作葉服食家
　作菜用其法秋間取巨勝子種肥地畦中如種菜法苗
　出鋤令無草乾即灌水采食滑羙如葵
　　　(附/録)亞麻
　増─本草─亞麻一名鵶麻一名壁虱胡麻蘇頌曰出兖州
　威勝軍苗葉俱青花白色李時珍曰陕西人亦種之其
　實亦可榨油然燈氣惡不堪食
　
　
　
　
　
御定佩文齋廣羣芳譜卷十
　欽定四庫全書
御定佩文齋廣羣芳譜卷十一
　　桑麻譜
　　　桑
　原桑東方自然神木之名其字象形蠶所食也(見徐鍇/説文通)
　(釋/)皮裂榦疎葉面深緑光澤多刻缺方書稱桑之功最
　神在人資用尤衆其種類甚多不可徧舉世所名者荆
　與魯也荆桑多椹葉薄而尖邉有瓣凡枝榦條葉堅勁
　者皆荆類也魯桑少椹葉圓厚而多津凡枝榦條葉豐
　腴者皆魯類也荆類根固而心實䏻久宜為樹魯類根
　不固心虚不能久宜為地桑荆葉不如魯之盛當以魯
　接荆則久而又茂魯為地桑有壓條法傳轉無窮是亦
　可以久逺者也荆桑飼𧖟其絲堅韌中紗羅用魯桑宜
　飼大蠶荆桑宜飼小蠶(見王禎農/桑通訣)此外又有桋桑(爾雅/云女)
　(桑桋桑注云今俗桑樹小而條長/者曰女桑樹疏云女桑一名桋桑)檿桑(爾雅云檿桑山/桑注云似桑材)
　(中作弓及車轅疏/云山桑一名檿桑)禹貢厥篚檿絲是也─増─本草─李時
珍曰桑有數種有白桑葉大如掌而厚雞桑葉花而薄
子桑先椹而後葉山桑葉尖而長以子種者不若壓條
而分者─原─桑生黄衣謂之金桑木将槁蠶食必病樹
下每年耕用糞則葉肥嫩構接則葉大桑白皮利小水
肺中有水氣及肺火有餘者用之葉多積荒年可濟飢
亦可喂猪羊馬蠶事畢令人採取曬乾收貯備用
彚考─増─易否卦─繋于苞桑─疏─苞本也凡物繋扵桑之苞
本則牢固也又桑之為物其根衆也衆則牢固之義
書禹貢─桑土既蠶是降丘宅土─傳─大水去民下丘居平
土就桑蠶─集傳─桑土宜桑之土既蠶者可以養蠶也蠶
性惡濕故水退而後可蠶然九州皆頼其利而獨扵兖
言之者兖地宜桑後世之濮上桑間猶可驗也　厥貢
漆絲─傳─地宜漆林又宜桑蠶　厥篚檿絲─傳─檿桑蠶絲
中琴瑟絃─疏─檿絲是蠶食檿桑所得絲韌中琴瑟弦也
─書傳─成王之時有三苗貫桑葉而生同為一穂其大
盈車長㡬充箱民得而上諸成王　─詩鄘風─降觀于桑
傳─地勢宜蠶可以居民　靈雨既零命彼倌人星言夙
駕稅于桑田─集傳─言方春時雨既降而農桑之務作文
公扵是命主駕者晨起駕車急往而勞勸之　─衛風─桑
之未落其葉沃若─傳─桑女功之所起沃若猶沃沃然
桑之落矣其黄而隕　─魏風─彼汾一方言采其桑─箋─采
桑親蠶事也　─原─唐風─肅肅鴇行集于苞桑─曹風─鳲
鳩在桑其子七兮─増─豳風─女執懿筐遵彼㣲行爰求
柔桑─疏─柔桑穉桑也蠶始生宜穉桑　蠶月條桑取彼
斧斨以伐遠揚猗彼女桑─傳─逺枝逺也揚條揚也角而
束之曰猗女桑柔桑也─疏─條其桑而采之謂斬條扵地
就地采之也猗束彼女桑而采之謂柔穉之桑不枝落
者以繩猗束而采之也　─小雅─隰桑有阿其葉有難─傳
阿然羙貌難然盛貌有以利人也─疏─言隰中之桑枝條
甚阿然而長美其葉則甚難然而茂盛其下可以庇䕃
人往息者得其凉也　隰桑有阿其葉有沃─傳─沃柔也
　隰桑有阿其葉有幽─傳─幽黒也─疏─阿那是枝葉條垂
之状故為羙貌難為葉之茂沃言葉之柔幽是葉之色
言桑葉茂盛而柔輭則其色純黒故三章各言其一也
　樵彼桑薪卬烘于煁─傳─卬我也烘燎也煁烓竈也桑
薪宜以養人者也─疏─有人樵取扵彼桑木之薪不以炊
㸑云我用之燎扵煁竈炤物而已桑薪薪之善者也宜
以炊㸑而養人今不以炊㸑反燎扵煁竈失其所也
大雅─菀彼桑柔其下侯旬─傳─菀茂貌旬言隂均也─箋─桑
之柔濡其葉菀然茂盛謂蠶始生時也人庇䕃其下者
均得其所─疏─菀然而茂者彼桑也其葉稚而柔濡故菀
然茂盛扵此之時人息其下維均得䕃皆無暑熱之患
　─禮記月令─季春之月命野虞毋伐桑柘─注─愛蠶食也
野虞謂主田及山林之官　鳴鳩拂其羽戴勝降于桑
　蠶将生之候也戴勝織紝之鳥是時恒在桑　具曲
植蘧筐─注─時所以飬𧖟器也曲簿也植槌也　后妃齋
戒親東鄉躬桑禁婦女母觀省婦使以勸蠶事─注─后妃
親採桑示帥先天下也東鄉者鄉時氣也是眀其不常
留養蠶也留養者所卜夫人與世婦婦謂世婦及諸臣
之妻也内宰職曰仲春詔后帥内外命婦始𧖟于北郊
女外内子女也夏小正曰妾子始蠶執養宫事母觀去
容餙也婦使縫線組紃之事蠶事　既登兮繭稱絲效
功以共郊廟之服毋有敢惰─注─登成也勅往蠶者蠶畢
將課功以勸戒之　季夏之月蠶事畢后妃獻繭乃収
繭税以桑為均貴賤長幼如一以給郊廟之服─疏─后妃
獻繭者謂后妃受内命婦之獻繭乃収繭稅者謂既受
内命婦獻繭及収外命婦繭之賦稅以桑為均者言收
稅之時以受桑多少為賦之均齊桑多則賦多桑少則
賦少貴賤長幼如一者貴謂公卿大夫之妻賤謂士之
妻長㓜謂婦老㓜無問貴賤長少出之時齊同如一皆
以近郊之稅十而税一也所税之物以供給天子郊廟
之服　─内則─射人以桑弧蓬矢六射天地四方─疏─桑衆
木之本　─祭義─古者天子諸侯必有公桑𧖟室近川而
為之築宫仞有三尺棘墻而外閉之及大昕之朝君皮
弁素積卜三宫之夫人世婦之吉者使入蠶于蠶室奉
種浴于川桑于公桑風戾以食之─疏─公桑蠶室者謂官
家之桑扵處而築養蠶之室近川而為之者取其浴蠶
種便也風戾以食之者戾乾也凌早采桑必帶露而濕
蠶性惡濕故乾而食之─左傳─宣子田扵首山舍扵翳
桑─注─翳桑桑之多䕃翳者─原─孟子─五畝之宅樹墻下
以桑─増─戰國策─昔者堯見舜扵草茅之中席隴畝而
䕃庇桑隂桑隂移而受天下　─史記殷本紀─帝太戊立
伊陟為相亳有祥桑榖共生扵朝一暮大拱帝太戊懼
問伊陟伊陟曰臣聞妖不勝徳帝之政其有闕歟帝其
脩徳太戊從之而祥桑枯死　─貨殖傳─齊魯千畝桑麻
與千户侯等─原─漢書文帝紀─十三年春二月甲寅詔
曰朕親率天下農耕以供粢盛皇后親桑以奉祭服其
具禮儀─注─師古曰令立耕桑之禮制也─景帝紀─二年
夏四月詔曰朕親耕后親桑以奉宗廟粢盛祭服為天
下先─増─漢書食貨志─還廬樹桑　─元后傳─太后幸繭
舘率皇后及列夫人桑─後漢書禮儀志─皇后帥公卿
諸侯夫人蠶祠先蠶禮以少牢─注─漢舊儀曰春桑生而
皇后親桑扵苑中蠶室養蠶千簿以上祠以中牢羊豕
羣臣妾従桑還獻扵繭觀皆賜従桑者樂─襄楷傅─楷
上書曰聞宫中立黄老浮屠之祠浮屠不三宿桑下不
欲久生恩愛精之至也─注─言浮屠之人寄桑下者不經
三宿便即移去示無愛戀之心也─原─後漢書張堪傳
張堪拜漁陽太守百姓歌之曰桑無附枝麥秀兩岐張
君為政樂不可支─申屠蟠傳蟠絶迹扵梁碭之間因
樹為屋自同傭人─注─謝承書曰居蓬莱之室依桑樹以
為棟也　─増─謝承後漢書─汝南伊昆為隂縣功曹令新
到官問曰園中有桑以食蠶何如昆曰非初至所當務
　─原─蜀志先主傳─先主舍東南角籬下有桑樹生髙五
丈餘遙望童童如小車盖往来者皆怪其非凡或謂當
出貴人先主少時與宗中諸小兒戯扵樹下戱言吾必
當乗此葆羽車盖　─増─蜀志諸葛亮傳─亮自表後主曰
成都有桑八百株薄田十五頃子弟衣食自有餘饒
龎統傳─穎川司馬徽清雅有知人鑒龎統弱冠往見徽
徽采桑扵樹上坐統在樹下共語自晝至夜徽甚異之
稱統當為南州士人之冠冕由是漸顯─晋書禮志─武
帝太康六年使侍中成粲草定親蠶儀先蠶壇髙一丈
方二丈為四出陛陛廣五尺在皇后採桑壇東南帷宫
外門之外而東南去帷宫十丈在蠶室西南桑林在其
東取列侯妻六人為蠶母蠶将生擇吉日皇后著十二
笄歩搖依漢魏故事衣青衣乗油畫雲母安車駕六騩
馬女尚書著貂蝉佩璽陪乗載筐鈎公主三夫人九嬪
世婦諸太妃太夫人及縣鄕君郡公侯特進夫人外世
婦命婦皆歩搖衣青各載筐鈎従蠶先桑二日蠶宫生
蠶著薄上桑日皇后未到太祝令質眀以一太牢告祠
謁者一人監祠祠畢徹饌班餘胙扵従桑及奉祠者皇
后至西郊升壇公主以下陪列壇東皇后東面躬桑採
三條諸妃公主各採五條縣鄉君以下各採九條悉以
桑條授蠶母還蠶室　─藝術傳─淳于智有思義䏻易筮
善厭勝之術上黨鮑瑗家多喪病貧苦智為卦成謂瑗
曰君安宅失宜故令君困君舍東北有大桑樹君徑至
市入門數十歩當有一人持荆馬鞭者便就買以懸此
樹三年當暴得財瑗承言詣市果得馬鞭懸之三年後
井得錢數十萬銅鐵噐復二十餘萬扵是致贍疾者亦
愈　─辰韓國傳─辰韓俗饒蠶桑善作縑布　─馮䟦載記
䟦勵意農桑勤心政事下書曰桑柘之益有生之本此
土少桑人未見其利可令百姓人植桑一百根柘二十
根─原─宋書禮志─孝武立觀后親桑循晋禮也　─増─南
齊書祥瑞志─永眀二年䕶軍府門外桑樹一株並有蠶
絲綿被枝莖史臣按漢光武時有野蠶成繭百姓得以
成衣服今則浮波幕樹其亦此之類乎　─原─南齊書孝
義傳─韓係伯襄陽人也襄陽土俗鄰居種桑界上為誌
係伯以桑枝䕃妨他地遷界上開數尺鄰畔随復侵之
係伯輙更改種久之鄰人慚愧還所侵地躬往謝之
増─魏書食貨志─諸初受田者男夫一人給田二十畝課
蒔餘種桑五十樹棗五株榆三根非桑之土一夫給一
畝依法課蒔榆棗奴各依良限三年種畢不畢奪其不
畢之地扵桑榆地分雜蒔餘果及多種桑榆者不禁諸
應還之田不得種桑榆棗果種者以違令論　─原─南史
齊本紀─髙帝舊宅在武進宅南有一桑樹擢本三丈横
出四枝状似華盖帝年數嵗好戱其下従兄敬宗曰此
樹為汝生也─増─南史羅研傳─研為信安令故事置觀
農謁者圍桑度田勞擾百姓研請除其弊帝従之　─新
羅國傅─新羅土地肥美多桑麻作縑布─隋書禮儀志
後齊皇后親桑扵桑壇備法駕服鞠衣乗重翟帥六宮
升桑壇東陛即御座女尚書執筐女主衣執鈎立壇下
皇后降自東陛執筐者處右執鈎者處左蠶母在後乃
躬桑三條訖升壇即御座内命婦以次就桑鞠衣五條
展衣七條褖衣九條以授蠶母還蠶室　皇后采桑則
服鳪衣　皇后之車三曰翟輅以採桑　命婦采桑齋
及采桑還則黄衣　─食貨志─河清三年每丁給永業二
十畝為桑田其中種桑五十根榆三根棗五根不在還
受之限非此田者悉入還受之分　─唐書憲宗本紀─元
和七年四月詔民田畮樹桑─禮樂志─皇后嵗祀一季
春吉已享先蠶遂以親桑─賈循傳─循母將葬宅有枯
桑一夕再生芝出北墉人以為瑞　─南蠻傳─永昌之西
野桑生石上其材上屈兩向而下植取以為弓不筋漆
而利名曰暝弓　─宋史禮志─元祐八年宰臣奏積雨傷
蠶上曰朕宫中自蠶一簿欲知農桑之候久雨葉濕豈
不有損乃命往天竺祈晴　─食貨志─太祖建隆時詔所
在長吏諭民有能廣植桑棗墾闢荒田者止輸舊租民
伐桑棗為薪者罪之　熈寜元年中書議勸民栽桑帝
曰農桑衣食之本民不敢自力者正以州縣約以為貲
升其户等耳宜申條禁扵是司農寺請立法先行之開
封視可行頒扵天下民種桑柘毋得増賦安肅廣信順
安軍保州令民即其地植桑榆或所宜木因可限閡戎
馬官計其活茂多寡得差減在户租數活不及數者罰
責之補種─金史食貨志─世宗大定十九年二月上如
春水見民桑多為牧畜囓毁詔親王公主及勢要家牧
畜有犯民桑者許所屬縣官立加懲斷　─山海經─宣山
上有桑大五十尺其枝四衢葉大尺赤理青華名之曰
帝女之桑衡山多桑東北海外赤水在圎丘南有
三桑木而無枝皆髙百仞　─穆天子傳─甲寅天子作居
范宮以觀桑者乃飲扵桑中天子命桑虞出(闕一/字)桑者用
禁暴民─注─不得令􁀙犯桑木　─尚書考靈曜─桑木者箕
星之精神木蟲食葉為文章人食之老翁為小童　─原
春秋孔演圖─孔子母徵在㳺扵大塜之陂睡夢黒帝使
請往交語曰汝乳必扵空桑覺則若有所感後生孔子
於空桑之中　─韓非子─子産相鄭開畝樹桑鄭人謗訾
　─増─呂氏春秋─伊尹之母居伊水之上孕夢有神告之
曰臼出水而東走無顧眀日視臼出水其鄰東走十里
而顧其邑盡為水身因化為空桑有莘氏女子採桑得
嬰兒空桑之中獻之扵君君令乳之命曰伊尹　─淮南
子─螈蠶一嵗再收非不利也然而王法禁之者為其殘
桑也　─括地圖─化民食桑三十七年化而自裹九年生
翼十年而死　─神異經─東方有桑樹焉髙八十丈敷張
自輔其葉長一丈廣六七尺其上自有蠶作繭長三尺
繰一繭得絲一斤─原─漢舊儀─皇后躬桑始捋一條執
筐受桑捋三條女尚書跪曰可止執筐者以桑授蠶母
以桑適金室─増─列女傳─魯秋胡子納妻五日而官扵
陳後歸未至家見路傍有美婦方採桑秋胡恱之下車
願托桑隂下婦人採桑不顧胡曰力田不如逢年採桑
不如見郎今吾有金願與夫人而婦人不受胡乃歸母
呼其婦乃即採桑者也數胡之罪而自投扵河　齊宿
瘤女東鄰採桑女也項有大瘤閔王遊至東都百姓盡
觀宿瘤女採桑不顧王怪問之對曰受父母教採桑不
受教觀王王曰此竒女恱而聘迎之　陳辨女者陳國
採桑之女也晋大夫解君甫使扵宋過陳遇之止而戱
之曰女為吾歌吾将舍女女乃歌曰墓門有棘斧以斯
之夫也不良國人知之─崔豹古今注─邯鄲有羙女姓
秦名羅敷為邑人王仁妻仁後為趙王家令羅敷出採
桑扵陌趙王登臺見而悦之因飲酒欲奪焉羅敷善彈
箏作陌上桑之歌以自眀─原─神仙傳─麻姑語王方平
云接侍以来已見東海三為桑田─増─搜神記─有人逺
征家有一女馬一匹女思父乃戱馬曰爾能為我迎得
父歸吾将嫁汝馬乃頓韁而去迎得父来後馬見女輙
怒父乃殺馬曝皮扵庭女之皮所皮忽卷女而行父後
扵大桑樹枝間得女及皮盡化為蠶績樹上其繭厚大
異常鄰婦取養之其收亦倍今世謂蠶為女兒古之遺
語也　─拾遺記─少昊以金徳王母曰皇娥處璇宫而夜
織或乗桴木而晝遊經歴窮桑滄茫之浦時有神童容
色絶俗稱為白帝之子即太白之精降乎水際與皇娥
讌戲奏㛹娟之樂㳺漾忘歸窮桑者西海之濵有孤桑
之樹直上千㝷葉紅椹紫萬嵗一實食之後天而老帝
子與皇娥並坐撫桐峰梓瑟皇娥倚瑟而清歌曰天清
地曠浩茫茫萬象廻薄化無方浛天蕩蕩望滄滄乗桴
輕漾著日傍當其何所至窮桑心知和樂恱未央白帝
子答歌四維八埏眇難極驅光逐影窮水域璇宫夜靜
當軒織桐峰文梓千㝷直伐梓作噐成琴瑟清歌流暢
樂難極滄湄海浦来栖息及皇娥生少昊號曰窮桑氏
亦曰桑丘氏至六國時桑邱子著隂陽書即其餘裔也
　─原─後燕録─遼初無桑慕容廆通扵晋求種江南平川
之桑悉繇呉来─増─述異記─空桑生大野山中為琴瑟
之最者空桑也　桓仲為江州刺史遣人周行廬山冀
覩靈異既陟崇巘有一湖周生桑樹有敗艑赤鱗魚使
者渇極欲往飲水赤鱗張鰭向之使者不敢飲　─稽神
録─廬州軍吏蔡彦卿為拓臯鎮将暑夜坐鎮門外納凉
忽見道南桑林中有白衣婦人獨舞就視即滅眀夜彥
卿扶杖先往伏草間久之婦人復出而舞即撃之墜地
乃白金一餅復掘地獲銀數千兩遂致富裕云　─録異
記─李太尉徳裕一旦有老叟謁門引五六軰舁巨木請
謁焉閽者不能拒之公異而見之叟曰某家蔵此桑寳
三世矣某已耋矣感公之好竒搜異是以獻爾木中有
竒寶若能者斵之必有所得洛邑有匠計其年齒且老
或身已沒子孫亦當得其㫖訣非洛匠無能斵之者也
公如其言訪扵洛下匠已殂矣其子應召而来睨而視
之曰此可徐而斵之矣因解為二琵琶槽自然有白鴿
羽翼爪足巨細畢備匠料之微失厚薄不中一鴿少其
翼公以形羽全者進之自留其一今猶在民間　─洛陽
伽藍記─昭儀寺佛堂前有桑樹一株直上五尺枝條横
遶柯葉傍布形如羽盖覆髙五尺又葉凡為五重每重
葉生椹各異京師道俗謂之神桑─廣異記─南方赤帝
女學道得仙居髙陽崿山桑樹上正月一日銜柴作巢
至十五日成赤帝誘之不得以火焚之女即升天因名
帝女桑─鄴郡名録─杜勝宅以輭漆纏桑枝編為籬障
雨一過黒光照四面時通甫愛之欲以銅官第取不應
　─常新録─裴休得桑木根曰若作沉香想之更無異相
雖對沉水香反作桑根想終不聞香氣諸相從心起
通鑑外紀─西陵氏之女嫘祖為黄帝元妃始教民蠶桑
治絲繭以供衣服而天下無□瘃之患後世祀為先蠶
　─兼眀書─今三四月間採桑之時見有小鳥灰色眼下
正白俗呼白鵊鳥是也以其採桑時来故謂之桑鳸
俗呼小録─湖州以桑葉二十斤為一箇─湧幢小品─湖
州有章姓者豫占桑價占賤即畜至百餘斤二十年無
爽白手厚獲生計遂饒鼓樂賽謝以為常一日賽畢有
一婦人矮而肥求齋卧地下不去其家内外醉飽厭之
叱使去婦人曰我與汝曽祖母有舊連嵗為汝應卜助
生計一齋何吝匍匐入門蹴之忽不見且駭且疑佛堂
忽有聲曽祖母牌已裂為二盖祖母每好善見裸蟲必
致暖處䕶其生俟生翼飛去乃已矮婦之祥或在於此
以後卜吉而畜其價必相左家道耗云　─燕山叢録─漢
昭烈宅在涿州樓桑村昭烈在民間所居有桑層䕃如
樓因曰樓桑今尚在其下留題甚多─五雜俎─涿州之
涞水道中有大桑樹髙十餘丈䕃百畝云即昭烈舍前
之桑也自漢及今千五百年矣而扶疎如故且其椹視
常桑倍大土人珍之以相餽遺云
集藻─贊─増─晋郭璞帝女桑贊─爰有洪桑生濱淪潭厥圍
五丈枝相交參園客是採帝女所蠶─原─元王禎躬桑
贊─有星天駟象匹神龍惟蠶辰生厥精㝠通孕卵而出
寓食桑中惟君立后毓徳中宫既正母儀普師婦工建
茲繭館桑必以躬爰制祭祀郊廟是供
賦─増─魏繁欽桑賦─上似華盖紫極比形下象鳳闕萬桷
─楹叢枝互出乃錯乃并曄曄隆暑凉風自生微條纖
繞随風浮沉陽蜩鳴其南枝寒蟬噪其北隂秋氣忽其
将来咸感節而悲吟玩庇䕃之厚恵情眷眷而愛深
晋陸機桑賦并序─皇太子便坐盖本将軍直廬也初世
祖武皇帝為中壘將軍植桑─株世更二代年漸三紀
扶疎豐衍抑有瑰異焉賦曰夫何佳樹之洪麗超托居
乎紫庭羅萬根以下洞矯千條而上征豈民黎之䏻植
乃世武之所營故其形瑰族類體艶衆木黄中爽理滋
榮煩縟緑葉興而盈尺崇條蔓而層㝷希太極以延峙
映承眀而廣臨革飛鴞之流響想鳴鳥之遺音惟厯數
之有紀恒依物以表徳豈神眀之所相將我皇之先識
誇百世而勿翦超長年以永植─傅咸桑樹賦并序─世
祖昔為中壘将軍扵直廬種桑一株迄今三十餘年甚
茂盛不衰皇太子入朝以此廬為便坐賦曰伊茲樹之
僥倖蒙生生之渥恵降皇躬以斯植遂𢎞茂扵聖世厥
茂伊何其大連㝷修柯逺揚洪條梢槮布繁枝之沃若
播密葉以垂隂䕃華㝢而作凉清隆暑之難任以厥樹
之巨偉登九日於朝陽且積小以髙大生合抱於毫芒
猶帝道之将升亦累徳以彌光湯躬禱扵斯林用獲雨
而興商惟皇晋之基命爰扵斯而發祥従皇儲於斯館
物無改扵平生心惻切以興思思有感扵聖眀歩徬徨
以周覽庶髣髴扵儀刑─潘尼桑樹賦─従眀儲以省膳
憩便房以偃息觀茲樹之特瑋感先皇之攸植蔚蕭森
以四射邈洪榮而端直爾乃徘佪周覽俯仰逍遙俛睍
靈根上眺修條洞芳泉於九壤含溢露扵清霄倚増城
之飛觀拂綺忩之疏寮下迢逓以極望上扶疎而參差
匪衆鳥之攸萃相凰鸞之羽儀理有微而至顯道有隠
而應期豈皇晋之禎瑞兆先見而唘茲起㝷抱扵纖毫
崇萬簣扵始基　─原─王禎親蠶賦─惟蠶有功萬世歸羙
廣物産之貨貲作人生之衣被仲春之月天子詔后以
躬桑大昕之朝内宰告期而命祀扵是詣靈壇降寳殿
翠障夹乎道周鳳輦翔扵畿甸順春氣扵東方朝先蠶
扵北面具夫青縹之服侑以芳馨之薦當其疊承寵命
適對韶光擇世婦扵卜吉受鞠衣扵眀堂崇開禁館始
入公桑援條有三聽女尚書之勸止執筐不再受宫夫
人之是将體之以坤儀之柔順視之以母道之慈良破
蟻以来庶養至扵千簿獻繭之後諒化被扵多方
五言古詩─増─漢樂府陌上桑─日出東南隅照我秦氏樓
秦氏有好女自名為羅敷羅敷善採桑採桑城南隅青
絲為籠系桂枝為籠鈎頭上倭墮髻耳中眀月珠緗綺
為下帬紫綺為上襦行者見羅敷下擔捋髭鬚少年見
羅敷脫㡌著帩頭耕者忘其犂鋤者忘其鋤来歸相怒
怨但坐觀羅敷使君従南来五馬立踟蹰使君遣吏往
問是誰家姝秦氏有好女自名為羅敷羅敷年㡬何二
十尚不足十五頗有餘使君謝羅敷寜可共載不羅敷
前致辭使君一何愚使君自有婦羅敷自有夫東方千
餘騎夫壻居上頭何用識夫壻白馬従驪駒青絲繋馬
尾黄金絡馬頭腰中鹿盧劒可直千萬餘十五府小史
二十朝大夫三十侍中郎四十専城居為人潔白晳鬑
鬑頗有鬚盈盈公府歩冉冉府中趨坐中數千人皆言
夫壻殊─晋樂府採桑度─蠶生春三月春桑正含緑女
兒採春桑歌吹當春曲　繋條採春桑採葉何紛紛採
桑不装鈎牽壊紫羅裙　採桑盛陽月綠葉何翩翩攀
條上樹表牽壊紫羅􁳜─陶潛擬古─種桑長江邉三年
望當採枝條始欲茂忽值山河改柯葉自摧折根枝浮
滄海春蠶既無食寒衣欲誰待本不植髙原今日復何
悔─原─陶潛歸田園居─野外罕人事窮巷寡輪鞅白日
掩荆扉虚室絶塵想時復墟曲中披草共来往相見無
雜言但道桑麻長桑麻日已長吾土日已廣常恐霜霰
至零落同草莽─増─宋謝靈運種桑─詩人陳條柯亦有
羙攘剔前修為誰故後事資紡績常佩知方誡愧㣲富
教益浮陽騖嘉月藝桑迨閒隙疎欄發近郛長行達廣
域壙流始毖泉湎塗猶跬跡俾此将長成慰我海外役
　─梁吴均採桑─賤妾思不堪採桑渭城南帶減連枝繡
髮亂鳳凰篸花舞依長薄蛾飛愛綠潭無由報君信流
涕向春蠶─陌上桑─嫋嫋陌上桑䕃陌復垂塘長條映
白日細葉隠鸝黄蠶飢妾復思拭淚且提筐故人寜知
此離恨煎人腸　─劉邈萬山見採桑人─倡妾不勝愁結
束下青樓逐伴西城路相攜南陌頭葉盡時移樹枝髙
乍易鈎絲繩挂且脫金籠寫復収蠶飢日已暝詎為使
君留─王䑓卿陌上桑─令月開和景處處動春心挂筐
湏葉滿息倦重枝隂─沈君攸採桑─南陌落花移蠶妾
畏桑萎逐便牽低葉爭多避小枝摘駛籠行滿攀髙腕
易疲看金怯舉意求心自可知─北周王褒陌上桑─人
傳陌上桑未曉已含光重重相䕃映輭弱自芬芳秋胡
未住馬羅敷未滿筐春蠶朝已老安得久徬徨　─陳傅
縡採桑─羅敷試採桑出入城南傍綺裙映珠珥絲繩提
玉筐度身攀葉聚聳腕及枝長空勞使君問自有侍中
郎─賀徹採桑─蠶妾出房櫳結伴類花叢度水春衫綠
映日晚妝紅釧聲時動樹衣香自入風鈎長嫩枝曲葉
盡細條空競採須盈手爭歸欲滿籠自憐公府歩誰與
少年同─唐劉希夷採桑─楊栁送人行青青西入秦誰
家採桑女樓上不勝春盈盈灞水曲歩歩春芳綠紅臉
耀眀珠絳唇含白玉囬首渭橋東遙憐春色同青絲嬌
落日緗綺弄春風攜籠長嘆息逶迤戀春色看花若有
情倚樹疑無力薄暮思悠悠使君南陌頭相逢不相識
歸去夢青樓─原─李白陌上桑─羙女渭橋東春還事蠶
作五馬如飛龍青絲結金絡不知誰家子調笑来相謔
妾本秦羅敷玉顔艶名都緑條映素手採桑向城隅使
君且不顧况復論秋胡寒螀愛碧草鳴鳳栖青梧託心
自有處但怪旁人愚徒令白日暮髙駕空踟蹰　─子夜
吳歌─秦地羅敷女採桑綠水邊素手綠條上紅妝白日
鮮蠶飢妾欲去五馬莫留連　─常建陌上桑─翳翳陌上
桑南枝交北堂羙人金梯出素手自提筐非但畏蠶飢
盈盈嬌路傍─増─李彦逺採桑─採桑畏日髙不待春眠
足攀條有餘愁那矜貌如玉千金豈不贈五馬空躑躅
何以變貞性幽篁雪中綠　─王建採桑─鳥鳴桑葉間綠
條復柔柔攀看去手近散作長長鈎黄花盖野田白馬
少年遊所念豈廻顧良人在髙樓　─劉駕桑婦─墻下桑
葉盡春蠶半未老城南路迢迢今日起更早四鄰無去
伴醉臥青樓曉妾顔不如誰所貴守婦道一春常在樹
自覺身如鳥歸来見小姑新妝弄百草─于濆田翁歎
桑─手植千樹桑文杏作中梁頻年徭役重盡属富家郎
富家田業廣用此買金章昨日門前過軒車滿垂楊歸
来説向家兒孫竟咨嗟不見千樹桑一浦芙蓉花─元
趙孟頫題織圖─正月─正月新獻嵗最先理農噐女功並
時興蠶室臨期治初陽力未勝早春尚寒氣忩户當奥
密勿使風雨至田疇耕耨動敢不脩耒耜經冬牛力弱
相戒勤飯飼萬事非預備倉卒恐不易田家亦良苦舍
此復何計─二月─仲春凍初解陽氣方滿盈旭日照原
野萬物皆欣榮是時可種桑插地易抽萌列樹徧阡陌
東西各縦横豈惟籬落間採葉憚逺行大哉皇元化四
海無交兵種桑日已廣彌望綠雲平匪惟錦綺謀祇以
厚民生　─三月─三月蠶始生纎細如牛毛婉孌閨中女
素手握金刀切葉以飼之擁紙散周遭庭樹鳴黄鳥發
聲和且嬌蠶飢當採桑何暇事逰遨田時人力少丈夫
方種苗相将挽長條盈筐不終朝數口望無寒敢辭終
嵗勞─四月─四月夏氣清蠶大已屬眠髙首何昻昻蛾
眉復娟娟不憂桑葉少徧野如綠煙相呼携筐去迢遞
立逺阡梯空伐條枚葉上露未乾蠶飢當早歸秉心靜
以専飭躬修婦事僶勉當盛年救忙多女伴笑語方喧
然　─五月─五月夏以半谷鸎先弄晨老蠶成雪繭吐絲
亂紛紜伐葦作簿曲束縛齊榛榛黄者黄如金白者白
如銀爛然滿筐筥愛此顔色新欣欣舉家喜稍慰經時
勤有客過相問笑聲聞四鄰論功何所歸再拜謝蠶神
　─六月─釜下燒桑柴取繭投釜中纖纖女兒手抽絲疾
如風田家五六月緑樹隂相蒙但聞繰車響逺接村西
東旬日可經絹弗憂杼柚空婦人能蠶桑家道當不窮
更望時雨足二麥亦稍豐酤酒田家飲醉倒嫗與翁
七月─七月暑尚熾長日弄機杼頭蓬不暇梳揮手汗如
雨嚶嚶時鳥鳴灼灼紅榴吐何心娱耳目往来忘傴僂
織為機中素老㓜要紉補青燈照夜梭蟋蟀忩外語辛
勤亦何有身體衣㡬縷嫁為田家婦終嵗服勞苦　─八
月─池水何洋洋漚麻水中央數日庶可取引過兩手長
織絹能㡬時織布已復忙依依小兒女嵗晚歎無裳布
襦不掩脛念之熱中腸朝緝滿一籃暮緝滿一筐行看
機中布計日漸可量我衣茍已成不憂天早霜　─九月
季秋霜露降凛凛寒氣生是月當授衣有布織未成天
寒催刀尺機杼可無營教女學紡纑舉足疾且輕舍南
與舍北嘒嘒聞車聲通都富豪家華屋貯娉婷被服雜
羅綺五色相間眀聽說貧家女惻然當動情　─十月─豐
年禾黍登農心稍逸樂小兒漸長大終嵗荷鋤钁目不
識一字每念心作惡東鄰方迎師收拾令上學後月日
南至相賀因舊俗為女裁新衣脩短巧量度龜手事塞
向庶禦北風虐人生真可歎至老長力作　─十一月─冬
至陽来復草木潛滋萌君子重其然吾道自此亨父母
坐堂上子孫列前榮再拜稱上夀所願百福并人生属
眀時四海方太平民無札瘥者厚澤敷羣情衣食苟給
足禮義自此生願言興學校庶㡬教化成　─十二月─忽
忽嵗将盡人事可稍休寒風吹桑林日夕聲颼飀墻南
地不凍墾掘為坑溝斫桑埋其中眀年芽早抽是月浴
蠶種自古相傳流蠶出易脫殻絲纊亦倍收及時不努
力知有来嵗不手凍不足惜冀免號寒憂─眀李東陽
采桑玉堂隂二首答篁墩學士─采桑玉堂隂分蠶長安
郭一勞累百枚再分連數箔寜知富貴地此物能沃若
平生畎畝憂黽勉懐力作嗟彼衣錦児空言養蠶樂吳
機詠濯濯周葉歌莫莫遺我通家人同心故相託愛之
敢輕棄弱女方就學　采桑玉堂隂隂濃樹婆娑一采
不滿筐竟日能㡬何乃知富貴地不及窮山阿蠶成忽
滿眼所得良亦多人言繋家運或者隂陽和向非夙夜
勤豈恃葉與柯衣多必思寒吾民本同科欲将分蠶意
廣被無偏頗
七言古詩─増─陳徐伯陽賦得日出東南隅行─朱城璧日
唘朱扉青樓含照夲暉暉遠映陌上春桑葉斜入秦家
緗綺衣羅敷妝粉能佳麗鏡前新梳倭堕髻圓籠裊裊
挂青絲鐵鈎冉冉勝丹桂蠶飢日晚暫生愁忽逢使君
南陌頭五馬停珂遣借問䨇臉含嬌特好羞妾壻府中
輕小史即今来往専城裏欲識東方千騎歸藹藹日暮
紅塵起─宋鄭震採桑曲─晴採桑雨採桑田頭陌上家
家忙去年養蠶十分熟蠶姑只著麻衣裳
五言律詩─増─宋梅堯臣傷桑─柔條初變綠春野忽飛霜
田婦搔蓬首冰蠶絶繭腸名翬依麥雊戴勝繞枝翔不
見羅敷騎金鈎自挂牆
五言絶句─増─唐鄭谷採桑─向曉携籠去桑村路隔淮何
如鬬百草賭取鳳凰釵─劉駕秦娥─秦娥十四五面白
于指爪羞人夜採桑驚起戴勝鳥─王周採桑女二首
渡水採桑歸蠶老催上機扎扎得盈尺輕素何人衣
採桑知蠶飢投梭惜衣遲誰誇羅綺叢新畫學月眉
宋王安石採桑─溪橋接桑畦鈎籠曉羣過今蚤去何蚤
向晩蠶恐臥　─眀楊基陌上桑─青青陌上桑葉葉帯春
雨已有催絲人咄咄桑下語
六言絶句─
御製桑林乍緑蠶事方興詩以嘉之─彌望桑林吐葉垂枝嫩
　碧初勻竹舍正殷蠶務天工雨露維均
　　七言絶句─
御製岸側桑葉初碧─夹岸青青遶御舟濃桑初茁滿村謳省
　方徧問蠶家苦春雨連緜盡日憂─題織圖─浴蠶─豳風曽
　著授衣篇蠶事初興榖雨天更考公桑傳禮制先宜浴種
　向晴川　─二眠─柔桑初翦緑參差陌上歸来日正遲村舍
　家家簾幕靜春蠶新長再眠時─三眠─紅女勤劬日載陽
　鳴鳩拂羽恰條桑只因三卧蠶将老翦燭頻看夜未央
　大起─春深處處掩茆堂滿架呉蠶婦子忙料得今年収繭
　倍冰絲雪縷可盈筐─捉績─連宵食葉正紛紛風雨聲喧
　隔户聞喜見新蠶瑩似玉燈前檢㸃最辛勤　─分箔─愛逢
　晴日映疎簾新緑如雲葉漸添天氣晴和蠶事廣移筐分
　箔徧茅簷　─採桑─桑田雨足葉蕃滋恰是春蠶大起時負
　筥携筐喧笑語戴鵀飛上最髙枝　─上簇─頻執纖筐不厭
　疲久忘膏沭與調饑今朝士女歡顔色看我冰蠶作繭時
　　─灸箔─蠶性由來苦畏寒深垂簾幕夜將䦨罏頭更爇松
眀火老媼殷勤日探看下簇─自昔蠶繅重婦功曽聞獻
繭在深宫披圗喜見纍纍滿茆屋清光積雪同─擇繭─冰
繭方堪作素紈重綿亦藉禦深寒就中自有因材法㨂取
筐間次第觀─窖繭─一年蠶事已成功厯數従前属女紅
聞說及時還窖繭荷鋤又向綠隂中─練絲─炊煙處處繞
柴籬翠釜香生煮繭時無限經綸従此出盆頭喜色動䨇
眉─蠶蛾─蛾兒布子如金粟水際分飛任所之莫令繭絲
遺利盡来年留作授衣資─祀謝─勞勞拜簇祭神桑喜得
絲成願已償自是西陵功徳盛萬年衣被澤無疆　─緯─綠
隂揜映野人家每到蠶時静不譁一自夏初成繭後籬邉
新聽響繅車─織─従来蠶績女功多當念勤勞惜綺羅織
婦絲絲經手作夜寒猶自未停梭─絡緯─無衣卒嵗早闗
情寒氣催人蟋蟀聲茅屋疎籬秋夜永短檠相對絡絲成
　經─織紝精勤有季蘭牽絲分理製羅紈鳴機来往桑隂
裏已作吳綃匹練看─染色─凝膏比潔絡新絲傳得仙方
色陸離一代文眀資賁飾須教五采備彰施─攀花─巧様
争傳濯錦紋堪憐織女最殷勤雲章霞綵娛人意自著㝷
常縞布裙─翦帛─手把齊紈冰雪清秋衣欲製重含情逡
廵莫漫施刀尺萬縷千絲織得成　─成衣─已成束帛又縫
紉始得衣裳可庇身自昔宫庭多澣濯總憐蠶織重勞人
　増─唐来鵬蠶婦─曉夕採桑多苦辛好花時節不閑身若
　教觧愛繁華事凍殺黄金屋裏人　─汪遵採桑婦─為報
　躊蹰陌上郎蠶飢日晩妾心忙夲来若愛黄金好不肯
　携籠更採桑　─宋楊修蠶室─摘繭抽絲女在機茅檐葦
　箔舊堂扉年年桑柘如雲緑翻織誰家錦地衣　─陸㳺
　示客─桑柘成隂百草香繅車聲裏午風凉客来莫說人
　間事且共山林夏日長　─范成大科桑─斧斤留得萬枯
　株獨速槎牙立暝途飽盡春蠶収罷繭更殫餘力付樵
　蘇─楊萬里桑疇─夹㟁瀕河種穉桑春風吹出萬條長
　船行老眼渾多忘喚作西湖插拒霜　─方岳農謠─雨過
　一村桑柘煙林梢日暮鳥聲妍青裙老姥遙相語今嵗
春寒蠶未眠　─金劉瞻春郊─桑芽粒粒破春青小葉迎
風未展成寒食歸寜紅䄂女外家紙上看蠶生　─原─眀
陳繼儒─女桑新綠映宫槐三月春風戴勝来織就鴛鴦
錦千疋金刀先取合歡裁─増─沈天孫採桑曲─青溪女
児愛羅裙提筐陌上蹋春雲蠶飢日暮思歸去不敢回
頭看使君
詩散句─増─魏曹植─羙女妖且閒采桑岐路間柔條紛冉
冉落葉何翩翩　出自薊北門遙望湖池桑枝枝自相
值葉葉自相當─宋鮑照─季春梅始落女工事蠶作采
桑淇洧間還戲上宫閣─梁簡文帝─寄語採桑伴訝今
春日短枝髙攀不及葉細籠難滿　─原─江淹─但願桑麻
成蠶月得紡績─増─唐儲光羲─碓喧春澗滿梯倚緑桑
斜　─李白─吳地桑葉綠吳蠶已三眠　燕草如碧絲秦
桑低綠枝　及此桑葉綠春蠶起中閨　─杜甫─桑柘葉
如雨飛藿共徘徊　─聶夷中─勸爾毋伐桑減爾身上服
　─宋梅堯臣─二月起蠶事伐桑又阻饑─王安石─澗谷
芳菲少春風著野桑　─唐杜牧─深處會容髙尚者水苗
三頃百株桑─韓偓─萬里清江萬里天一村桑柘一村
煙　─宋唐庚─魚陂舊種千頭鱠桑徑新窠十畝繒　─張
舜民─洲中未種千頭橘宅畔先栽百本桑　─唐王維─蠶
眠桑葉稀─李白─日出眀桑枝　桑柘綠如雲─岑參
桑葉隠村户─張謂─夏雨桑條緑─孟郊─野桑無直柯
　─張籍─桑柘羅平蕪─溫庭筠─沃田桑葉晚─李嘉祐
清眀桑葉小　─于濆─青春滿桑柘─宋蘇軾─萬樹桑柘
羙　─唐庚─蠶罷野無桑─金史肅─平林半是桑─唐上
官儀─葉密鶯啼帝女桑─杜甫舍西柔桑葉可拈　─李
頻─桑林蠶後盡空條　─朱慶餘─桑柘成村百畝間─曹
唐─桑葉扶疎閉日華　─宋司馬光─滿川濃綠土宜桑
王安石─柔桑採盡緑隂稀─陸游─桑眼綻来蠶事興
霜清南陌課劙桑　蠶飢衝雨采青桑　─金秦畧─柔青
初散壠頭桑─元好問─童童翠葢桑初合　─眀楊基─黄
梅雨晴桑重綠
詞─原─眀王世貞浣溪沙─一夜春波釀作藍曉桑柔葉緑
鬖鬖丫鬟十五太嬌憨　織作䨇魚成比目偷将百草
鬬宜男更無心緒餵春蠶─増─宋賀鑄憶秦娥─著春衫
玉鞭鞭馬南城南南城南柔桑嫩草留住金銜　粉娥
采葉供新蠶蠶飢畧許携纖纖携纎纎湔裙淇上更待
初三　─錦纏道─雨過園林觸處落紅凝綠正桑葉齊如
沃嬌羞只恐人偷看背立墻隂慢展纖纖玉　聽啼鳩
㡬聲耳邉相促念蠶飢四眠初熟勸路傍立馬莫踟躇
是那裏唱道秋胡曲
别録─増─種樹書─畜蠶者常以三月三日雨卜桑葉之貴
賤諺云雨打石頭徧桑葉三錢片或曰四日尤甚杭州
人云三日尚可四日殺我言四日雨尤貴　午日不得
鋤桑園桑濕不可飼蠶雨中採至必拭令乾恐有傷
也　─湧幢小品─湖州畜蠶者多自栽桑否則預租别姓
之桑俗曰秒桑凡蠶一斤用葉百六十斤諺云仙人難
斷葉價故栽與秒為最稳否則謂之看空頭蠶有天幸
者往往趣之─原─桑葉炙熟可代茶　嫩桑枝炒香煎
飲久服不患偏風─種植─便民纂要─取黒椹中叚子収
貯勿令浥濕将種時先以柴灰淹揉次日淘淨取沉水
者曬令纔去水氣種乃易生宜肥地有草鋤浄冬月燒
去苗至春去冗苗留旺者俟至指大移栽五歩一株大
約種子不如壓條　初芽時擇指大枝條旺相肥澤者
就馬蹏處劈下潤土内開溝尺許埋實自然生根布葉
壓後遇旱扵傍開溝灌之但取水氣到忌多著水農桑
要㫖云平原淤壤土地肥虛荆桑魯桑俱可種若山地
土脈赤硬止宜荆士民必用云種藝在審時又合地宜
使不失其中春分前十日為上時當發生也十月小春
木氣長生也亦可壓桑有三宜時宜和包宜固壅宜厚
大抵天氣晴眀己午時借其陽和如栽子已出忽變天
氣即以熱湯調泥培之暑月必待晩凉仍預扵園中稀
種麻麥為䕃惟十一月不生農桑撮要云十二月内掘
坑深闊約二小尺却扵坑畔取土糞和成泥漿桑根埋
定糞土培壅與地平次日築實切不可動搖其桑加倍
榮旺勝如春栽　又法将桑根浸糞水一宿掘坑栽之
栽宜淺種以芽稀者為上諺云臘月栽桑桑不知　─増
汜勝之書─種桑法每畝以黍椹子各三升合種之黍桑
當俱生鋤之桑令稀疎調適黍熟穫之桑生正與黍髙
平因以利鎌摩地刈之曝令燥後有風調放火燒之常
逆風起火桑至春生一畝食三箔蠶　─齊民要術─桑柘
熟時収黒魯椹即日以水淘取子曬燥仍畦種常薅令
淨眀年正月移而栽之率五尺一根其下常掘種小荳
綠荳栽後二年慎勿採沐大如臂許正月中移之率十
歩一樹行欲小犄角不用正相當湏取栽者正月二月
中以鈎弋壓下枝令著地條葉生髙數寸仍以燥土壅
之眀年正月中截取而種之　─種樹書─榖樹上接桑其
葉肥大桑上接棃脆美而甘撒子種桑不若壓條而分
根莖　淛間植桑斬其葉而植之謂之稼桑却以螺殻
覆其頂恐梅雨侵損其皮故也二年即盛　─農政全書
𤣥扈先生曰接桑莫如當年條為妙三年之說不然也
且接時必待月暗自下弦至上弦皆可晦尤妙自上弦
至下弦皆忌望尤險　取葚與雞鴨食之糞中淘出種
者更不生葚　本新書曰地桑本出魯桑須以魯桑萌
條如法栽培㨂肥旺者約留四五條鋤治添糞條有定
數葉不繁多衆葉脂膏聚於一葉其葉自大即是地桑
　王禎曰齊民要術栽取椹之黒者翦去兩頭惟取中
間一截盖兩頭者其子差細種則成雞桑花桑中間一
截其子堅栗則枝榦堅強而葉肥厚将種之時先以柴
灰淹揉次日水淘去輕秕不實者曬令水脈才乾種乃
易生　─士農必用─地桑之功惟在治之如法不致荒燥
　桑者易生之物除十一月不生活餘月皆可仍須扵
園内稀種檾或麻黍為䕃　斫樹法自移栽時便割去
梢既不留中心其條自向外長　科條法有四等一瀝
水條(向下/垂者)一刺身條(向裏/生者)一駢指條(相併/生者)一冗脞條(雖/順)
(生却/稠冗)臘月為上正月次之　─博聞録─白桑少子壓枝種
之若有子可便種湏用地隂處其葉厚大得繭重實絲
每倍常　─原─採桑─髙者用梯摘庶不傷枝逺出强枝當
用闊刃鋒利扁斧轉腕囘刃向上斫之枝查既順津脈
不出葉必復茂諺曰斧頭自有一倍葉此善用斧之效
也柔桑髙枝不勝梯湏置桑几如髙櫈下列二桄作登
級斯易摘葉又不傷樹　─培桑─凡耕桑田不用逅樹犁
不著處斸土令起斫去浮根以蠶矢糞之根下埋龜甲
則茂盛而不蛀生黄衣亦以此治之　─修桑─削其小枝
則葉茂去其枯枝則不荒蠶事畢将枝髠去但髠時不
可留嘴角及夏至開掘根下用糞或蠶沙培壅則生意
鬱積来年嫩枝之葉更覺茂盛且皮可製紙枝可當柴
兼有餘利
　　　(附/録)桑椹
増─說文─葚桑實也─本草─桑子曰椹(椹與葚通集韻/一作􁀙一作黮)李
時珍曰椹有烏白二種
彚考─増─詩衛風─吁嗟鳩兮無食桑葚─傳─鳩鶻鳩也食桑
葚過則醉而傷其性─魯頌─翩彼飛鴞集于泮林食我
桑黮懐我好音─傳─黮桑實也─爾雅─桑㸤有葚梔─注─㸤
半也─疏─桑樹一半有葚半無葚為梔　─晉書張天錫傳
㑹稽王道子問西土所出天錫應聲曰桑葚甘香鴟鴞
革響乳酪養性人無妒心　─隋書循吏傳─趙軌少好學
有行檢東鄰有桑葚落其家軌遣人悉拾還其主誡其
諸子曰吾非以此求名意者非機杼之物不願侵人汝
等宜以為誡　─北史崔逞傳─道武攻中山未尅六軍乏
糧問計扵逞逞曰飛鴞食葚而改音詩稱其事可取以
助糧帝乃聽人以葚當租　─神異經─東方有桑焉椹長
三尺五寸圍如長　─東觀漢記─蔡君仲汝南人至孝王
莽亂人相食君仲取桑椹赤黒異器賊問仲仲答曰黒
者供母赤者自食賊異之遺鹽二斗　─漢武帝内傳─神
仙上藥有扶桑丹椹　─魏畧─楊沛為新鄭長興平末人
多飢窮沛課民益畜乾椹収䝁豆閱其有餘以補不足
如此積得千餘斛蔵在小倉㑹太祖為兖州刺史西迎
天子所将千餘人皆無糧過新鄭沛謁見乃皆進乾椹
太祖甚喜後賜生口十人絹百疋以報乾椹也　─魏書
袁紹之在河北軍人仰給桑椹　─神仙傳─班孟者不如
何許人或云女子也人家有桑果數千株皆聚之成積
如山如此十餘日吹之各還本處　─異苑─北方有白桑
椹長數寸食之甘羙漢興平元年九月桑再椹時劉
𤣥徳軍小沛年荒榖貴士衆皆飢仰以為糧　晉武帝
大元中太原王戎為鬱林太守泊船新亭眠夢有人以
七枚椹子與之著衣襟中既寤得椹如夢中　─發䝉記
鳩以桑椹為酒謂飲之即醉也拾遺記─員嶠山有木
名猗桑煎椹以為蜜　─原─金樓子─始皇聞鬼谷先生言
故遣徐福入海求金菜玉蔬并一寸椹
集藻─表─増─唐李嶠為鳳閣侍郎李元素進冬椹表─臣某
言聞京兆萬年縣大寜坊有桑一株暮秋生子初冬椹
熟今謹取得専輙進奉伏惟陛下恵覃區㝢仁洎草木
故得神蠶之樹發秀扵寒露之辰帝女之林結實扵繁
霜之下出扵萬年之界彰一人萬嵗之符生自大寜之
坊表羣生大安之慶鴟鴞已革見蠻貊之懐音絲繭行
豐知府蔵之逾實殊禎洊委絶貺仍臻凡在含生孰不
忻慶無任忭躍之至
賦─増─晉傅𤣥桑椹賦─繁實離離含甘吐液翠朱三變或
𤣥或白嘉味殊滋食之無斁
七言絶句─増─宋陸㳺詠園中草木─日高未辦續晨炊一
椀村醅且療飢槃箸索然君勿笑桑間紫椹正纍纍
詩散句─増─唐羅隠─紫飽垂新椹─宋司馬光─桑䕃青青
紫椹垂　─張耒─桑間椹熟麥齊腰　─陸游─鬱鬱林間桑
椹紫桑林紫葚纍纍熟桑間椹紫蠶齊老
别錄─増─本草衍義─夲經言桑甚詳然獨遺烏椹桑之精
英盡在扵此采摘㣲研以布濾汁石器熬成稀膏入蜜
熬稠貯瓷器中滚湯㸃服消熱止渇其性微凉故也仙
方日乾為末蜜和為丸酒服亦良　─本草綱目─楊氏産
乳云孩子不得與桑椹食令児心寒四時月令云四月
宜飲桑椹酒能理百種風熱其法用椹汁三斗重湯煮
至一斗半入白蜜二合酥油一兩生薑一合煮令得所
瓶収每服一合和酒飲之亦可以汁熬燒酒蔵之經年
味力愈佳史言魏武帝年乏食得乾椹以濟飢金末大
荒民皆食椹獲活者不可勝計則椹之乾濕皆可救荒
平時不可不收採也─原収椹─農桑撮要─子熟時摘取
以水淘過畧曬乾便掘深坑種之或畦種之便生即時
多収椹子以待来春種尤佳収貯勿近濕壁墻邉則浥
損不生─學山蠶經─五月也収桑椹而水淘少曬焉畦
而種之至冬而焚其梢及眀年而分種之
　　(附/録)桑寄生
増─本草─别録曰桑上寄生生𢎞農川谷桑樹上三月三
日采莖葉隂乾韓保昇曰諸樹多有寄生莖葉並相似
云是鳥食物子糞落樹上感氣而生葉如橘而厚輭莖
如槐而肥脆處處雖有湏桑土者佳非自采即難以别
可斷莖視之色深黄者為騐朱震亨曰桑寄生藥之要
品而人不諳其的近海州邑及海外之境其地暖而不
蠶桑無採捋之苦氣濃意厚自然生出也李時珍曰寄
生髙者二三尺其葉圓而微尖厚而柔面青而光澤背
淡紫而有茸川蜀桑多時有生者他處鮮得須自采或
連桑採者乃可用
别録─原─梧潯雜佩─桑寄生酒出梧州色白味頗清冽晉
張華詩蒼梧竹葉清陳張正見詩浮蟻擅蒼梧皆謂此
苐釀者必和以燒酒以氣候炎蒸恐酒味易敗故耳飲
勿過多
　　(附/録)桑花
増─本草─桑花一名桑蘚一名桑錢生桑樹上白蘚如地
錢花様不是桑椹花也能健脾澀腸止血
　　柘
増─古今注─柘實曰隹(音錐言隹/鳥所食也)─本草─按陸佃埤雅云
柘宜山石柘之從石取此義冦宗奭曰柘木裏有紋亦
可旋為器葉可飼蠶曰柘蠶然葉硬不及桑葉李時珍
曰處處山中有之喜叢生幹疎而直葉豐而厚團而有
尖其葉飼蠶取絲作琴瑟絃清響勝常爾雅所謂棘繭
即此蠶也其實状如桑子而圎粒如椒其木染黄赤色
謂之柘黄
彚考─増─詩大雅─攘之剔之其檿其柘─疏─攘去之剔翦之
者其為檿木其為柘木之材也─集傳─檿山桑也與柘皆
美材可為弓幹又可蠶也　─禮記投壺─投壺矢以柘若
棘母去其皮─注─取其堅且重也考工記─弓人為弓取
幹之道七柘為上　─唐書南蠻傳─自曲靖州至滇池食
蠶以柘蠶生閲二旬而繭織錦縑精緻　─新論─楚柘質
勁必資榜檠以成弴弓　─清異録─張曲江里第之側有
古柘嘗因狂風發其一根解為器具花紋甚竒人又以
公之手筆冠世目之曰文章樹　─羣碎録─古史考曰柘
樹枝長而勁烏集之將飛柘樹反起彈烏烏乃號呼此
枝為弓快而有力因名烏號之弓─博聞録─柘葉豐而
厚春蠶餐之其絲以冷水繰之謂之冷水絲
　别録─増─齊民要術─種柘法耕地令熟耬耩作壠柘子熟
　時多収以水淘汰令淨曝乾散訖勞之草生㧞却勿令
　荒沒三年間劚去堪作渾心扶老杖十年中四破為杖
　任為馬鞭胡床十五年任為弓材亦堪作屐裁截碎木
　中作錐刀靶二十年好作犢車材欲作鞍橋者生枝長
　三尺許以䋲縳旁枝木橛釘著地中令曲如橋十年之
　後便是渾成柘橋欲作快弓材者宜扵山石之間北隂
　種之
　　　　(附/録)奴柘
　増─本草─陳蔵噐云奴柘生江南山野似柘節有刺冬不
　凋李時珍曰此樹似柘而小有刺葉亦如柞葉而小可
　飼蠶
　
　
　
御定佩文齋廣羣芳譜卷十一
　欽定四庫全書
御定佩文齋廣羣芳譜卷十二
　　　桑麻譜
　　　　苧麻
　増─廣雅─苧三稜也─說文─麻草也可以為繩─本草─苧
　麻作紵可以績紵故謂之紵凡麻絲之細者為絟麤者
　為紵　─原─苧績麻也有二種一種紫麻一種白苧出荆
　揚閩蜀江浙今中州亦有之皮可績布苗髙七八尺葉
　如楮葉而無义面或青或紫背白有短毛花青如白楊
　而長夏秋間著細穂一朶數千穂白色子熟茶褐色根
　黄白而輕虗一科數十莖宿根在土中到春自生不須
　栽種荆揚間每歲三刈每畆得麻三十斤少亦不下二
　十斤每斤三百文過常麻數倍又有一種山苧頗相似
　蠶最惡麻凡麻枲之屬近蠶種則不生戒之　─本草─李
　時珍曰苧家苧也又有山苧野苧也有紫苧葉面紫白
　苧葉面青其背皆白可刮洗煮食味甘羙九月收子二
月可種宿根六月生根葉氣味甘寒無毒
彚考─原─詩王風─丘中有麻彼留子嗟─増─齊風─蓺麻如
之何衡從其畝　─陳風─東門之池可以漚紵─傳─紵麻屬
　─周禮地官─凡宅不毛者有里布─注─謂不植桑麻也欲
令宅植桑麻則無稅賦以勸之不植桑麻之毛者則罰
以二十五家之稅布　─左傳─詩曰雖有絲麻無棄菅蒯
　─後漢書崔寔傳─寔出為五原太守五原土宜麻枲而
俗不知績織民冬月無衣積細草而臥其中見吏則衣
草而出寔至官斥賣儲偫為作紡績織紝綀縕之具以
教之民得以免寒苦　─魏書食貨志─諸麻布之土男夫
及課别給麻田十畆婦人五畆　─隋書食貨志─河清三
年每丁給永業二十畆為桑田不宜桑者給麻田　─南
史甄法崇傳─法崇孫彬嘗以一束苧就長沙寺庫質錢
後贖苧還扵苧束中得五兩金送還寺庫道人以金半
仰酬往復十餘彬堅然不受因謂曰五月披羊裘而負
薪豈拾遺金者耶　─伏暅傳─暅徙新安太守在郡清恪
郡多麻苧家人乃至無以為繩其勵志如此　─唐書食
貨志─丁随鄉所出嵗輸絹二匹綾絁二丈布加五之─
綿三兩麻三斤非蠶鄉則輸銀十四兩謂之調─越絶
書─麻林山勾踐欲伐吳種麻以為弓絃故曰麻林　─墨
子─婦人夙興夜寐紡績織紝多治麻絲葛緒細布縿此
其分事也　─荀子─麻葛繭絲鳥獸之羽毛齒革也固有
餘足以衣人矣　─淮南子─汾水濛濁而宜麻　─風俗通
蓬生麻中不扶自植　─廬陵記─成芳隠麥林山剝苧織
布為短襕寛袖之衣著以酤酒自稱隠士衫
集藻─賛─増─晉郭璞麻賛─草皮之良莫貴於麻用無不給
服無不加至物在邇求之好遐
詩散句─原─唐杜甫─青青屋東麻散亂牀上書　─増─劉禹
錫─煖分煨芋火眀借緝麻燈　─晉謝靈運─折麻心莫展
　─宋戴復古─蔽門麻菶菶
别錄─原─苧根味甘刮洗去皮切片浸去惡水煮極熟食
之甜羙穉頭中有緜芼之和粉食可救荒　─移栽─苧已
盛時宜于周圍掘取新科如法移栽則本科長茂新栽
又多或如代園種竹法于四五年後將根科最盛者間
一畦移栽一畦截根分栽或壓條滋生此畦既盛又掘
彼畦如此更代滋植無窮將欲移栽預選秋耕熟肥地
更用細糞糞過来春移栽地氣動為上時萌芽為中時
苗長為下時周圍離一尺五寸作區移栽擁土畢以水
淹之若夏秋須趂雨後地濕連土扵近地栽亦可苗髙
數寸即用大糞和半水澆之最忌豬糞或曰苧月月可
栽但須地濕一云苧根忌見星月堂屋内收藏若露地
須用苫盖使見星月即變野苧─栽根─用刀將根截作
三四指長栽時四圍各離一尺五寸作區每區臥栽二
三根擁土畢方澆水三五日再澆苗高勤鋤旱則澆之
第二年方堪再刈至年久根科盤結不旺掘根分栽若
欲致逺須少帶原土裹以蒲包外用蓆包掩合勿透風
日數百里外亦可活─種子─三四月下種園圃有井及
臨河處俱可沙地為上兩和地次之劚地一二遍作畦
濶半歩長四歩再劚一遍用杴背浮按稍實再耙平隔
宿用水飲畦眀旦細齒耙浮耬起再耙平随用潤土半
升子一合勻撒一合子可種六七畦撒畢苕箒輕輕掃
合用覆土則不出搭棚三尺髙加細箔遮蓋五六月炎
熱時箔上加苫重盖不則曬死未生芽或苗初出不可
澆水用炊箒細灑水於棚上常令濕潤每夜及天陰去
箔以受露氣苗出有草即㧞去苗高三指不須用棚如
地稍乾用水輕澆約長三寸擇稍壯地作畦移栽隔宿
飲苗眀旦將空畦澆過帶土撅苗移栽相離四寸頻鋤
三五日一澆二十日後十餘日一澆十月後用牛馬糞
盖厚一尺庶不凍死二月後耙去糞令苗出以後嵗嵗
如此若北土春月亦不必去糞即以作壅可也凡盖用
糞壤諸雜草穢敝蓆舊薦俱可子種者三四年之後方
堪─刈切忌太早─刈麻─每嵗可割三䥥頭次見根旁
小芽高五六分大麻即可割大麻既割小芽便盛即二
次麻若小芽過高大麻不割不惟芽不旺又損大麻大
約五月初割一䥥六月半或七月初割二䥥八月半或
九月初割三䥥諺曰頭苧見秧二苧見糠三苧見霜唯
二䥥長疾麻亦最好割後即以細糞壅之旋用水澆必
以夜或陰天若日下澆則皮有繡㾗─剥麻─刈倒時随
用竹刀或鐡刀從梢分開剝下皮即以刀刮其白瓤其
浮上皴皮自脫得其裏如筋者煮之剝麻春夏和暖時
與常法同若冬月用溫水潤濕易為分劈首苧麤勁堪
為麤布二苧稍柔細惟三苧甚佳堪為細布刮苧之刀
煆鐡為之長三寸許捲成小槽内插短柄兩刃向上以
繩為用仰置手中將所割苧皮横覆刃上以大指就按
刮之苧膚即脫─漚麻─縛作小束搭房上夜露晝曬五
七日自然潔白若值陰雨於屋底風道搭晾經雨即黑
一云績既成纒作纓子扵水盆内浸一宿紡訖用桑柴
灰淋水浸一宿撈出每纑五兩用淨水一盞細石灰拌
勻停一宿至来日擇去石灰却用黍稭灰淋水煮過自
然白軟曬乾再用清水煮一度别用水擺極淨曬乾逗
成纒鋪經織造與常法同一云紡成纑用乾石灰拌和
夏三冬五春秋酌中抖去别用石灰煮熟待冷於清水
中濯淨然後用蘆簾平鋪水面攤纑於上半浸半曬遇
夜收起瀝乾次日如前候纑極白方可織布此池漚之
法須假水浴日曝而成善績者麻皮一斤得績一斤織
布一疋次者斤半又次二斤三斤其布柔韌潔白比常
布價高一二倍又曰漚麻者但如法漚訖方績作纑經
緯成布非先績後漚也亦有用本色績纑者夜露晝曬
數日便績成纑待成布後方練白若如治葛者刈後即
蒸熟剝之不復練矣用此作布更柔而且韌　─收種─收
子作種須頭苧者佳九月霜降後收子曬乾以濕沙土
拌勻盛筐内以草盖覆若凍損則不生二苧三苧子皆
不成不堪作種種時以水試之取沈者用
　　大麻
原─大麻一名火麻一名黄麻一名漢麻雄者名枲麻(爾/雅)
(云枲麻疏云/麻一名枲)牡麻雌者名苴麻(爾雅云莩麻母疏苴麻/之盛子者也一名莩一)
(名麻/母)荸麻早春種為春麻晩春種為秋麻莖高五六尺
技葉扶疎葉狭而長狀如益母草葉一枝七葉或九葉
五六月開細黄花成穗随即結實似蘓子而大剝去皮
作麻績之可為布其稭白而有稜細者可為燭心花名
麻勃子之連殻者名麻蕡(爾雅云黂枲實疏云即麻子/名也蕡與黂通陶𢎞景以為)
(麻花蘓恭以為麻子蘇頌謂蕡子花為三物李時珍云/麻勃是花麻蕡是實麻仁是實中仁也一名麻藍一名)
(青/葛)
彚考─増─書禹貢─岱畎絲枲鉛松怪石─傳─岱山之谷出此
五物皆貢之─疏─枲麻也　─詩陳風─不績其麻市也婆娑
箋─績麻者婦人之事也疾其今不為　東門之池可以
漚麻─傳─池城池也漚柔也─箋─於池中柔麻使可緝績作
衣服─疏─考工記㡛氏以涗水漚其絲注云漚漸也楚人
曰漚齊人曰涹然則漚是漸漬之名此云漚柔者謂漸
漬使之柔韌也　─豳風─八月載績傳─載績絲事畢而麻
事起矣─疏─績緝麻之名八月絲事畢而麻事起故始績
也　九月叔苴─疏─苴麻子也　禾麻菽麥　─大雅─麻麥
幪幪─傳─幪幪然盛茂也　─禮記月令─仲秋之月天子食
麻與犬　以犬嘗麻先薦寢廟─注─麻始熟也─周禮天官籩
人─朝事之籩其實䵄蕡─注─蕡枲實也鄭司農云熬麥曰
䵄麻曰蕡─疏─注云蕡枲實也者案䘮服云苴絰子夏傳
云苴麻之有蕡蕡是麻之子實也又案疏衰裳齊牡麻
絰子夏傳云牡麻者枲麻也則枲麻謂雄麻也若然枲
麻無實而解蕡為枲實者舉其類耳　典枲掌布緦縷
紵之麻草之物以待時頒功而授齎─疏─曰掌布緦縷紵
之麻草之物者欲見布緦縷用麻之物紵用草之物布
中可以兼用葛䔛之草為之　及獻功受苦功以其賈
楬而藏之以待時頒─注─鄭司農云苦功謂麻功布紵疏
苦功謂麻功為盬麤之功　─原─孟子─麻縷絲絮輕重同
則價相若　─増─史記周本紀─周后稷名棄棄為兒時屹
如巨人之志其㳺戲好種樹麻菽麻菽羙　─隋書孝義
傳─紐囘字孝政性至孝父母䘮廬於墓側廬前生麻一
株高丈許圍之合拱枝葉鬱茂冬夏恒青時人異之周
武帝表其閭─南史劉峻傳─峻好學寄人廡下自課讀
書常燎麻炬從夕達旦時或昏睡爇其鬚髪及覺復讀
其精力如此　─列子─昔人有羙戎菽甘枲莖芹萍子者
對鄉豪稱之鄉豪取而嘗之蜇於口糝於腹衆哂而怨
之其人大慚─注─枲胡枲也─原─紀異錄─鄭珏與李愚同
為學士鄭閣下一麻生李曰承旨入相矣霜降成實乃
白麻也是夜制出拜相拜相用白麻　─崑山縣志─嘉祐
中崑山海上有一船桅折風飄泊岸船中三十餘人衣
冠如唐人繋紅鞓角帶著短皁衫見人慟哭語言書字
皆不可曉行則相綴如鴈行乆之自出一書示人乃唐
天寳中屯羅島首領陪戎副尉又有一書乃上髙麗表
亦稱屯羅島皆用漢字盖東夷之臣屬髙麗者時賛善
大夫韓正彦為令召其人犒以酒食且使人為治桅教
以起仆之法其人喜各捧首謝而去船中有麻子大如
蓮的土人求種之初嵗亦如蓮的次年漸小數年後與
中國麻子無異
集藻─七言絶句─増─宋陸游聞鄰村守麻─樂事新年憶錦
城城南麻市試春行如今老病茅檐底臥聽兒童嚇雀
聲
詩散句─増─梁吴均─麻生滿城頭麻葉落城溝麻莖左右
披溝水東西流
别錄─原─種植─取斑黒麻子種地須耕二徧一畆用子二
升三月種者為上時四月初為中時五月初為下時大
率二尺留一科宻則不成鋤須淨荒則少實五榖地近
道處種之六畜不犯豆地種則兩損六月中可於空處
種蔓菁子氾勝之書曰高一尺加蠶矢糞之樹三升無
蠶矢以熟糞糞之天旱以流水澆之樹五升井水須少
曝以殺其寒氣雨澤適時勿澆澆不欲數霜後實成速
斫種宜己亥辛巳壬申庚申戊申及正月三卯日忌寅
未日辛亥日種駱麻地宜肥濕早者四月遲者六月繁
宻處芟去則長　─刈麻─稈上生白膩時即刈攤宜薄束
宜少漚宜清水生熟要相宜麻一斤可取皮四兩　─齊
民要術─凡種麻用白麻子(白麻子為雄麻崔寔曰牡麻/青白無實兩頭銳而輕浮)
麻欲得良田不用故墟地薄者糞之(崔寔曰正月糞/疇疇麻田也)耕
不厭熟田欲歳易良田一畆用子三升薄田二升夏至
前十日為上時至日為中時至後十日為下時(麥黄種/麻麻黄)
(種麥亦/良候也)澤多者先漬麻子令芽生待他白背耬耩漫擲
子空曵勞澤少者暫浸即出不待芽生耬頭中下之麻
生數日中常驅雀布葉而鋤勃如灰便刈束欲小縳欲
薄一宿輙翻之穫欲淨漚欲清水生熟合宜　汜勝之
書曰種枲太早則剛堅厚皮多節晩則不堅寧失扵早
不失扵晩穫麻之法穂勃勃如灰拔之夏至後二十日
漚枲枲和如絲
　　檾麻(唐本草作􁉶麻/)
原─檾麻說文云枲屬從林不從林爾雅翼云檾或作䔛
(種必連頃/故謂之䔛)周禮典枲麻草─注─草葛䔛也　─増─本草─􁉶麻
一名白麻　─原─苗髙四五尺或六七尺葉似苧而薄種
與麻同法葉圓如盖花黄結子如橡斗而面平中有隔
外各有尖子如大麻子而黑有微毛與黄麻子同時熟
刈作小束池内漚之爛去青皮取其麻片潔白如雪耐
水爛可織為毯被及作汲綆牛索或作牛衣雨衣草覆
等具農家嵗嵗不可無者實味苦平無毒治痢疾及生
眼翳瘀肉起倒睫拳毛
　　(附/錄)疎麻
増─南越志─疎麻大二圍髙數丈四時結實無衰落
彚考─増─丹鉛錄─楚辭采疎麻兮瑶華注以疎麻即麻也
觀南越志所載疎麻則自有此一種木也
　　葛
原─葛一名黄斤一名鹿藿(鹿食九草此/其一種故名)一名雞齊處處
有之江浙尤多有野生有家種春生苗引藤蔓長一二
丈紫色取治可作絺綌其根外紫内白大如臂長者七
八尺葉有三尖如楓葉而長面青背淡七月著花紅紫
色纍纍成穂曬乾可煠食其莢如小黄豆莢有毛子綠
色形扁如鹽梅子核生嚼腥七八月採根味甘辛花實
味甘平皆無毒　─増─唐本草─葛根入土五六寸以上者
名葛脰脰者頸也服之令人吐以有微毒也本經葛穀
即是其實也
彚考─増─易困卦困于葛藟─疏─葛藟引蔓纒繞之草─詩
周南─葛之覃兮施于中谷維葉萋萋─傳─覃延也葛所以
為絺綌女功之事煩縟者施移也中谷谷中也萋萋茂
盛貌葛之覃兮施于中谷維葉莫莫是刈是濩為絺
為綌服之無斁─傳─莫莫成就貌濩煮之也精曰絺麤曰
綌斁厭也　南有樛木葛藟纍之─傳─南南土也本下曲
曰樛南土之葛藟茂盛─弼風─旄丘之葛兮何誕之節
兮箋─土氣緩則葛生濶節　─王風─綿綿葛藟在河之滸
傳─綿綿長不絶之貌水厓曰滸─正義─綿綿然枝葉長而
不絶者乃是葛藟之草所以得然者由其在河之滸得
河之潤故也　彼采葛兮一日不見如三月兮　─原─唐
風─葛生蒙楚蘞蔓于野─増─周禮地官─掌葛以時征絺
綌之材于山農─疏─所以徴絺綌于山農者以其葛出于
山也　─左傳─葛藟猶能庇其本根─註─葛之能藟蔓繁滋
者以本枝廕庥之多　─汲冡周書─礫石不可榖樹之葛
　─越絶書─葛山者勾踐種葛使越女織治葛布獻于吳
王夫差去縣七里　─吳越春秋─吳王得葛布之獻乃復
増越之封賜羽毛之飾几杖諸侯之服越國大恱采葛
之婦傷越王用心之苦乃作苦之詩曰葛不連蔓􁁉台
台我君心苦命更之嘗膽不苦甘如飴令我采葛以作
絲女工織兮不敢遲弱于羅兮輕霏霏號絺素兮將獻
之越王恱兮忘罪除吳王歡兮飛尺書増封益地賜羽
竒几杖茵褥諸侯儀羣臣拜舞天顔舒我王何憂不能
移　─淮南子─於越生葛絺　─輟耕錄─臨海章安鎮有蔡
木匠─夕手持斧斤自外歸由東山殯𦵏處蔡沈醉寢
棺上夜半天黑忽聞一人高叫棺中云某家女病損症
蓋其後園葛大哥淫之耳却請法師捉鬼我二人同行
一觀何如棺中云我有客至不可去蔡眀日詣某家曰
娘子之疾我能愈之因問屋後曽種葛否曰然乃掘地
得一根甚巨斫之有血煮啖女子病即除
集藻─文散句─原─漢劉向九歎─葛藟纍于桂樹兮鴟鳲集
于木蘭
五言古詩─増─晉樂府前溪歌─黄葛結蒙籠生在洛溪邊
花落逐水去何當順流還還亦不復鮮　─原─唐李白黄
葛篇─黄葛生洛溪黄花自綿羃青烟蔓長條繚繞㡬百
尺閨人費素手採緝作絺綌縫為絶國衣逺寄日南客
蒼梧大火落暑服莫輕擲此物雖過時是妾手中跡
増─眀張時徹采葛篇─種葛南山下春風吹葛長二月吹
葛綠八月吹葛黄腰䥥逝采掇織作君衣裳經以長相
憶緯以思不忘出入君箧笥長得近輝光層氷布河水
中夜皓凝霜吳羅五文采蜀錦雙鴛鴦君㤙當斷絶歎
息摧中腸中腸日以摧葛葉日以衰願留枯根株化作
萱草枝
七言古詩─増─唐鮑溶采葛行春溪㡬囘葛花黄黄麝引
子山山香蠻女不惜手足損鈎刀一一率利長葛絲茸
茸春雪體深澗擇泉清處洗殷勤十指蠶吐絲當牕嫋
嫋聲高機織成一匹無一兩供進天子五月衣
五言律詩─増─唐戎昱和李尹種葛─弱質人皆棄唯君手
自栽藟含霜後竹香惹臘前梅擬托凌雲勢須憑接引
材綠陰如可惜黄鳥定飛来
七言絶句─原─唐曹唐小逰仙詩─方士飛軒駐碧霞酒香
風冷月初斜不知誰唱春歸曲落盡溪頭白葛花
詩散句─増─魏曹植種葛南山下葛藟自成陰　─唐孟郊
葛花零落風　─項斯─螢歸葛葉垂─韓􁀙─葛花滿把能
消酒　─羅鄴─石井晴垂青葛葉
别錄─原─梁書任昉傳─昉素清貧卒後其子西華冬日著
葛帔練裙道逢劉孝標孝標泫然矜之乃著廣絶交論
蓋譏其舊交也　─増─南史隠逸傳─吳苞濮陽鄄城人宋
太始中過江聚徒教學冠黄葛巾竹麈尾蔬食二十餘
年　─原─葛根端陽午時採破之曬乾入藥解酒毒治消
渇傷寒壯熱敷蟲蛇傷殺百藥毒壓丹石發瘡疹又可
蒸及作粉食甚益人生者堕胎多食傷胃　花同小豆
花乾為末酒服飲酒不醉　金瘡出血挼葉傅之　燒
蔓研水服治卒然喉痺　─採葛─夏月葛成嫩而短者留
之一丈上下者連根取謂之頭葛如太長看近根有白
㸃者不堪用無白㸃者可截七八尺謂之二葛　─練葛
採後即挽成網𦂳火煮爛熟指甲剝看麻白不黏青即
剝下長流水邊捶洗淨風乾露一二宿尤白安陰處忌
日色紡之以織　─洗葛衣─清水揉梅葉洗經夏不脆或
用梅葉搗碎泡湯入磁盆内洗之忌用木器則黒
　　(附/錄)鐵葛
増─本草拾遺─鐵葛生山南峽中葉似枸杞根如葛黒色
味甘温無毒主一切風血氣羸弱令人性健久服治風
緩偏風
　　木棉花(按斑枝花與木棉同類異種原附錄于後/今從本草併合為一其諸家辨論不一具)
　　　(載彚考中/以備參考)
増─本草─木棉一名古貝(似木者名古貝或作/吉貝乃古字之訛)一名古終
(似草者/名古終)梵書謂之啖婆又曰迦羅婆劫李時珍曰木棉
有草木二種交廣木棉樹大如抱其枝似桐葉大如胡
桃葉入秋開花紅如山茶花蘂花片極厚為房甚繁短
側相比結實大如拳實中白棉棉中有子今人謂之斑
枝花訛為攀枝花南史所謂林邑國出古貝花中如鵝
毳吳錄所謂永昌木棉樹髙過屋皆指似木之木棉也
江南淮北所種木棉四月下種莖弱如蔓髙者四五尺
葉有三尖如楓葉入秋開花黄色如葵花而小亦有紅
紫者結實大如桃中有白棉棉中有子大如梧子亦有
紫棉者八月採謂之綿花南史所謂髙昌國有草實如
繭中絲為細纑名曰白疊南越志謂桂州出古終藤結
實如鵝毳皆指似草之木棉也此種出南番宋末始入
江南今徧及江北與中州矣─原─春月以子種稭似木
葉綠似牡丹而小花黄如秋葵而葉單幹不貴髙長枝
最喜繁茂結實三稜青皮尖頂纍纍如桃北人呼為花
桃熟則桃裂而絨現其絨如鵝毳用以絮衣甚輕暖子
如珠可以打油油之滓可以糞地秸甚堅堪燒葉堪飼
牛其為利益甚溥種類甚多江花出楚中棉不甚重二
十而得五性強𦂳北花出畿輔山東柔細中紡織綿稍
輕二十而得四或得五浙花出餘姚中紡織綿最重二
十而得七吳下種大都類此更有數種稍異者一曰黄
蔕穰蔕有黄色如粟米大棉重一曰青核核青細于他
種棉重一曰黒核核亦細純黒色棉重一曰寛大衣核
白而穰浮棉重此四種皆二十而得九黄蔕稍强𦂳餘
皆柔細中紡織又一種紫花浮細而核大棉輕二十而
得四其布製衣甚朴雅士紳多尚之又有深青色者亦
竒種其傳不廣擇種須用青核等為佳
彚考─増─書禹貢─島夷卉服厥篚織貝─集傳─卉草也葛及
木綿之屬今南夷木棉之精好者亦謂之吉貝海島之
夷以卉服来貢而吉貝之精者則入篚焉　─南史高昌
國傳─有草實如繭中絲為細纑名曰白疊取以為帛甚
軟白　─林邑國傳─出古貝古貝者樹名也其花成時如
鵝毳抽其緒紡之以作布與紵布不殊亦染成五色織
為斑布　─呵羅單國傳─都闍婆洲元嘉七年遣使獻古
貝葉波國古貝等物　─丹丹國𫝊─梁中大通二年遣使
奉表獻古貝雜香藥─唐書南蠻傳─婆利以古貝横一
幅繚於腰古貝草也緝其花為布麤曰貝精曰􁁜　─吳
錄─交阯安定縣有木棉樹髙丈實如酒杯口有綿如蠶
之綿也又可作布名曰白緤一名毛布　─南越志─桂州
出古終藤結實如鵝毳核如珠治出其核紡如絲綿染
為斑布　─南州異物志─木棉吉貝所生熟時如鵝毳細
過絲綿中有核如珠珣用之則治出其核昔用輾軸今
用攬車尤便其為布曰斑布繁縟多巧曰城次麤者曰
文縟又次麤者曰烏驎　─諸番雜志─木棉吉貝木所生
占城闍婆諸國皆有之今已為中國珍貨但不自本土
所産不能足用　─演繁露─唐環王傳出古貝古貝草也
緝其花為布麤曰貝精曰㲲按今吉貝亦緝花為之而
古吉二字不同豈訛名耶抑兩物也　─遯齋閒覽─閩嶺
以南多木棉土人競植之有至數千株者采其花為布
號吉貝布余後因讀南史海南諸國傳言林邑等國出
吉貝木正此種也　─泊宅編─閩廣多種木棉紡績為布
名曰吉貝海南蠻人織為巾上出細字雜花卉尤工巧
即古所謂白疊布李琮詩有腥味魚中墨衣成木上綿
之句　─原─解醒語─元至元間馬八兒國入貢二十二年
遣使至其國求竒寳得吉貝衣十襲吉貝樹名其花成
時如鵝毳抽其緒紡之以作布亦染成五色織為斑布
　─増─丹鉛總錄─唐李商隠詩木棉花發鷓鴣飛又王叡
詩紙錢飛出木棉花南中木棉樹大如抱花紅似山茶
而蘂黄花片極厚非江南所藝者張勃吳錄云交趾安
定縣有木棉樹實如酒杯口有綿可作布按此即今之
斑枝花雲南阿迷州有之嶺南尤多汪廣洋有斑枝花
曲　─閩部疏─昔聞長老言廣人種棉花髙六七尺有四
五年不易者余初未之信過泉州至同安龍溪間扶揺
道傍狀若榛荆迫而視之即棉花也時方清秋老幹已
著黄花矣然不可呼為木棉木棉花者高樹丹花若茶
吐實蓬蓬吳中所謂攀枝花也楊用修具載丹鉛以為
異曰雲南阿迷州有之聞嶺廣猶多不知恵安志已載
此樹名為攀桂花楊乃曰斑枝花與吳中攀枝花盖三
名一物也　─原─梧潯雜佩─吾松以棉布衣被天下而棉
花之来莫詳其始相傳為種出西番元時始入中國按
通鑑梁武帝送木棉皁帳史炤釋文云木棉江南多有
之以春二三月下種既生須一月三薅至秋生黄花結
實及熟時其皮四裂其中綻出如棉土人以鐵鋋碾去
其核取如棉者以竹為小弓長尺四五寸許牽弦以彈
綿令其勻細卷為筒就車紡之自然抽緒如繰絲狀織
以為布按史炤所言即今之綿花無疑矣但今制彈綿
之弓以木為之長六尺餘則與古稍異耳謂起自元時
非也苐史炤以此解木棉亦未為當木棉出交廣其樹
盈抱其實如酒杯其口有綿可作布見張勃吳錄即今
之斑枝花楊用修辨之是矣　木綿一名瓊枝其高數
丈樹類梧桐葉類桃而稍大花色深紅類山茶春夏花
開滿樹望之爛然如綴錦花謝結子大如酒杯絮吐于
口茸茸如細毳舊云海南蠻人織為布名曰吉貝今第
以充裀褥取其軟而温未有治以為布者潯梧間亦多
有之但土人未嘗採取随風飄墜而已─農政全書─𤣥
扈先生曰吉貝之名獨昉扵南史相傳至今不知其義
意是海外方言也小說家所謂木棉其所為布曰城曰
文縟曰烏驎曰斑布曰白㲲白緤曰屈珣者皆此故是
草本而吳錄稱木棉者南中地煖一種後開花結實以
數嵗計頗似木芙蓉不若中土之嵗一下種也故曰十
餘年不換眀非木本矣吉貝之稱木即禹貢之言卉取
别扵蠶綿耳閩廣不稱木棉者彼中稱攀枝花為木棉
也攀枝花中作裀褥雖柔滑而不韌絶不能牽引豈堪
作布或疑木棉是此謂可為布而其法不傳非也吳錄
所言木棉亦即是吉貝或疑其云樹高丈當是攀枝不
知攀枝高十數丈南方吉貝數年不凋其高丈許亦不
足怪盖南史所謂林邑吉貝吳錄所謂永昌木棉皆指
草本之木棉可為布意即娑羅木然與斑枝花絶不類
又中土所織棉布及西洋布精麤不等絶無光澤而余
見曹溪釋恵能所傳衣曰屈珣布即白㲲布云是西域
木棉心所織者其色澤如蠶絲豈即娑羅籠叚耶抑西
土吉貝尚有他種邪又嘗疑洋布之細非此中吉貝可
作及見榜葛刺吉貝其核絶細綿亦絶軟與中國種大
不類乃知向来所傳亦非其佳者
集藻─序─増─元王禎木棉圗譜序─中國自桑土既蠶之後
惟以繭纊為務殊不知木棉之為用夫木棉産自海南
諸種藝制作之法駸駸北来江淮川蜀既獲其利至南
北混一之後商販于此服被漸廣名曰吉布又曰綿布
其幅疋之制特為長濶茸宻輕暖可抵繒帛又為毳服
毯叚足代本物按裴淵廣州記云蠻彞不蠶採木棉為
絮又諸番雜志云木棉吉貝木所生占城闍婆諸國皆
有之今已為中國珍貨但不自本土所産不能足用且
　　比之蠶桑無採養之勞有必收之效將之枲苧免績緝
　　之工得禦寒之益可謂不麻而布不繭而絮雖曰南産
　　言其通用則北方多寒或繭纊不足而裘褐之費此最
　　省便列製造之具于此廣逺近滋習農務助桑麻之用
　　華夏兼蠻彝之利將自此始矣　─眀王象晉木棉譜序
　　禹貢島夷卉服厥篚織貝蔡氏謂棉之精好者為吉貝
　　徐子先吉貝一疏載棉之利最詳興羙利前民用仁人
　　之言夫今棉之利遍宇内且功力視苧葛甚省績苧葛
　　日以錢計紡綿四日而得一觔信其利逺出麻枲上也
　　今北土廣樹蓺而昧扵織南土精織紝而寡於蓺若以
　　北之棉學松之織利當更倍顧棉則方舟而鬻諸南布
　　則方舟而鬻諸北此子先所為歎也予故撮其旨要俾
　　務本者得覽焉
　　賦─
御製木棉賦并序─木棉之為利於人溥矣衣被禦寒實有賴
　焉夫既紡以為布復擘以為絖卒嵗之謀出之隴畆功不
在五榖下嘗稽之載籍島夷卉服註以為吉貝即其種也
然止以充逺方之貢而未嘗遍植于中土故周禮婦功惟
治蠶枲唐徴庸調但及絲麻至木棉之種後世由外蕃始
入于闗陜閩粤今則逺邇貴賤咸資其利而昔人篇什罕
有及之者故為之賦曰攷吉貝之佳種披丘索以窮源道
伽毗而逺来由秦粤而衍蕃倣崖州之紡織製七襄而無
㾗傚宋人之洴澼比八綿而同温先麥秋而播種齊壺棗
而登原宿黄雲于萬蘂堕白雪于千村落秋實于露晞軋
機柚于星昏煖佐耆年之帛陽回寒女之門幸卒嵗之可
娛乃民力之普存若應鐘之司律正薄寒之中人月照牛
衣之夜霜侵葛屨之辰家挟千箱之纊路絶百結之鶉曝
茅簷而歌愛日賽田祖而洽比隣謝履絲之靡麗免于貉
之艱辛故夫八口之家九土之氓無沍寒之膚裂罕疾風
之條鳴時和年豐水耨火耕嵗落三鍾之棉塲登百畆之
秔同彼婦子樂此太平奚羡纂組之巧與夫縞紵之輕慨
風詩之未錄省方問俗將以補豳什而續授衣之經
五言古詩─増─宋謝枋得謝劉純父恵木棉布─嘉樹種木
棉天何厚八閩厥土不宜桑蠶事殊艱辛木棉收千株
八口不憂貧江東易此種亦可致富殷柰何来瘴癘或
者畏蒼旻吾知饒信間蠶月如岐邠兒童皆衣帛豈但
奉老親婦女賤羅綺賣絲買金銀角齒不兼與天道斯
平均所以木棉利不畀江東人避秦衣木葉矧肯羞懸
鶉天下有元徳孔融願卜隣綈袍望不及共裘志自仁
贈我以兩端物意皆可珍潔白如雪積麗宻過錦純羔
縫不足貴狐腋難擬倫絺纊皆作貢此物不薦陳豈非
神禹意隠匿遺小民詩多草木名箋疏欲諄諄國家無
楚越欲識固無因翦裁為大裘窮冬勝三春
詩散句─原─唐張籍─蜀客南行祭碧雞木棉花發錦江西
　─増─宋劉克莊─㡬樹半天紅似染居人云是木棉花
楊萬里─却是南中春色别滿城都是木棉花　─元方䕫
木棉白茸茸
别錄─原─種植─種花之地以白沙土為上兩和土次之喜
髙亢惡下濕拾花畢即剗去秸遍地上糞随深耕之令
陽和之氣掩入土内有力耕三遍随撈平不致風乾如
秋耕二遍正月地氣透或時雨過再耕一遍大約糞多
則先糞而後耕糞少則随種而用糞此其槩也須用熟
糞麻餅亦佳─増─農政全書─花性忌燥燥則濕蒸而桃
易脫落花忌苖並並則直起而無旁枝中下少桃種不
宜晩晩則秋寒早則桃多不成實即成亦不甚大而花
軟無絨　𤣥扈先生曰秋耕為良穫稻後即用人耕又
不宜耙細須大墢岸起令其凝沍来年凍釋土脈細潤
正月初轉耕二月初再轉此二轉必撈盖令細清明前
作畦畛土欲絶細畦欲濶溝欲深既作畦便扵白地上
鋤三四次雨後鋤為良則土細而草除　─原─棉田扵清
眀前先下壅或糞或灰或豆餅或生泥多寡量田肥瘠
剉豆餅勿委地仍分定畦畛均布之吾鄉宻種者不得
過十餅以上糞不過十石以上懼大肥虗長不實實亦
生蟲若依古法苗間三尺不妨一再倍也有種晚棉用
黄花苕饒草底壅者田擬種棉秋則種草来年刈草壅
稻留草根田中耕轉之若草不甚盛加别壅欲厚壅即
並草掩覆之或種大麥蠶豆等並掩覆之皆草壅法也
草壅之收有倍他壅者惟生泥棉所最急不論何物壅
必須之　─擇種─農桑通訣云花種初收者未實近霜者
不生惟中間收者為上老農云棉種必冬月碾取經日
曬燥冬月生意斂藏曬曝不傷萌芽春間生意茁發不
宜大曬總之陳者粃者油者濕蒸者經火焙者皆不堪
作種將種時用水浥濕過半刻淘出其不堪者皆浮出
水面而堅實不損者必沈取而種之苗必茂又一法浸
用雪水能旱鰻魚汁浸過不蛀　─下種─種不宜蚤恐春
霜傷苗又不宜晚恐秋霜傷桃大約在清眀榖雨間此
時霜止也種法有三漫撒者用種多更難耘耬耩者易
鋤而用種亦多惟穴種者用種頗少但多費人工法將
耕過熟地仍用犁耕過就扵溝内隔一尺作一穴澆水
一二碗俟水入地下種四五粒熟糞一碗覆土一二指
用脚踏實大約一人持種二人攜糞若漫撒及耬耩者
須用石砘砘實若虛浮則芽不能出出亦易萎─耘苗
鋤棉者一去草穢二令浮土附苗根則根入地深三令
土虗浮根苗得逺行功須極細宻鋤必七遍以上又當
在夏至前諺曰鋤花要趂黄梅信鋤頭落地長三寸大
抵苗宜稀鋤宜宻此要訣也初頂兩葉止剗去草宜宻
留以備傷再鋤宜稍宻三鋤則定苗科一穴止留麤旺
者一株斷不可兩株並留並則直起而無旁枝桃少苗
長後有幹麤葉大衆中特壯異者名曰雄花大而不結
實然又不可無間留一二株多則去之地中不可種别
物恐分地力又不宜宻種如肥田宻種即青酣不實又
易生蟲稀種則能肥肥則實繁而多收亢倉子曰立苗
有行故速長強弱不相害故速大正其行通其中疏為
冷風則有收而多功又云樹肥無使扶疎樹磽不欲専
生而獨居夫苗其弱也欲孤其長也欲相與俱其熟也
欲相與扶扶疎且不可况逼迫耶若數寸一株長枝布
葉株百餘子畆二三百斤豈不力省而利倍哉　─打心
苗髙七八寸打去衝天心令四旁生枝旁枝半尺以上
亦打去心勿令交枝相揉如此則花多實宻葉葉不空
大約打心當在伏中三伏各打一次不宜雨暗恐聾灌
而多空條最宜晴眀庶旺相而生旁枝如有未長大者
又當随時打去不必例拘─増─農政全書─打心視苗遲
早早者大暑前後摘遲者立秋摘秋後勢定勿摘矣摘
亦不復生枝　簡别之法老農云一二次鋤去大葉者
此大核少棉種也三鋤後去小葉者此秕不實種也或
實而油浥病種也苐此為雜種言耳若純用墨核等佳
種精擇之自無大核雜種即全去小者─原─拾花─花既
結桃待桃開絨露為熟旋熟旋摘攤放箔上日曝夜露
待子粒既乾方可收貯則絨不浥而子不腐　─紡績─花
既曝乾碾去種子彈使熟細便可紡線農桑通訣所載
紡車容三繀若倣其製而效之尤易為力或曰北地風
高細紡不易今肅寜之布㡬同松之中品聞其鄉多穿
　地窖深數尺作屋其上簷高地二尺許作窻以通日光
　人居其中就濕地紡績便得𦂳細與南土無異若陰雨
　蒸濕不妨移就平地而南人寓都下者多朝夕就露下
　紡日中陰雨亦紡則安在北地風高不便細紡也　─織
　布─布之名不一曰城曰文縟曰烏驎曰屈珣曰白㲲白
　緤曰貝布斑布總之皆棉布也海南所織上出細字雜
　花名吉貝布松布之巧者有折枝團鳳碁局字様等製
　而一切桿彈紡織綜綫挈花法皆始于黄媼其布之麗
　宻他方莫並焉南中用糊先將棉繀入紝車成紝次入
　糊盆度過竹木作架兩端用繂急維竹帚痛刷候乾上
　機謂之刷紗南布之佳者皆刷紗也北地則風塵易起
　若依肅寧作窖冒以修廊循簷作牕令可開闔以避就
　風日於中經刷織紝遇輕陰無風纎塵不起不妨移之
　平地成布當不减吳下矣
　
御定佩文齋廣羣芳譜卷十二
　欽定四庫全書
御定佩文齋廣羣芳譜卷十三
　　　蔬譜
　　　　薑
　原薑(說文/作䕬)禦濕之菜也苗髙二三尺葉似箭竹葉而長
　兩兩相對苗青根嫩白老黄無實處處有之漢温池州
　者良三月種五月生苗如初生嫩蘆而葉稍濶葉亦辛
　香秋社前後新芽頓長如列指狀采食無筋尖微紫名
　紫芽薑又名子薑秋分後者次之霜後則老性惡濕畏
　日秋熱則無薑氣味辛微温無毒通神明辟邪氣益脾
　胃散風寒除壯熱治脹滿去胸中臭氣解菌蕈諸毒生
　用發熱熟用和中留皮則凉去皮則熱八九月多食春
　多患眼孕婦忌食令兒盈積
　彚考原─論語─不撤薑食　─増─史記貨殖傳─千畦薑韭其
　人與千戸侯等　─後漢書方術傳─左慈少有神道嘗在
　司空曹操坐求銅盤貯水以竹竿餌釣於盤中引出鱸
魚操又謂曰既已得魚恨無蜀中生薑耳慈曰亦可得
也操恐其近即所取因曰吾前遣人到蜀買錦可過勅
使者増市二端語頃即得薑還并獲操使報命　─南齊
書良政傳─孔琇之為臨海太守在任清約罷郡還獻乾
薑二十斤世祖嫌少及知琇之清乃歎息　─原─南史周
捨傳─捨占對辯㨗嘗居直廬語及嗜好裴子野言從來
不嘗食薑捨應聲曰孔稱不撤裴乃不嘗一坐皆悅
呂氏春秋─和之美者蜀郡楊樸之薑　─春秋運斗樞─璇
星散為薑風土失得逆時則薑有翼辛而不臭　─神仙
傳─介象垂綸塪水得鯔魚使厨下切之吳主曰聞蜀使
來得蜀薑作韲甚好恨爾時無此象曰蜀薑豈不易得
願差所使者可付值吳主指左右一人以錢五十付之
象書一符以著青竹杖中使行人閉目騎杖杖止便買
薑訖復閉目此人承其言騎杖湏臾止已至成都不知
是何處問人人言是蜀市中乃買薑於時吳使張温先
在蜀既於市中相識甚驚便作書寄其家此人買薑畢
捉書負薑騎杖閉目湏臾已還吳厨下切鱠適了　─酉
陽雜俎─山上有薑下有銅錫　─李先生傳─郎中喬翻於
洋渚遇神人意欲啖薑而市無之神人以絹數疋并書
一牒付信入市門南下任意所之湏臾得薑數斗還以
問神人神人曰問李先生當知我　─東坡雜記─王介甫
多思而喜鑿時出一新說既而悟其非也則又出一言
而解釋之是以其學多說嘗與劉貢父食輟箸而問曰
孔子不撤薑食何也貢父曰本草生薑多食損智道非
明民將以愚之孔子以道教人者也故不撤薑食將以
愚之也介甫欣然而笑久之乃悟其戲已也貢父雖戲
言然王氏之學實大類此庚辰二月十一日食薑粥甚
美歎曰無怪吾愚吾食薑多矣因并貢父言記之以為
後世君子一笑
集藻賦散句増漢司馬相如子虛賦茈薑蘘荷　─張衡南都
賦─蘇蔱紫薑拂徹羶腥　─晉潘岳閒居賦青筍紫薑
左思蜀都賦─甘蔗辛薑陽蓲隂敷　─魏都賦─薑芋充茂
五言古詩─原─宋梅堯臣謝劉原父寄糟薑─名園萬家城
千畦等封侯斸當燕去前醃芽費糟丘無筋偃王笑有
味三閭羞寄入翰林席聖以不撤優又寄蓬門下作賦
誰肯休惟我廣文舍免為韲鹽仇劉公漢家裔才學歆
向儔胸中飽經史辨論出九州曽不奉權貴但與故人
投贈辛非贈甘此意當自求
五言絶句─原─宋劉子翬詠子薑─新芽肌理細映日瑩如
空恰似匀妝指柔尖帶淺紅　─朱子子薑─薑云能損心
此謗誰與雪請論去穢功神明看朝徹
詩散句─増─唐李商隱─蜀薑供煮陸機蓴─宋蘇軾─先社
薑芽肥勝肉　故人兼致白芽薑
别錄─増─韓詩外傳─宋玉因其友見楚相楚相待之無以
異讓其友其友曰夫薑桂因地而生不因地而辛女因
媒而嫁不因媒而親　原長編─秦檜欲晏敦復附已使
人諭之晏答曰為我謝秦公薑桂之性到老愈辣　─種
植─宜白沙地小與糞和種熟耕縱横七八徧佳清明後
三日種濶一步作畦長短隨地横作壠壠相去一尺深
五六寸壠中安薑一尺一科帶芽大三指蓋土三寸覆
以蠶沙無則用熟糞雞糞尤妙芽出後有草即耘漸漸
以土蓋之已後壠中却令高不得去土為其芽向上長也
芽長後從旁揠去老薑耘鋤不厭數五六月覆以柴棚
或插蘆蔽日不耐寒熱八月收取九月置煖窖中寒甚
作深窖以糠粃和埋煖處勿凍壞來年作種　─吳下田
家志─種薑宜甲子乙丑辛未壬申壬午　─製用─生熟醋
醬糟鹽蜜煎皆宜早行山中含之不犯霜霧蒸濕及山
嵐之瘴氣　法製伏薑薑四斤刮去麤皮洗淨曬乾放
磁盆入白糖一斤醬油二斤官桂大茴香陳皮紫蘇葉
各二兩切細拌勻初伏曬起至三伏終收貯曬時用紗
或夏布罩住勿令蠅蟲飛入此薑神妙能治百病　伏
月以老薑切片秤一斤重為率曬乾先用官桂茴香丁
香川椒各一兩為末浸鏡面牽燒酒二斤俟藥氣化溶
閉罐蒸待冷將曬乾生薑浸酒内曬乾又浸又曬以酒
盡為度磁罐收貯如冬月大寒侵晨噙薑一片通身和
暖　蜜煎薑秋社前取嫩芽二斤洗淨控乾不用鹽醃
以沸湯瀝乾用白礬一兩半湯泡化一宿澄清浸薑十
餘日方以蜜煎磁罐貯留經年湏常換蜜　脆薑以嫩
者去皮甘草白芷零陵香少許同煮熟切片食　法製
薑煎沸湯八升入鹽三斤打勻次早别取清水以白梅
半斤搥碎和浸同前鹽水和合貯頓逐日採牽牛花去
白蔕投水中候水深濃去花取嫩薑十斤拭去紅衣隨
意切片用白鹽五兩白礬五兩沸湯五椀化開澄清浸
薑微向日影中曬二日撈出晾乾再入少鹽拌匀曬烈
日中待薑上白鹽凝燥為度入器收貯　醋薑嫩薑不
拘多少炒鹽醃一宿取出滷同米醋煮數沸候冷入薑
及沙糖隨多少箬扎泥封固　糟薑嫩薑天晴時收隂
乾五日以麻布拭去紅皮每一斤用鹽二兩糟三斤醃
七日取出拭淨别用鹽二兩法糟五斤拌勻入新磁罐
先以核桃二枚搥碎安罐底則薑不辣然後入薑平糟
面以小熟栗末摻上則薑無渣如常法泥封固如要色
紅入釅牛花拌糟　糟薑取嫩薑用酒拌糟匀入磁罈
上用沙糖一塊箬扎口泥封七日可食　醋薑炒鹽醃
一宿以原滷入釅醋同煎　五味薑嫩薑一斤切薄片
用白梅半斤打碎去仁入炒鹽二兩拌匀曬三日取出
用甘草半兩檀香二錢為末拌匀曬三日磁器收貯
九月二十八日食薑損目─增─南方草木狀─冬葉乃薑
葉也苞苴物交廣皆用之南方地熱物易腐敗惟冬葉
藏之乃可持久　─齊民要術─生薑一斤淨洗刮去皮笇
子切不患長大如細漆箸以水二升煮令沸去沫與蜜
二升煮復令沸更去沫椀子盛合汁減半奠用箸二人
共無生薑用乾薑法如前唯切欲極細　蜜薑法用生
薑淨洗削治十月酒糟中藏之泥頭十日熟出水洗内
蜜中大者中解小者渾用竪奠四又云卒作削治蜜中
煮之亦可用　─東坡雜記─予昔監郡錢塘遊淨慈寺衆
中有僧號聰藥王年八十餘顔如渥丹目光炯然問其
所能蓋診脈知吉凶如智緣者自言服生薑四十年故
不老云薑能健脾溫腎活血益氣其法取生薑之無筋
滓者然不用子薑錯之并皮裂取汁貯器中久之澄去
其上黄而清者取其下白而濃者隂乾刮取如麪謂之
薑乳以蒸餅或飰搜和丸如桐子以酒或鹽米湯吞數
十粒或取末置酒食茶飲中食之皆可聰曰山僧孤貧
無力治此正爾和皮嚼爛以溫水嚥之耳初固辣稍久
則否今但覺甘美而已
　　椒
原─椒一名花椒一名大椒一名檓(爾雅云檓大椒注/云實大者名為檓)一
名秦椒(以産自秦地故名今/北方秦椒另有一種)生秦嶺泰山瑯琊間今處
處有之椒稟五行之精葉青皮紅花黄膜白子黒氣香
最易蕃衍枝間有刺扁而大葉對生形尖有刺堅而滑
澤蜀吳製作茶四月開細花五月結子生青熟紅大於
蜀椒其目亦不及蜀椒光黒出隴西天水粒細者善今
成臯諸山有竹葉椒小毒熱不堪入藥東海諸山上亦
有椒枝葉亦相似子長而不圓甚香味似橘皮椒閉口
者殺人五月食損氣傷心令人多忘中毒者凉水麻仁
漿解之
彚考─原─詩唐風─椒聊之實蕃衍盈升彼其之子碩大無
朋椒聊且逺條且　─陳風─貽我握椒　─周頌─有椒其馨
　─増─史記禮書─椒蘭芬茝所以養鼻也　─晉書石崇傳
崇與貴戚王愷羊琇之徒以奢靡相尚崇塗屋以椒愷
用赤石脂　─宋史地理志─黎州貢紅椒　─山海經─景山
其草多秦椒　琴鼓之山其木多椒　─荀子─民之親我
驩若父母其好我芬若椒蘭　─淮南子─申椒杜茝美人
之所懷服也及漸之於􁉅則不能保其芳矣　─漢官儀
皇后稱椒房取其實蔓延盈升以椒塗室亦取其温暖
　─春秋運斗樞─玉衡星散為椒　─孝經援神契─椒薑禦
濕菖蒲益聰　─原─四民月令─正月之旦進酒降神畢室
家無大小次坐先祖之前子孫各上椒酒於其家長稱
舉白　─増─燉煌新錄蘇割剌荅魯之右大渾中高百尋
然無草木石皆赩色山産椒椒大如彈丸然之香聞數
里每然椒則有鳥自雲際蹁躚五色名赭爾鳥蓋鳯凰
種也漢武帝遣將軍趙破奴逐之得其椒不能解詔問
東方朔朔曰此天仙椒也塞外千里有之能致鳯武帝
植之太液池至元帝時椒生果有異鳥翔集　─下黄私
記─鍾繇嬖庶子㑹之母黜其夫人文帝命繇復之繇恚
忿餐椒致噤帝乃止　─東坡詩注─吳真君服椒法并歌
曰其椒應五行其仁通五義服之半年内脚心汗如水
　─瀛厓勝覽─蘇門荅剌者即古湏文逹那國其地依山
則種椒園蔓生如中國甜菜狀花黄子白其實初青老
則紅半老則采之曝乾每百斤直白金一兩
集藻─銘─増─晉成公綏椒華銘─嘉哉芳椒載繁其實厥味
惟珍蠲除百疾肇惟歳始月正元日永介睂壽以祈初
吉
頌─増─晉劉臻妻元日獻椒花頌─美哉靈葩爰采爰獻聖
容映之永壽於萬
贊─増─晉郭璞椒贊─椒之灌植實繁有倫薫林烈薄馞其
芬辛服之不已洞見通神
文賦散句─増─楚屈原離騷雜申椒與菌桂兮　巫陽將
夕降兮懷椒醑以要之　九歌─奠桂酒兮椒漿　播芳
椒兮盈堂　─九章惟佳人之獨懷兮折芳椒以自處
漢司馬相如子虚賦─椒桂木蘭　─劉向九歎懷椒聊之
蔎蔎兮　─魏曹植七啓─紫蘭丹椒施和必節　─晉左思
蜀都賦─或蕃丹椒
七言律詩─増─明僧宗林花椒欣欣笑口向西風噴出𤣥
珠顆顆同采處倒含秋露白曬時嬌映夕陽紅調漿美
著騷經上塗壁香凝漢殿中鼎餗也應加此味莫教薑
桂獨成功
五言絶句─原─唐王維椒園─桂尊迎帝子杜若贈佳人椒
漿奠瑶席欲下雲中君　─裴廸椒園─丹刺罥人衣芳香
留過客幸堪調鼎用願君垂採摘
詩散句─原─唐杜甫守歲阿戎家椒盤已頌花─増─白居
易聞道雲南有瀘水椒花落時瘴煙起　─周庾信─椒花
逐頌來　紅椒艶復殊　─原─唐杜甫─椒實雨新紅　─増
孟浩然─石上攢椒樹　─李賀─椒花墜紅濕雲間　─元馬
祖常─椒花染紫風雨香
别錄─増─酉陽雜俎─椒可以來水銀　椒氣好下　─物類
相感志─用鹽擂椒椒味好　─原─養生要論─十二月臘夜
令人持椒臥井旁無與人言内椒井中除瘟病　─枝山
前聞─盛起東寅嘗夜夢有人寄椒於家久矣忽欲椒遂
私發而用之既覺深自咎曰豈吾平日義心不明以致
此耶迄不能寐坐以待旦　─種植─先將肥潤地耕熟二
月内取子種之以灰糞和細土覆蓋則易生此物乃陽
中之物不耐寒冬月草苫免致凍死來年分栽離七八
尺用蔴籸灰糞和細土栽忌水浸根又宜焦土乾糞壅
培遇旱用水澆灌三年後換嫩枝方結實以髪纒樹根
或種香白芷或種生菜皆辟蛇食椒　─收摘─中伏後晴
天帶露收忌手捻隂一日曬三日則紅而裂遇雨薄攤
當風處頻翻若㷈則黒不香若收作種用乾土拌和埋
於避雨水地内深一尺勿令水浸生芽　─製用─去目及
閉口者炒熱隔紙鋪地上以椀覆待冷碾紅入藥
　　(附/錄)川椒
増─本草─川椒一名巴椒一名蜀椒一名南椒一名蓎藙
一名㸃椒一名含丸使者(見陶榖/清異錄)蘇頌云木髙四五尺
似茱萸而小有鍼刺葉堅而滑可煮飲食四月結子無
花但生於枝葉間顆如小豆而圓皮紫赤色李時珍曰
蜀椒子光黒如人之瞳人故謂之椒目　─原─川椒肉厚
皮皺粒小子黒外紅裏白入藥以此為良他椒不及也
　─增─四川志─各州縣俱出椒惟茂州出者最佳其殻─
開─合者最妙
　　(附/錄)崖椒
増─本草─崖椒一名野椒不甚香子灰色不黒無光
　　(附/錄)蔓椒
増─本草─蔓椒一名豬椒一名豕椒一名彘椒一名豨椒
一名狗椒一名金椒野生林箐間枝軟如蔓子葉皆似
椒山人亦食之
　　　(附/錄)地椒
増本草地椒出上黨郡其苗覆地蔓生莖葉甚細花作
小朶色紫白因舊莖而生即蔓椒之小者
集藻五言律詩─増─元許有壬地椒─凍雨催花紫輕風散
野香刺沙尖葉細敷地亂條長楚客收成裹奚童擷滿
筐行厨供草具調鼎爾非良
　　　(附/錄)胡椒
増─本草─胡椒一名昩履支向隂生者名澄茄向陽生者
名胡椒　─原─酉陽雜俎胡椒生西戎摩伽陁國今南番
諸國滇南海南交趾諸地皆有之其苗蔓生莖極柔弱
葉長寸半有細條與葉齊條上結子兩兩對其葉晨開
暮合合則裹其子於葉中子形似漢椒至芳辣六月採
今作胡盤肉皆用之
彚考─増─宋史地理志─廣州貢胡椒　─尚書故實─元載家
籍財貨諸物得胡椒八百石　─瀛厓勝覽─阿枝國産胡
椒往往種於圃四百斤直金錢百文銀直五兩珠以分
論　古俚國産胡椒亦以圃種十月熟
别錄─原─本草─李時珍云自少嗜胡椒每歲病目後痛絶
之目病亦愈後畧食一二目便昬澀蓋辛走氣熱助火
也病咽喉口齒者亦宜忌之
　　(附/錄)番椒
増─草花譜─番椒叢生白花子儼似秃筆頭味辣色紅甚
可觀子種
　　茴香
原─茴香一名蘹香(本草云俚俗多懐之衿袵/咀嚼蘹香之名或以此)　─増─本草
茴香一名八月珠　─原─宿根深冬生苗作叢肥莖綠葉
五六月開花如蛇牀花而色黄子如麥粒輕而有細稜
俗呼為大茴香近道人家園圃種者甚多以寧夏者為
第一其他處小者名小茴香辛平無毒理氣開胃夏月
袪蠅辟臭煮臭肉下少許即不臭臭醬入末少許亦香
故曰茴香
别錄─原─種植─收時隂乾宜向陽地以糞土和子種之仍
種麻一窠以避日色十月斫去枯梢以糞土壅根下
　　(附/錄)八角茴香
原─茴香自番舶來者實大如柏實裂成八瓣一瓣一核
大如豆黃褐色有仁味更甜俗呼舶茴香又曰八角茴
香廣西左右江峒中亦有之形色與中國茴香迥别但
氣味同耳　─桂海果志─八角茴香北人得之以薦酒少
許咀嚼甚芳香
　　(附/錄)蒔蘿
増─本草─蒔蘿一名慈謀勅一名小茴香　─原─蒔蘿初生
佛誓國今嶺南及近道皆有之三四月生苗開花其子
簇生狀如蛇牀子而短微黒芳辛不及茴香善滋食味
多食無損健脾開胃下氣利膈温腸殺魚肉毒補水臟
治腎氣壯筋骨治小兒氣脹霍亂嘔逆腹冷不下食兩
肋痞滿忌同阿魏食奪其味也
　　韭
原─韭(說文云一種而久者故謂之/韭象形在一之上一地也)一名豐本(曲禮云韭/曰豐本)
一名起陽草一名草鍾乳(本草拾遺云/言其温補也)一名嬾人菜(爾/雅)
(翼曰諺云韭者嬾人/菜以其不湏歲種也)莖名韭白根名韭黄花名韭菁叢
生豐本長葉青翠八月開小白花成叢醃作茹益人
増─爾雅─藿山韭─疏─韭生山中者名藿─本草─山韭一名
韱(音/纖)形性與家韭相類但根白葉如燈心苗山中往往
有之
彚考─原─詩豳風─四之日其蚤獻羔祭韭　─増─禮記王制
庶人春薦韭　─内則─豚春用韭秋用蓼　─原─周禮天官
朝事之豆其實韭菹醓醢　─漢書循吏傳─龔遂為渤海
太守勸民務農桑令口種一樹榆百本䪥五十本葱一
畦韭　─増─晉書石崇傳─崇毎冬得韭䓑韲王愷密貨崇
帳下問其所以答云韭䓑韲是搗韭根雜以麥苗耳
原─南齊書庾杲之傳─杲之清貧自業食惟有韭葅􁁉韭
生韭雜菜或戲之曰誰謂庾郎貧食鮭常有二十七種
言三九也　─周顒傳─顒清貧寡欲終日長蔬食雖有妻
子獨處山舍文惠太子問顒菜食何味最勝顒曰春初
早韭秋末晩菘　─増─宋史禮志─太宗景祐三年禮官宗
正請每歲春孟月薦蔬以韭以菘配以卵　─食貨志─男
女十歲以上種韭一畦濶一步長十步乏井者鄰伍為
鑿之　─易稽覽圖─政道得則隂物變為陽─注─若葱變為
韭是也　─山海經─丹熏之山其草多韭薤　視山其上
多韭　─原─夏小正─正月囿有韭　─莊子─徐無鬼見魏武
侯武侯曰先生居山林食芧栗厭葱韭以賓寡人久矣
今老耶其欲干酒食之味耶其寡人亦有社稷之福耶
　─増─說苑─衛有五丈夫俱負缶而入井灌韭終日一區
鄧析過下車為教之曰為機重其後輕其前命曰橋終
日溉韭百區不倦五丈夫曰吾師言曰有機智之巧必
有機智之敗我非不知不欲為也　─漢武内傳─西王母
曰仙之次藥有八阮赤韭　─典術─聖王之世功濟天下
者堯也天星降精於庭為韭感而為菖蒲焉　─原─郭林
宗别傳─林宗有友人夜冐雨至翦韭作炊餅食之　水
經注─從平樂山順流五六里山甚高峻上合下空中有
石林甚整頓旁生野韭人往乞者神許則風吹别分隨
偃而拔不得過越不偃而拔輙凶　─洛陽伽藍記─陳留
侯李崇為尚書令儀同三司富傾天下而性多儉恡惡
衣麤食常無肉味止有韭薤崇客李元祐語人云李令
公一食十八種人問其故元祐曰二韭一十八聞者大
笑　─増─三國世畧─北齊太上後宫無限衣皆珠玉一女
歲費萬金寒月盡皆食韭芽　天台山記─赤城山有洗
腸井昔曇猷禮石橋應真怪其腹中有韭氣猷出腸洗
之至今韭尚叢生焉　─清異錄─杜頤食不可無韭人惡
其噉候其僕市還潛取棄之怒罵曰奴狗奴狗安得去
此一束金也　─張耒詩注─俗言八月韭佛開口　─爾雅
翼─物久必變故老韭為莧　─五色線─韭多補洩子甚温
俗間呼草鍾乳真誥云務光服韭煎以入清泠之淵也
　─北征錄─北邊雲臺戎地多野韭沙葱人皆采而食之
集藻傳原明王肅豐本傳豐本蓋古仙人一號久眎先
生相傳伊耆氏之世磵居學道得不死術後出仕於周
其職為醢人屬與昌氏菁氏茆氏共掌俎豆凡祭祀燕
享王及后世子之内羞咸取給焉故周公天官書列其
職戴氏禮記載其名豳七月詩亦歌其仲春薦廟事周
亡不知所之或云隱畦町間與農圃者伍人多怪之或
執而髠其首或戕其支體尋復生完衆始知先生為仙
人也漢時與處士郭林宗友林宗館於家客至輙命與
同食晉衛尉石崇豪侈擅一世知先生賢咄嗟召之先
生亦不拒往就然策崇必敗曰不去將累我我固不憂
為彼累也遽逸去南齊侍中庾杲之家貧好清士每延
先生共飯人皆曰庾郎得豐本為不貧矣唐隱者衞賓
與拾遺杜甫善甫嘗過賓宿先生亦冒雨至相與酣飲
甚適甫有詩美之載甫集中先生貌蒼古綠髪白趾常
被翠羽衣所栖止人望之恒有氣鬱蔥然即之咀嚼其
言論有至味令人灑然忘俗壽莫知其幾也今游會稽
巖壑中時時過山人韓氏亭上吟翁錬士多有見之者
云
賦散句─増─漢張衡南都賦─秋韭冬菁─梁元帝𤣥覽賦
金鹽玉豉堯韭舜榮
五言律詩─増─元許有壬韭花─西風吹野韭花發滿沙陀
氣較葷蔬媚功於肉食多濃香跨薑桂餘味及𤓰茄我
欲收其實歸山種澗阿
五言絶句原─宋劉子翬詠韭肉食嘲三九終憐氣韻清
一畦春雨足翠髪翦還生　─増─明高啓韭─芽抽冒餘濕
掩冉煙中縷幾夜故人來尋畦翦春雨
七言絶句─増─宋方岳種韭─下秧已覺齒生津坐想堆盤
夜雨春政恐厨人無變饌庾郎貧不似吾貧
詩散句─原─宋張耒─荒園秋露瘦韭葉色茂春菘甘勝蕨
人言佛見為下筯芼炙烹羮更滋滑　─陸游─舍東種早
韭生計似庾郎　─蘇軾─漸覺東風料峭寒青蒿黃韭試
春盤　─増─方岳─却喜庾郎貧到骨韭畦時一摘煙苗
蔣竹隱─見說周顒誇早韭斸煙鋤雨幸時分　─宋沈約
時韭日離離　─原唐杜甫─夜雨翦春韭─増─韓愈─畦肥
翦韭薤─原─白居易─秋韭花初白　─宋蘇軾─辛盤得青
韭　─増─陸游─雨足韭頭白　─金元好問─韭早春先綠
元周權─早韭綠且纖　─宋蘇軾─韭芽戴土拳如蕨
别錄─原─韭根多年交結則不茂秋月掘出去老根分栽
壅以雞豬糞亦可子種可生可熟可淹可久菜之最有
益者是處有之葉髙三寸便翦翦過糞土壅培之翦忌
日中一年四五翦留子者止一翦子黑而扁九月熟收
子風中隂乾勿令浥鬱韭葉熱根温功用同生則辛而
散痰散血熟則甘而補中補腎除熱下氣益陽止㵼子
甘温暖腰膝春食香夏食臭多食昬神暗目不可與蜜
及牛肉同食熱病後十日食之即發冬月多食動宿飲
吐水酒後尤忌宿韭忌食五月食韭損人北人冬月移
根窖中養以火炕培以馬糞葉長尺許不見風日色黄
嫩謂之韭黄味甚美但不益人多食滯氣發病　─收子
─如收葱子法如市賣者以銅鐺盛水於火上微煮湏
臾生芽者可種如不生是裛鬱者不堪作種　─種植─土
欲熟糞欲匀畦欲深二月七月種先將地掘作坎取椀
覆土上從椀外落子以韭性向内生不向外生也常薅
令淨四時類要云收韭子種韭第一畨割棄之主人勿
食事類書云韭畦用雞糞尤佳至五年根必滿蟠虯而
不長擇高腴地分種之正月上辛日掃去畦中陳葉以
鐵杷摟起下水加熟糞高三寸便翦用凡近城郭有園
圃者種三十餘畦貿易足供家費秋後又可採韭花供
蔬茹至冬養韭黄比常韭易利數倍或只就畦中覆以
馬糞北面竪籬障以禦北風至春其芽早出長二三寸
便可賣較之他菜為利甚溥　─增─吳下田家志─種韭宜
甲子辛未己卯辛巳甲申辛卯　─原─製用糟韭肥嫩者
赤日曝至將乾以瓮鋪熟糟一層排韭一層相間如此
壓𦂳收用　鹽韭霜後肥韭浄洗控乾收磁缽内鋪韭
一層撒鹽一層醃二三宿翻數次裝入罐用元滷少加
香油浸之　醃韭花韭花半結子時收摘去蔕梗一斤
用鹽三兩同搗爛入礶中或就中醃小茄小黄𤓰先别
用鹽醃去水晾三日入韭花中拌匀用銅錢三四文著
瓶底却入韭花妙
　　(附/錄)孝文韭
増─本草─孝文韭生塞北山谷狀如韭人多食之云是魏
孝文帝所種
　　(附/錄)諸葛韭
増─本草─諸葛韭諸葛亮所種韭更長彼人食之李時珍
曰此亦山韭也但因人命名耳
　　(附/錄)水韭
增─北户錄─水韭生於池塘中葉似韭得非龍爪韭乎字
林云薟(音/嚴)水中野韭也　─原─有二三尺者五六月堪食
不葷而脆
　　葱
原─葱一名芤(本草云草中有/孔故字從孔)一名菜伯一名和事草(清/異)
(録云葱和羮衆味若藥劑必用/甘草也所以文言曰和事草)一名鹿胎初生曰葱鍼
葉曰葱青衣曰葱袍莖曰葱白葉中泲曰葱苒葉温白
與鬚平味辛無毒有數種一種凍葱即冬葱夏衰冬盛
莖葉氣味俱軟美食用入藥最善分莖栽蒔而無子人
稱慈葱又稱大官葱謂宜上供也一種漢葱(本草云一/名木葱其)
(莖麤硬故/有木名)春末開花成叢青白色冬即葉枯亦供食品
胡葱生蜀郡山谷狀似大蒜而小形圓皮赤葉似葱根
似蒜味似薤不甚臭八月種五月收一名蒜葱又名囘
囘葱莖葉麤硬茖葱山葱也生於山谷似葱而小細莖
大葉(爾雅云茖山葱疏云/葱生山中者名茖)生沙地者名沙葱又有一種
樓葱亦冬葱之類江南人呼為龍角葱龍爪葱羊角葱
皮赤莖上生根移下種之每莖上葉出岐如八角故名
葱白辛葉温根鬚平主發散是處皆有生熟皆可食更
宜冬月戒多食四月每朝空心服葱頭酒調血氣正月
忌食令人面起游風生同蜜食作下利燒同蜜食壅氣
殺人生合棗食令人病合犬雉肉食多令人病血服地
黃常山人忌用
彚考─増─禮記曲禮─葱渫處末─注─渫烝葱也　─内則─膾春
用葱秋用芥　脂用葱　切葱若薤實諸醯以柔之
原─漢書循吏傳─大官園種冬生葱韭菜茹覆以屋廡晝
夜㸐藴火待温氣乃生信臣以為此皆不時之物有傷
於人不宜以奉供養　─後漢書逸民傳─井丹性清高未
嘗修刺候人建武末五王皆好賓客更遣請丹不能致
信陽侯隂就以外戚貴盛乃詭說五王求錢千萬約能
致丹而别使人要刼之丹不得已既至就故為設麥飯
葱葉之食丹推去之曰以君侯能供甘旨故來相過何
其薄乎更置盛饌乃食　─増─後漢書獨行傳─陸續詣洛
陽詔獄母至京師作饋食付門卒以進續對食悲泣不
能自勝使者怪而問其故續曰母來不得相見故泣耳
使者大怒以為獄門吏卒通傳意氣召將案之續曰因
食餉羮識母所自調和故知來耳非人告也使者問何
以知母所作乎續曰母常截肉未嘗不方斷葱以寸為
度是以知之　─晉書藝術傳─佛圖澄誡石勒曰今年葱
中有蟲食必害人可令百姓無食葱也勒班告境内慎
無食葱俄而石葱果走　─原─梁書呂僧珍傳─僧珍去家
久表求拜墓髙祖欲榮之使為本州刺史從父兄子宏
以販葱為業僧珍既至乃棄業欲求州官僧珍曰吾荷
國重恩無以報效汝等自有常分豈可妄求叨越但當
速反葱肆耳　─増─唐書屈突通傳通莅官勁正有犯法
者雖親無所囘縱其弟蓋為長安令亦以方嚴顯時為
語曰寧食三斗艾不見屈突蓋寧食三斗葱不逢屈突
通　─西域傳─泥婆羅遣使入獻波稜酢菜渾提葱　─山
海經─邊春之山多葱葵韭　北單之山無草木多葱韭
　─管子─齊桓公五年北征山戎出冬葱與戎菽布之天
下─莊子─春月飲酒茹葱以通五臟　─淮南子─君子之
於善也猶采薪者見青葱則㧞之　─列仙傳─阮丘蛆山
上種葱百餘年乃去　─漢武内傳─西王母曰仙人上藥
有𤣥都綺葱　─春秋元命苞天門山上有葱所種畦隴
悉著行人拔取者悉絶若請神而求即不㧞自出竒異
辛香　─四民月令─三月别小葱六月别大葱夏葱曰小
冬葱曰大　─東觀漢記─孔奮字君魚為姑臧長前長居
官數月輙致貲産奮在姑臧四歲財物不増唯老母極
膳妻子但食葱菜或嘲奮曰置脂膏中不能自潤　─晉
令─居洛陽内園菜欲以當課者聽其引長流灌紫葱可
各三畝　─廣志─休循國居葱嶺東其山多大葱─華陽
國志曹公既與先主語失言㑹天震雷先主曰聖人言
迅雷風烈必變良有以也曹公亦悔失言使人窺之見
其拔葱公曰大耳公未覺也其夜先主急去　─西河舊
事─葱嶺在燉煌西八十里其山髙大上生葱故曰葱嶺
　─續搜神記─新野趙真家園中所種葱未經抽拔忽一
日盡縮入地後經歲餘真之兄弟自相分散　─酉陽雜
俎─山上有葱下有銀─清異錄─盤盞葱趙魏閒有之幾
如拄杖麤但盈尺耳
集藻賦散句─増─宋謝靈運撰征賦─寒葱摽倩以凌隂
七言絶句原宋陸游葱瓦盆麥飯伴鄰翁黄菌青蔬放
筯空一事尚非貧賤分芼羮僭用大官葱
詩散句増宋蘇軾─總角黎家三小童口吹葱葉送迎翁
　─章淳─井丹已厭嘗葱葉庾亮何勞惜薤根　唐曹唐
隴上沙葱葉正齊　─原宋陳師道已辦煮餅澆油葱
増元耶律楚材─匀和豌豆揉葱白
别錄─原─種植─子味辛色黒作三瓣狀有皺紋收取隂乾
若令浥濕則不生留春月調畦種良地三翦薄地再翦
翦宜平旦避熱宜與地平勿太深太髙八月止不止則
無袍而損白凡栽葱曬稍蔫將冗鬚去淨疎行密排猪
雞鴨糞和麤糠壅之不拘時冬葱暑種則茂　─吳下田
家志─種葱宜甲子甲申己卯辛未辛巳辛卯　─千金月
令─冬至日取葫蘆盛葱根莖汁埋於庭中夏至發開盡
為水以漬金玉銀石青各三分自消曝乾如飴可休糧
久服神仙名曰金液漿
　　(附/錄)水葱
增─丹鉛總錄─水葱生水中如葱而中空又名翠菅此草
可為席
集藻詩散句増─唐王維─水驚波兮翠菅靡
　　蒜
原─蒜一名葫(以來自蕃中/又稱胡蒜)一名大蒜一名葷菜葉如蘭
莖如葱根如水仙味辛處處有之而北土以為常食八
月分瓣種之當年便成獨顆及熟每瓤五七瓣或十餘
瓣亦有獨顆者苖嫩時可生食夏初食薹秋月食種乾
者可食至次年春盡花中有實亦作蒜瓣而小可食孫
愐唐韻云張騫使西域始得大蒜初時中國止有小蒜
一名茆蒜一名薍一名蒚(爾雅云/蒚山蒜)一名澤蒜為其生於
野澤也又名山蒜石蒜為其生於山或石邊也(本草云/山蒜澤)
(蒜石蒜同一物也但分/生於山澤石間不同)呂忱字林云􁀙(音/吟)水中蒜然則
蒜不特生於平原及山石而又生於水矣(本草云别有/山慈姑老鴉)
(蒜石蒜之類根葉/皆似蒜而不可食)性辛温有小毒其氣薫烈能通五臟
逹諸竅去寒濕辟邪惡消癰腫化癥積肉食解暑毒嵐
瘴苐辛能散氣熱能助火傷肺損目伐性昬神有荏苒
受之而不知者鍊形家以小蒜大蒜韭芸薹胡荽為五
葷道家以韭薤蒜芸薹胡荽為五葷佛家以大蒜小蒜
興渠慈葱茖葱為五葷雖品各不同然皆辛薫之物生
食増恚熟食發滛有損性靈故絶之云獨顆者切片炙
癰疽腫毒最效月令三月勿食蒜亦忌常食
彚考─原─爾雅孫炎正義黃帝登蒚山遭蕕芋草毒得蒜
嚙食乃解遂收植之能殺腥羶蟲魚之毒　─増─夏小正
戴氏傳卵蒜也者本如卵者也　─南史張融傳─豫章王
大㑹賓僚張融食炙始行畢行炙人便去融欲求鹽蒜
口終不言方揺食指半日乃息　─唐書宗楚客傳─楚客
諷趙延禧陳符命以媚帝曰去六月九日内出瑞蒜也
　─東觀漢記─李恂為兖州刺史所種園小麥胡蒜悉付
從事無所留　─崔豹古今注蒜卵蒜也俗人謂之小蒜
外國有蒜十許子共為一株籜幕裹之尤辛於小蒜俗
人呼之為大蒜　原髙士傳閔貢字仲叔世稱節士雖
周黨之潔清自以弗及也黨見仲叔食無菜遺以生蒜
仲叔曰我欲省煩耳今更作煩耶受而不食　─増─袁子
正書─袁子曰吾嘗與陳子息於鄴東門外見一父老方
坐而食其子投之蒜食必有餘欲棄則惜欲持去則暑
遂盡食於是太辛螫其腸胃兩目盡赤陳子笑之吾謂
曰子之家中牛羊數千而不敢食天暑有暍死者而後
食之病子之軀亦猶是也　蓮社髙賢傳曇翼入秦望
山誦法華經十二年感普賢大士化女子身披采服攜
筠籠一白豕大蒜兩根至師前託宿夜半呼腹疼告師
摩按師辭以持戒不應手觸乃布裹錫杖遥為按之翌
日女以采服化祥雲豕變白象蒜化䨇蓮凌空而上謂
師曰我普賢菩薩特來相試　─異苑─越王餘蒜生南海
水中如竹算子長尺許白者似骨黑者如角古云越王
曾於舟中作籌有餘者棄之水中而生　─鄴侯外傳─泌
為兒童時身輕能於屏風上立薫籠上行道者云十五
歲必白日昇天至其年八月十五日笙歌在室時有綵
雲挂於庭樹李氏之親愛乃多貯蒜韲至數斛伺其異
音竒香之至潛令人登屋以巨杓颺濃蒜潑之香樂遂
散自此更不復至　─清異錄─蒜五代宫中呼麝香草
因話錄─裴晉公不喜服食每語人曰雞豬魚蒜遇著即
食　─圖經─京口有蒜山多生大蒜
集藻五言律詩─増─宋范成大頃在嶠南其人好食㯽榔
合蠣灰蔞藤食之輙昬然已而醒快三物合和唾如膿
血可厭今來蜀道又為食蒜者所薰戲題─旅食諳殊俗
堆盤駭異聞南餐灰薦蠣巴饌菜先葷幸脫蔞藤醉還
遭胡蒜薫絲蓴鄉味好歸夢水連雲
詩散句─原─明馮琦─再刖誰明玉羣言竟破葫
别錄─増─顔氏家訓─三輔决錄云前隊大夫范仲公鹽豉
蒜果共一筩果當作魏顆之顆北士通呼物一由改為
一顆蒜顆是俗間常語耳故陳思王鷂雀賦云頭如顆
蒜目似花椒江南但呼為蒜符不知謂為顆學士相承
讀為裹結之裹言鹽與蒜共苞一裹内筩中耳正史削
繁音義又音蒜顆為苦戈反皆失也　原─種植─多能鄙
事─熟耕地一二次爬成溝二寸一窠種一瓣苗出髙尺
餘頻鋤鬆根旁頻以糞水澆之拔去薹則瓣肥大不則
瘦小澤潞種蒜初出如翦韭二三次愈肥美　一說九
月初於菜畦中稠栽蒜瓣候來年春二月先將地熟鋤
數次每畝上糞數十擔再鋤耙匀持木㮶插一竅栽一
株栽徧或無雨常以水澆至五月大如拳極佳　─四民
月令─布榖鳴收小蒜六月七月可種小蒜八月可種大
蒜　─爾雅翼─種蒜宜良軟地三遍熟耕之五寸一株諺
曰左右通鋤一萬餘株收條中種者一年為獨瓣二年
成大蒜科皆如拳今并州無大蒜朝歌取種一歳之後
還成百子蒜其瓣麤細正與條中子同　─原─吳下田家
志─種蒜宜戊辰辛未戊申丙子壬辰癸巳辛丑　─製用
醋蒜淨蒜瓣一斤用石灰湯焯過晾乾用鹽三錢醃一
宿漉出再晾乾用鹽七錢炒乾以頭醋投入炒鹽内煎
一二沸候冷入罐泥封經年不壞　糟蒜每一斤石灰
湯煠過晾去水乾鹽兩半糟一斤半拌勻入罐内泥封
兩月後可食　乾蒜薹鹽醃三日曬乾元滷煎滚煠過
又曬乾蒸熟磁罐盛之久留不壞　九月勿食蒜傷神
損壽魂魄不安　─増─物類相感志─食蒜令口中不臭同
生薑棗子同食
　　(附/録)水晶葱
原─水晶葱葉似葱而實蒜不臭宜鬆土鋤溝擺於内用
牛馬糞糠粃拌土葢之仍以芝麻稭葢於上八月種來
年五七月收宜薑醋浸
　　薤
原─薤一名藠子(藠音叫或/作蕎者非)一名莜子(莜音釣因其根白/呼為藠子江南人)
(訛為/莜字)一名火葱(收種宜/火薰)一名菜芝(爾雅翼云夫物英華/之美者莫如芝故薤)
(曰菜/芝)一名鴻薈(爾雅云䪥鴻薈/注云即䪥菜也)　─増─酉陽雜俎─蔬薤白
華一名守宅一名家芝　─原─本文作䪥韭類也(爾雅翼/云薤似)
(韭而無實/亦不甚葷)葉中空似細葱葉而有稜氣亦如葱體光華
露難竚古人所以歌薤露也八月栽根正月分蒔宜肥
壤數枝一本則茂而根大二月開細花紫白色根如小
蒜一本數顆相依而生五月葉青則掘之否則肉不滿
其根煑食芼酒糟藏醋浸皆宜故内則云切葱薤實諸
醯以柔之　─増─本草─蘇恭云有赤白二種白者補而美
赤者苦而無味　─原─味辛苦温滑無毒王禎農書云生
則氣辛熟則甘羙種之不蠧食之有益故學道人資之
老人宜之　─増─爾雅─葝山薤　─本草─蘇頌曰山薤莖葉
與家薤相類而根差長葉差大僅若鹿葱體性亦與家
薤同　農書野薤俗名天薤生麥原中葉似薤而小味
益辛亦可供食但不多有
彚考─増─禮記内則─膏用薤　─原─少儀─為君子擇葱薤則
絶其本末　─増─後漢書龎參傳─參為漢陽太守郡人任
棠者有竒節隱居教授參到先候之棠不與言但以薤
一大本水一盂置戸屏前自抱孫兒伏於户下主簿白
以為倨參思其微意良久曰棠是欲曉太守也水者欲
吾清也拔大本薤者欲吾擊强宗也抱兒當户欲吾開
門恤孤也於是歎息而還　─晉書庾亮傳─亮噉薤因留
白陶侃問曰安用此為亮曰故可以種侃於是尤相稱
歎云非惟風流兼有為政之實　─山海經─峽山其草多
薤韭　─列仙傳─務光服蒲薤根　─洞㝠記─鳥哀國有龍
𤓰薤長九尺色如玉煎之有膏以和紫桂為丸服一粒
千歲不饑故語曰薤和膏自生毛　─魏畧─李孚字子憲
鉅鹿人也興平中本郡人民饑困孚為諸生嘗種薤欲
以成計有從索者亦不與一莖亦不自食故時人謂能
行意　─世説─桓公座有參軍掎蒸薤不時解共食者又
不助而掎終不放舉座皆笑　─酉陽雜俎仙藥有八天
赤薤　山上有薤下有金　─太平廣記唐李生與客謁
華隂令客能知人之飲食客曰明日必食椒薤酒果然
　─爾雅翼務光翦薤以入清冷之淵今有薤葉篆傳者
以為務光所作
集藻─賦散句増宋謝靈運撰征賦白薤感時而負霜
五言律詩─原─唐杜甫秋日阮隱居致薤三十束─隱者柴
門内畦蔬繞舍秋盈筐承露薤不待致書求束比青蒭
色圓齊玉筯頭衰年闗鬲冷味煖并無憂
詩散句─原─魏甄后─莫以魚肉賤捐棄葱與薤─唐杜甫
甚聞霜薤白重惠意如何　─増─宋張耒─輕身强骨榦却
老衞正氣　─蘇軾─細思種薤五十本大勝取禾三百㕓
　拔薤已觀賢守政折蔬聊慰故人心　─唐于鵠澆薤
亦同渠　─李商隱─薤白羅朝饌　羅隱─科圓早薤齊
姚合種薤栽莎斸古坡　─方干─薤葉平鋪合遝花　─宋
楊萬里薤本新痕割復齊
别錄─増─爾雅翼今人種薤皆以大蒜置硫黄其中久則
種分為薤　─原─安陸郭坦兄得天行病後遂能大餐每
日食至一斛五年家貧行乞一日大饑至一園食薤一
畦大蒜一畦便悶極臥地吐一物如籠漸縮小有人撮
飯於上即消成水而病尋瘳此薤散結蒜消癥之一驗
也
　　蒝荽
原─蒝荽(荽許氏說文作葰/云薑屬可以香口)一名香荽一名胡荽(一作/胡枲)一
名胡菜處處種之莖青而柔葉細有花岐立夏後開細
花成簇如芹菜花淡紫色五月收子如大麻子亦辛香
子葉俱可用生熟俱可食甚有益於世者根軟而白多
鬚綏綏然故謂之荽張騫得種於西域故名胡荽後因
石勒諱胡改作香荽又以莖葉布散呼為蒝荽味辛氣
温消榖止頭痛治五臟補不足利大小腸通心脾竅及
小腹氣拔四肢熱治腸風合諸菜食氣香令人口爽辟
飛尸鬼疰蠱毒冬春采之香美可食亦可作葅道家五
葷之一伏石鍾乳久食損精神令人多忘凡腋氣口臭
䘌齒脚氣金瘡久病人不可食同斜蒿食令人汗臭難
産服補藥及藥中有白术牡丹皮者忌
彚考─増─湘山錄─園荽即胡荽世傳布種時口誦䙝則滋
茂故士大夫以穢談為撒園荽
集藻雜者増明屠本畯野菜箋相彼莞荽化胡攜來臭
如葷草脆比菘薹肉食者喜藿食者諧惟吾佛子致謹
　於齋或言西域興渠别有種使我罷食而疑猜
　别錄─原─種植宜肥濕地先將子捍開四五月晦日晚種
　以灰糞覆之水澆則易長六七月布種者可竟冬食春
　月挼子沃水生芽者小小供食而已都下火炕鬱蒸者
　莖葉鵝黄色甚香美脆嫩苐非出自然恐不益人
　
　
　
　
　
　
　
　
　
　
御定佩文齋廣羣芳譜卷十三
　欽定四庫全書
御定佩文齋廣羣芳譜卷十四
　　蔬譜
　　　　苜蓿
　原苜蓿一名木粟(爾雅翼作木粟言/其米可炊飯也)一名懷風一名光
　風草(西京雜記云風在其間常蕭蕭然日/照其花有光彩故名懷風又名光風)一名連枝草
　(西京雜記云茂陵/人謂之連枝草)　増本草苜蓿一名牧宿(郭璞作牧/宿謂其宿)
　(根自生可飼/牧牛馬也)一名塞鼻力迦(見金光/明經)　─原─張騫自大宛
　帶種歸今處處有之苗髙尺餘細莖分义而生葉似豌
　豆頗小每三葉攢生一處稍間開紫花結彎角角中有
　子黍米大狀如腰子三晉為盛秦齊魯次之燕趙又次
　之江南人不識也味苦平無毒安中利五臟洗脾胃閒
　諸惡熱毒
　彚考─原─史記大宛傳─宛左右以蒲萄為酒富人藏酒至
　萬餘石久者數十歲不敗俗嗜酒馬嗜苜蓿漢使取其
　實來於是天子始種苜蓿蒲萄肥饒地及天馬多外國
使來衆則離宮别觀傍盡種蒲萄苜蓿極望　─増─漢書
西域傳─罽賓地平温和有目宿雜草　─唐書百官志─凡
驛馬給地四頃蒔以苜蓿　─原─元史食貨志─至元七年
頒農桑之制令各社布種苜蓿以防飢年　─西京雜記
樂遊苑自生玫瑰樹樹下多苜蓿　増─述異記─張騫苜
蓿園今在洛中苜蓿本塞外菜也　─西使記─納商城草
皆苜蓿藩籬以柏
集藻─五言古詩─原唐薛令之自悼朝日上團團照見先
生盤盤中何所有苜蓿長䦨干飯澀匙難綰羮稀筯易
寛無以謀朝夕何由保歲寒
五言律詩─増─宋梅堯臣詠苜蓿─苜蓿來西域蒲萄亦既
隨蕃人初未惜漢使始能持宛馬當求日離宮舊種時
黄花今自發撩亂牧牛陂
詩散句─増─宋唐庚─絳紗諒無有苜蓿聊可嚼─原─唐杜
甫─宛馬總肥秦苜蓿將軍只數漢嫖姚　─王維─苜蓿隨
天馬　─杜甫─秋山苜蓿多　─宋司馬光─苜蓿花猶短
陸游─秋風枯苜蓿　─唐李白─天馬常銜苜蓿花　─宋王
安石─苜蓿䦨干放晩花　─陸游─苜蓿堆盤莫笑貧　─元
郭鈺─沙苑晴煙苜蓿肥
别錄─増─妝樓記─姑園戲作翦刀以苜蓿根粉養之裁衣
則畫成墨界不用人手而自行　─東坡詩注─閩川長溪
縣薛令之登第開元中為東宮侍讀官作苜蓿詩以自
嘆太宗至東宮見其詩舉筆續之啄木嘴距長鳯凰毛
羽短苦嫌松桂寒任逐桑榆暖遂謝病歸　─原種植─夏
月取子和蕎麥種刈蕎時苜蓿生根明年自生止可一
刈三年後便盛每歲三刈欲留種者止一刈六七年後
墾去根别用子種若傚兩浙種竹法每一畝今年半去
其根至第三年去另一半如此更換可得長生不煩更
種若墾後次年種榖必倍收為數年積葉壊爛墾地復
深故今三晉人刈草三年即墾作田亟欲肥地種榖也
　─製用─葉嫩時煠作菜可食亦可作羮忌同蜜食令人
下利採其葉依薔薇露法蒸取餾水甚芬香開花時刈
取喂馬牛易肥健食不盡者曬乾冬月剉喂
　　蔓菁
原─蔓菁─名蕪菁(北人名蔓菁并汾河朔間燒食其/根呼為蕪根蕪菁南北之通稱)一
名葑一名湏一名薞蕪一名蕘一名芥(爾雅云湏薞蕪/疏云陳宋之間)
(謂之葑幽州人謂之芥陳楚謂之蘴齊魯謂之/蕘闗西謂之蕪菁趙魏謂之大芥七者一物也)一名九
英菘(塞北河西種者名九/英蔓菁亦曰九英菘)一名諸葛菜(蜀人呼為/諸葛菜)　增
本草─蔓菁一名馬王菜(苖猺獠狫地方産菜味澀多刺/即諸葛菜也相傳為馬殷所遺)
(故/名)一名雞毛菜(夏月則枯蔬圃/復謂之雞毛菜)苖名蘴(孫愐云蘴/蕪菁苖也)根為
沙吉木兒(䝉古人呼/其根云)　─原─根長而白形如胡蘿蔔霜後
特軟美蒸煮煨任用梢似芋魁含有膏潤頗近穀氣莖
麤葉大而厚濶夏初起薹開黄花四出如芥結角亦如
芥子勻圓似芥子紫赤色莖葉稍遜于根亦柔膩不類
他菜人久食蔬菜無榖氣即有菜色食蔓菁者獨否蔓
菁四時皆有四時皆可食春食苖初夏食心亦謂之薹
秋食莖冬食根數口之家能蒔數百本亦可終歲足蔬
子可打油然燈甚明每畝根葉可得五十石每三石可
當米一石是一畝可得米十五六石則三人卒歲之需
也此菜北方甚多河東太原所出其根極大又出西番
吐谷渾地氣味苦温無毒常食通中下氣利五臟止消
渴去心腹冷痛解麪毒入丸藥服令人肥健尤宜婦人
彚考─増─書禹貢─包匭菁茅─注─菁菜也可以為葅　─詩弼
風─采葑采菲無以下體─注─下體根也葑菲根莖皆可食
而其根則有時而美惡　─鄘風─爰采葑矣沬之東矣
唐風─采葑采葑首陽之東　原後漢書桓帝紀─永興二
年詔司𨽻校尉部刺史曰蝗災為害水變仍至五榖不
登人無宿儲其令所傷郡國種蕪菁以助人食　北史
孟信傳信為趙平太守政尚寛和權豪無犯山中老人
曽以㹠酒饋之信和顔接引殷勤勞問乃自出酒以鐵
鐺温之素木盤盛蕪菁葅惟此而已　─呂氏春秋─菜之
羙者具區之菁　增─急就章老菁蘘荷冬日藏　─吳歴
曹公數遣親近密覘諸將有賓客酒食者輙因事害之
備時閉門將入種蕪菁曹公使人闚門既去備謂張飛
闗羽曰吾豈種菜者乎曹公必有疑意不可復留　─南
方草木狀─蕪菁嶺嶠以南俱無之偶有士人因官攜種
就彼種之出地則變為芥亦橘種江北為枳之義也
原─劉賓客嘉話錄─公曰諸葛所止令兵士獨種蔓菁者
何絢曰莫不是取其纔出甲者生啗一也葉舒可煮食
二也久居隨以滋長三也棄去不惜四也囘則易尋而
採之五也冬有根可劚食六也比諸蔬屬其利不亦溥
乎曰信矣三蜀之人亦呼蔓菁為諸葛菜江陵亦然
增─兼明書─今人呼菘為蔓菁云北地生者為蔓菁江南
生者為菘其大同而小異耳食療本草所論亦然明曰
此蓋習俗之非也余少時亦謂菘為蔓菁常見醫方用
蔓菁子為辟榖藥又為塗頭油又用之消毒腫每訝菘
子有此諸功殊不知其所謂近讀齊民要術乃知蔓菁
是蘿蔔苖平生之疑渙然冰釋即醫方所用蔓菁子皆
蘿菔苖也漢桓帝時年飢勸人種蔓菁以充飢諸葛亮
征蠻令軍人種蘿菔則蘿菔蔓菁為一物無所疑也然
則北人呼菘為蔓菁與南人不同者亦有由也蓋鼎峙
之世文軌不同魏武之父諱嵩故北人呼蔓菁而江南
不為之諱也亦猶吳主之女名二十而江南呼二十為
念而北人不為之避也由此言之蔓菁本為蘿菔苖亦
已明矣或曰根苗一物何名之異乎答曰按地骨苗名
枸杞芎藭苗名蘼蕪藕苗名蓮荷亦其類也斯例實繁
不可勝紀何獨蔓菁蘿菔不可異名乎又曰今北人呼
為蔓菁者其形狀與江南菘菜不同何也答曰凡藥草
果實蔬菜踰境則形狀小異而况江南北地乎　─爾雅
翼─今蔓菁園中無蜘蛛是其所畏也　─雲南記─巂州界
緣山野間有菜大葉而麤莖其根若大蘿菔土人蒸煮
其根葉而食之可以療飢名之為諸葛菜云武侯南征
用此菜蒔于山中以濟軍食亦猶廣都縣山櫟木謂之
諸葛木也　─原─五臺山深谷中居人每人歲種三百六
十本日食一本不妨絶粒
集藻五言古詩─増─唐韓愈感春黃黃蕪菁花桃李事已
退狂風簸枯榆狼籍九衢内春序一如此汝顔安足賴
誰能駕飛車相從觀海外　宋蘇軾狄韶州煮蔓菁蘆
菔羮─我昔在田間寒庖有珍烹常支折脚鼎自煮花蔓
菁中年失此味想像如隔生誰知南岳老解作東坡羮
中有蘆菔根尚含曉露清勿語貴公子從渠嗜羶腥
七言古詩─増─宋張耒郭圃送蕪菁感成長句蕪菁至南
皆變菘菘羙在上根不食瑶簪玉筍不可見使我每食
思故國西鄰老翁知我意盈筐走送如雪白蒸烹氣味
元不改今晨一餐如南北孔明用蜀最艱窘百計捃拾
無遺䇿當時此物助軍行渭上襃中有遺植英雄臨事
究瑣屑終服竒才屈强敵想見躬耕自灌畦當時有意
誰能測
七言絶句─原─宋陸游蕪菁─往日蕪菁不到吳如今幽圃
手親鋤憑誰為向曹瞞道徹底無能合種蔬
詩散句─増─宋朱弁─手摘諸葛菜自煮東坡羮　─原─唐温
庭筠─劉公春盡蕪菁色華廐愁深苜蓿花　─増─韓偓厭
聞趨競喜閒居自種蕪菁亦自鋤　─宋唐庚─兎葵燕麥
渾閒事只有蕪菁到處生　─楊萬里─花葉蔓菁非蔓菁
喫來自是甜底冰　─金秦畧─一叚蕪菁渾著角葉間猶
有幾花黄─原─唐杜甫─冬菁飯之半　─増─宋張耒─蕪菁
苖過茁　韓琦─黛抹蔓菁花滿畦　─蘇軾─蔓菁宿根已
生葉　─楊萬里─早覺蔓菁撲鼻香
别録─増─荆楚歲時記─仲冬采擷蕪菁葵等雜菜乾之並
為鹹葅有得其和者並作金釵色　─原酉陽雜俎─婺州
僧清簡家園蔓菁忽變為蓮　夢溪筆談菜品中蕪菁
菘芥之類遇旱其標多結成花或如蓮花或作龍蛇之
形此常性無足怪者熙寧中李賓客及之知潤州園中
菜花悉成荷花仍各有一佛坐于花中形如雕刻莫知
其數暴乾之其相依然或云李氏之家奉佛甚謹故有
此異　種植耕地欲熟七月初種一畝用子三升種法
先薙草雨過即耕不雨先一日灌地使透次日熟耕作
畦或耬種或漫撒覆土厚一指五六日内有雨不湏灌
無雨戽水灌溝中遥潤之勿澆土令地實以沙土高者
為上故墟壞墻尤佳宜厚壅之擇子下種出甲後即耘
出小者為茹若不欲移植取次耘出存其大者令相去
尺許若欲移植俟苖長五七寸擇其大者移之先耕熟
地作畦深七八寸起土作壟藝苖其上壟土虚浮根大
倍常　一法子欲陳用鰻鱺汁浸之曝乾種可無蟲取
子者當六七月種來年四月收若中春種亦即生薹與
秋種者同熟但根小莖矮子少耳供食者正月至八月
皆可種凡遇水旱他榖已晩但有隙地即可種此以濟
口食　一法地方一尺五寸植一本一步十六本一畝
三千六百本每本子一合可得三石六斗比菜子可多
三四倍利　─製用─十月終犁出蔓菁根數曬過冬月蒸
食甜而有味和羊肉煮食甚美春生薹苖亦菜中上品
四月收子打油比脂麻易種收多臨用熬動少摻脂麻
煉熟與小油無異子九蒸九曝搗為粉可塗帛菜割訖
尋手擇而瓣之挂屋隂風凉處勿令煙熏使味苦燥則
候天隂潤苫之不候隂則碎折久不苫則澀　─作鹹葅
法─擇好菜捆作小束用極鹹鹽水洗過納瓮中莖葉顛
倒安置之勿用淡水洗易爛洗菜鹽水澄清入瓮没菜
即止不必調和色仍青用時水洗去醎汁煮為茹與生
菜無異　─作湯葅法─好菜擇訖即入熱湯中煠出冷水
濯過鹽醋中熬胡麻油香而且脆多作可留至春若菜
已萎水洗漉出經宿生之然後煠乾葉屑之和榖作粥
食
　　(附/錄)菲
増─爾雅─菲芴─注─即土瓜也─疏─菲似葍莖麤葉厚而長有
毛三月中蒸鬻為茹甘美可作羮幽州人謂之芴今河
内人謂之宿菜　菲蒠菜─注─菲草生下濕地似蕪菁華
赤色可食
　　　同蒿
増─本草─同蒿一名蓬蒿(形氣同蓬/蒿故名)　─原─同蒿莖肥葉綠
有刻缺微似白蒿甘脆滑膩四月起薹髙二尺餘開花
深黄色狀如單瓣菊花一花結子近百成毬如地菘及
苦蕒子最易繁茂以佐日用最為佳品主安氣養脾胃
消水飲多食動風氣熏心令氣滿
别錄─原─種植─肥地治畦如種他菜法二月下種可為常
食秋社前十日種可為秋菜如欲存種留春菜收子
　　蔞蒿
原─蔞蒿一名白蒿一名蘩(爾雅云蘩皤蒿/注云白蒿也)一名蔏(爾雅/云購)
(蔏蔞注云蔞蒿也/生下田初出可啖)一名由(一作/游)胡(爾雅云/繁由胡)一名旁勃(爾/雅)
(云北海人/謂之旁勃)有水陸二種(爾雅通謂之蘩曰蘩皤蒿即今/陸生艾蒿也辛熏不美曰蘩由)
(胡即今水生蔞蒿也又曰蘩之醜秋為蒿則通指水陸/二種而言謂其春時各有種名至秋老則皆呼為蒿矣)
形狀相似但水生者辛香而羙生陂澤中二月發苗葉
似嫩艾而岐細面青背白其葉或赤或白其根白脆采
其根莖生熟葅曝皆可食蓋嘉蔬也
彚考─原─詩周南翹翹錯薪言刈其蔞　─召南─于以采蘩
于沼于沚　─増─豳風─春日遲遲采蘩祁祁─傳─采蘩所以
生蠶也　─原─左傳蘋蘩蕰藻之菜可薦於鬼神可羞於
王公　─増─左傳─夫人執蘩菜以助祭　─神仙服食經─十
一月采旁勃勃白蒿也白兎食之壽八百歲
集藻─文散句─増─楚屈原大招─吳酸蒿蔞不沾薄只
詩散句─増─宋蘇軾─蔞蒿滿地蘆芽短正是河豚欲上時
　澗蔬煮蒿節　碎㸃青蒿凉餅滑　─黄庭堅─蔞蒿數
節玉簪横　蔞蒿芽甜草頭辣　─方岳─蔞蒿苗肥㸃寒
綠　─元戴帥初─水味野栽蒿白瘦　─耶律楚材─細煎蔞
蒿㸃韭黄
别錄─原─製用蔞蒿根莖白熟葅曝皆可食　生挼醋醃
為葅食之甚益人　採蔞蒿莖微用鹽醃曝乾味甚美
可以寄逺　嫩苖以沸湯瀹過浸于漿水則成虀如以
清水或石灰水礬水拔之去其猛氣曬乾可留製食醃
焙乾極香美
　　(附/錄)牡蒿
増─爾雅─蔚牡菣─注─無子者─疏─一名馬新蒿─本草─一名
齊頭蒿(諸蒿葉尖此獨奓而/禿故有齊頭之名)三四月生苗其葉扁而本
狹末奓有禿岐嫩時可茹秋開細黄花結實大如車前
實而内子微細不可見故人以為無子也
彚考─増─詩小雅─蓼蓼者莪匪莪伊蔚─疏─蔚牡蒿也
　　(附/錄)藾蒿
増─爾雅─苹藾蕭─注─今藾蒿也初生亦可食─疏─葉青白色
莖似箸而輕肥始生香可生食又可蒸食─本草─　苹即
陸生皤蒿俗呼艾蒿
彚考─増─詩小雅─呦呦鹿鳴食野之苹　─全唐詩話─唐文
宗聽政暇博覽羣書一日延英顧問宰相詩云呦呦鹿
鳴食野之苹苹是何草宰相李珏楊嗣復陳夷行相顧
未對珏曰臣按爾雅苹是藾蕭上曰朕看毛詩疏葉圓
而花白叢生野中似非藾蕭
　　　(附/錄)邪蒿
増─本草─邪蒿葉紋皆邪根莖似青蒿而細軟色淺不臭
三四月生苗根葉皆可茹
彚考─増─北史儒林傳─邢峙以經入授皇太子厨宰進太
子食菜有邪蒿峙令去之曰此菜有不正之名非殿下
宜食文宣聞而嘉之賜以被褥縑纊
　　(附/録)䕲蒿
増─爾雅─莪蘿注─今莪蒿也亦曰䕲蒿─疏─一名蘿蒿生澤
田漸洳之處葉似邪蒿而細科生三月中莖可生食又
可蒸香美味頗似蔞蒿　─本草─一名抱娘蒿似小薊宿
蒿先於百草
彚考─増─詩小雅─菁菁者莪─注─即莪蒿也
　　白菜
原─白菜一名菘(埤雅云菘性凌冬不彫四時/長有有松之操故其字㑹意)諸菜中最
堪常食　─増─本草─最肥大者名牛肚菘　─菜譜─有春菘
有晩菘　─原─有二種一種莖圓厚微青一種莖扁薄而
白葉皆淡青白色子如蕓薹子而灰黒八月種二月開
黄花四瓣如芥花三月結角亦如芥燕趙遼陽淮揚所
種者最肥大而厚一本有重十餘斤者南方者畦内過
冬北方多入窖内燕京圃人又以馬糞入窖壅培不見
風日長出苗葉皆嫩黄色脆美無滓謂之黄芽菜乃白
菜别種莖葉皆扁味甘温無毒利腸胃除胸煩解酒渴
利大小便和中止𠻳冬汁尤佳夏至前菘菜食發皮膚
風癢動氣發病又有春不老一名八斤菜葉似白菜而
大甚脆嫩四時可種醃食甚美
彚考─原─後漢書崔瑗傳─瑗愛士好賓客盛修餚膳殫極
滋味不問餘産居常蔬食菜羮而已　─晉書桓温傳─温
性儉每讌唯下七奠柈菜果而已　─良吏傳─吳隱之為
廣州刺史清操踰勵常食不過菜及乾魚　─増─南齊書
武陵昭王傳─尚書令王儉詣曄曄留儉設食柈中菘菜
䱒魚而已　─周顒傳─顒清貧寡欲終日長蔬食文惠太
子問顒菜食何味最勝顒曰春初早韭秋末晩菘　─原
南齊書孝義傳─江泌食菜不食心以其有生意也　─増
南史隱逸傳─范元琰家貧唯以園蔬為業嘗出行見人
盜其菘元琰遽退走母問其故具以實答母問盜者為
誰答曰向所以退畏其愧耻今啓其名願不洩也于是
母子祕之　─吳錄─陸遜諸葛瑾攻襄陽遜遣親人韓扁
賫表奉報扁還遇抄瑾聞之欲急去遜方催人種荳菘
與諸將圍碁以示閒暇　─原─藝文類聚─范宣挑菜傷指
大啼曰身體髪膚不敢毁傷故啼　─増─清異錄─江右多
菘菜粥筍者惡之罵曰心子菜蓋筍奴菌妾也　─原─邵
氏聞見錄─汪信民常言人常咬得菜根則百事可做胡
康侯聞之擊節嘆賞　─増─輟耕錄─揚州至正丙申丁酉
間兵燹之餘城中屋址徧生白菜大者重十五斤小者
亦不下八九斤有膂力人所負纔四五窠耳
集藻─啓─増─梁簡文帝謝勅賚大菘啓─吳愧千里之蓴蜀
慚七菜之賦是知泮宮採芹空入魯詩流火烹葵徒傳
豳曲
五言古詩─増─宋韓駒食煮菜簡呂居仁─曉謁呂公子解
帶浮屠宮留我具朝餐喚奴求晩菘洗箸㸃鹽豉鳴刀
芼薑葱俄頃香馥坐雨聲傳鼎中方觀翠浪涌忽變黄
雲濃爭貪歙鉢暖不覺定盌空憶登金山頂僧飯與此
同還家不能學空費烹調功硬恐動牙頰冷愁傷肺胸
君獨得其妙堪持餉衰翁異時聞豪氣愛客行庖豐殷
勤故煮菜知我林下風人生各有道旨蓄用禦冬今我
無所營枵腹何由充豈惟臺無餽菜把尚不蒙念當勤
致此亦足慰途窮
七言古詩─増─元吳鎮墨菜畫卷─菘根脱地翠毛濕雪花
翻匙玉肪泣蕪蔞金谷暗塵土美人壯士何顔色山人
久刮龜毛氊囊空不貯揶揄錢屠門大嚼知流涎淡中
滋味吾所便元脩元脩今幾年一笑不直東坡前
五言律詩─増─元許有壬白菜─土膏新且嫩筐筥薦紛披
可作青精飯仍攜玉版師清風牙頰響真味士夫知南
土稱秋末投簪要及時
五言絶句─原─唐髙適同羣公題張處士菜園─耕地桑柘
間地肥菜常熟為問葵藿資何如廟堂肉
七言絶句─原─宋范成大田園雜興─桑下春蔬綠滿畦菘
心青嫩芥薹肥溪頭洗擇店頭賣日暮裹鹽沽酒歸
撥雪挑來蹋地菘味如蜜藕更肥醲朱門肉食無風味
只作尋常菜把供　─陸游菘─雨送寒聲滿背蓬如今真
是荷鋤翁可憐遇事常遲鈍九月區區種晩菘　─増─方
岳種菘─老圃相傳秋後菘磚爐石銚一年冬寧知遲種
遲於我又見南薫上番風　─明李東陽畫菜─誰寫西園
數葉菘露華清曉濕蒙茸玉堂夜半蘇郎渴此味無因
獻九重
詩散句─原─宋劉子翬─周郎愛晩菘對客素稱賞今晨喜
薦新小嚼氷霜響　─増─蘇軾─白菘類羔豚冐土出熊蹯
　─陸游─身在有餘真妙語杯羮何地欠秋菘　─唐杜甫
奴肥為種菘─羅隱─葉長春菘濶　─金元好問─菘肥秋
未黄
别錄─原─製用─糟菜法先將隔年壓過酒糟未出小酒者
罈封每一斤鹽四兩拌匀好肥箭榦白菜洗淨去葉搭
於隂處晾乾水氣每菜二斤糟一斤一層菜一層糟隔
日一翻騰待熟挽定入罈上澆糟菜水汁取用味美
晻菜法白菜揀肥者去心洗淨一百斤用鹽五斤一層
菜一層鹽石壓兩日可用　又白菜一百斤曬乾抖搜
去土先用鹽二斤醃三四日就滷内洗淨每柯窩起純
用鹽三斤入罈内可長久　又法白菜削去根及黃老
葉洗淨控乾每菜十斤鹽十兩用甘草數莖放在潔淨
瓮盛將鹽撒入菜了内排頓瓮中入蒔蘿少許以手實
捺至半瓮再入甘草數莖候滿瓮用石壓定三日後將
菜倒過抝出滷水於乾淨器内另放忌生水却將滷水
澆菜内候七日依前法再倒用新汲水渰浸仍用磚石
壓之其菜味美香脆若至春間食不盡者於沸湯淖過
曬乾收貯夏間將菜温水浸過壓水盡出香油匀拌以
磁碗盛頓飯上蒸之其味尤佳美　黑醃虀白菜如法
醃透取出挂於桁上曬極乾上甑蒸熟再曬乾收之極
耐久藏夏月以此虀和肉炒可以久留不臭甑不便者
徑以水煮虀曬乾亦可但不如蒸者佳芥菜同　乾菜
大科菘菜芥菜洗淨畧曬沸湯内煠五六分熟曬乾用
鹽醬蒔蘿茴香花椒陳皮砂糖同煮熟曬乾再蒸少時
　菜虀大菘菜叢採十字劈裂萊菔取𦂳小者破作兩
半同向日中曬去水脚二件薄切作方片如錢眼子大
入淨罐中以馬芹茴香雜酒醋水等令得所調淨鹽澆
之隨手舉罐撼觸五七十次密蓋罐口置竈上温處仍
日一次如前法撼觸三日後可供菜色青白間錯鮮潔
可愛　─增─齊民要術─菘淨洗徧體湏長切方如算子長
三寸許束菘根入沸湯小停出及熱與鹽酢細縷切橘
皮和之料理半奠之　作菘鹹葅法水四斗鹽三升攪
之令殺菜又法菘一斤女麴間之
　　芥
原─芥─名辣菜一名臘菜(其氣味辛辣有介然之義又/可過冬也本草云冬月食者)
(俗呼臘菜春月食者俗呼/春菜四月食者謂之夏菜)　─增─本草─芥葅一名水蘇一
名勞祖　─原─性辛温無毒温中下氣豁痰利膈處處有
之種類不一有青芥(又名刺芥葉大子麤葉似菘有柔/毛味極辣可生食其子可藏冬𤓰)
紫芥(莖葉純紫可/愛作虀最美)白芥(一名胡芥一名蜀芥來自戎中/而盛於蜀八九月種至春深莖)
(髙二三尺葉如花芥葉青白色為茹甚美莖易起而中/空性脆最畏狂風大雪湏謹䕶之三月開黄花結角子)
(如粱米黄白色又有一種莖大而中實者尤髙子亦/大白芥子堪入藥味極辛美利九竅明耳目通中)他
如南芥刺芥(按此即/青芥)旋芥馬芥(葉如/青芥)花芥(葉多缺刻/如蘿蔔英)石
芥(低小/者)皺葉芥(大芥一名皺葉芥大葉皺紋/色尤深綠味更辛辣入藥用)之類皆菜
之美者芥極多心嫩者為芥藍極脆李時珍曰芥性辛
熱而散久食耗真元昬眼目發瘡痔劉恂嶺南異物志
云南土芥髙五六尺子大如雞子此又芥之尤異者也
彚考─増─禮記内則─膾秋用芥　─劉向别錄─尹都尉書有
種芥葵蓼韭葱諸篇　─嶺表錄異─廣州地熱種麥則苗
而不實北人將蔓菁子就彼種者出土即變為芥　─酉
陽雜俎─掌中芥末多國出也取其子置掌中吹之一吹
一長長三尺乃植於地　─金城記─黎舉常云欲以芥嫁
筍但恨時不同耳
集藻─傳─原─明沈周疏介夫傳─介夫姓疏名介介夫字也
其先居趙魏之郊從樹藝以生子孫甚繁衍至介始徙
於宋久之由司城子罕薦以見宋王王問曰若居宋之
土地幾葉於茲矣久必有相賴者若賴宋乎宋賴若乎
對曰介竊居王之土地覃及雨露欣榮不已顧有寸長
敢不敷露於左右以求知也臣本一介之微視之甚草
草然可以禦國之饉歳可以資王之儉徳可以勵民之
苦心王能味臣言享臣用則臣不為無利與宋王曰周
人聚疏之財寡人何敢失之遂命從事於陽門兼修俎
豆事王日昵有燕必偕居常服綠間錫之紫茸裘以旌
其勞辛之功介為人貌直幹濯秀可愛羣居秩然不紊
有介然於世者因名但平生口刺刺抉人是非不少假
借被其中者或至流淚出涕發汗衆曰介有薑桂之性
愈老愈辣其族有大小之異有曰蕪菁曰幽者皆澹泊
於世味雅與僧齋寒士交其後介子推又徙晉晉以其
先人之聞納之公子重耳出奔推從焉適遭絶食推將
割股肉芼羮以進公子止曰亡人之在逺也以有先生
為禦猶有旨蓄而弗知其冬也今先生軫之念亡人之
口腹傷己以飽人亡人弗以為飽願先生自愛毋易下
體也推卒割之後公子歸伯第賞有功而不及推推之
客歌於宮門曰茅之拔兮茹亦及之吐其茹矣忘徃之
飢公子悔追賞推推逃之綿山上曰吾非賣菜而求益
也誓不出公子筮而求之得鼎曰木㢲火烹飪之象且
傅說以調伊尹以烹我將獲賢者之輔遂火其山以脇
之推就焚而死人謂其介有跨竈風
五言古詩─増─明吳寛紫芥─惟芥本菜類秋深掇而藏此
種乃野生已向春初長紫花布滿地葉嫩亦堪嘗氣味
既不辛却與芥同行北人無不食木枿與草芒入盤以
油和齒頰流肥香
五言律詩─増─唐錢起藍上採石芥寄前李明府─淵明遺
愛處山芥綠芳初翫此春隂色猶滋夜雨餘隔溪煙葉
小覆石雪花舒采采還相贈瑶華信不如
七言律詩─増─宋楊萬里芥虀─茈薑馨辣最佳蔬蓀芥芳
心不讓渠蟹眼嫩湯微熟了鵞兒新酒未醒初棖香醋
釅作三友露葉霜芽知幾鋤自笑枯腸成破瓮一生只
解貯寒葅　─明吳寛紫芥─滿目斕斑布地來春風幾見
錦灰堆菜根作苦終嫌咬茗葉浮香為撥開何處兎葵
嗟競掇昨朝馬藺悔多栽傳聞此種番邦致用向中華
亦楚材
五言絶句─増─宋朱子南芥─黄龍記昔遊園客有佳遺不
謂洛生吟輟餐時擁鼻
七言絶句─増─宋陸游以石芥送劉韶美禮部劉比釀酒
勁甚因以為戲─古人重改陽城驛吾輩欣聞石芥名風
味可人終骨骾尊前真見魯諸生　長安官酒甜如蜜
風月雖佳嬾舉觴持送盤蔬還㑹否與公新釀鬭端方
詩散句─原─宋蘇軾─芥藍如菌蕈脆美牙齒響　─増─劉子
翬─葉實挹芳草氣烈消煩滯　─朱潛山─蔚然蒼石底有
此紫玉釵　─僧北磵─淡金生色染宮黄只作坡羮亦擅
塲
别錄─増─左傳季郈之雞鬬季氏介其雞郈氏為之金距
注─搗芥子播其羽也　─莊子─覆杯水於㘭堂之上則芥
為之舟置杯焉則膠　─神農本草經─琥珀拾芥　─嶺南
異物志─唐孟館嘗入嶺表買芥菜置壁下忘食數日皆
生四足有首尾能行走大如螳螂但腰細身長　─物類
相感志─收芥菜子宜隔年者則辣　─原─種植─地用糞耕
畝用子一升秋月種者三月開黄花結莢一二寸子大
如蘇子色紫味辛收子者即不摘心白芥取子者二月
乘雨後種性不耐寒經冬即死故湏春種五月熟而收
子苐地有南北寒暖異宜種植早晩又當隨其俗也
製用─葉可生食又可醃以為葅可釀以為虀子研末泡
為芥醬和菜侑肉辛香可啖根煮熟閉之罈罐中上蓋
以蘿蔔片一二日内食之甚美冬菜經春長心嫩湯微
熟菜中佳品　菜脯鹽虀菜去梗用葉鋪開如薄餅大
用料物糝之料用陳皮杏仁砂仁甘草蒔蘿茴香川椒
炒同為細末撒菜上更鋪菜一重又撒物料如此鋪撒
五重以平石壓之用甑蒸過切作小塊調豆粉稠水蘸
之入油煠熟冷定磁器收之　秋間嫩春不老芥菜隂
半乾擇去黃葉老梗將根劈為數瓣每斤用炒鹽三兩
五錢將鹽陸續揉入菜内每清晨即用鹽揉一次先著
力揉根次稍揉梗葉一次至日西又照上法揉一次至
七日即中矣湏要細揉用細鹽每根用花椒茴香入中
心窩起入罈内仍取原汁澆入用泥固封至立春即移
房内架起　芥菜虀九月十月取青紫白芥菜切細於
沸湯内焯過帶湯撈於盆内與生萵苣同熟油芥花或
芝蔴白鹽約量拌匀按於瓮内三二日變黃可食至春
不變味　乾虀菜大芥菜每一百斤用鹽二十二兩操
撈得匀以盆或缸疊疊放定上用大石壓醃數日出水
浸過石撈起曬乾後以本汁滷煮滚半熟再曬乾收貯
若復蒸過則黑而軟置淨乾瓮中藏封任留數年不壞
出路作菜極便六月伏天用炒過乾肉復同虀菜炒放
旬日不腐凡六月天熱饌不堪留只以乾虀同炒不要
入湯水放冷再收起可放經旬不氣息極妙若醃芥鹽
汁煮黃豆極乾蘿蔔丁曬乾收貯經年可食　研芥子
入細辛少許白蜜好醋一處研爛再以淡醋去滓極辣
　一法芥子同石龍芮子同研其辣異常
　　菠菜
原─一名菠薐一名波斯草一名赤根菜(詢蒭録云南人/呼菠菜北人呼)
(赤根/菜)一名鸚鵡菜出西域頗陵國今訛為菠薐蓋頗陵
之轉聲也(見劉賓客/嘉話錄)莖柔脆中空葉綠膩柔厚直出一
尖傍出兩尖似鼓子花葉之狀而稍長大根長數寸狀
如桔梗色赤味甘美四月起薹尺許開碎白花叢簇不
顯有雌雄雌者結實有刺狀如蒺藜子葉與根味甘冷
滑無毒利五臟通腸胃熱開胸膈下氣調中止渴潤燥
解酒毒服丹石人最宜麻油炒食甚美北人以為常食
春月出薹嫩而且美春暮薹漸老沸湯晾過曬乾備用
甚佳可久食誠四時可用之菜也(八九月種者可備冬/食正二月種者可備)
(春/蔬)南人食魚稻多食則冷大小腸忌與䱉魚同食發霍
亂
彚考─原─唐㑹要─太宗時尼波羅國獻菠薐菜類紅藍實
如蒺藜火熟之能益食味
集藻─五言絶句─原─宋劉子翬詠菠薐─金簇因形製臨畦
發永嘆時危思擷佩楚客莫紉蘭
詩散句─原─宋蘇軾─北方苦寒今未巳雪底菠薐如鐵甲
豈知吾蜀富冬蔬霜葉露芽寒更茁
别錄─原─種植─正二月内將子水浸一二日候脹撈出控
乾盆覆地上俟芽出擇肥鬆地作畦於每月下旬下種
勤澆灌可逐旋食用秋社後二十日種者至將霜時馬
糞培之以避霜雪十月内沃以水備冬蔬此菜必過月
朔乃生即晦日下種與十餘日前種者同出亦一異也
春種多蟲不如秋種者佳
　　莧
原─莧凡五種赤莧(一名簣爾雅云蕢赤莧注云今莧菜/之赤莖者本草云一名花莧莖葉深)
(赤/)白莧人莧(俱大寒又名糠莧胡莧二莧味勝他莧但/大者為白莧小者為人莧或謂之細莧其)
(實一也其子霜後方熟細而黒色又/細莧俗名野莧猪好食之亦名猪莧)紫莧(莖葉皆紫無/毒不寒吳人)
(用以染/𤓰者)五色莧(今稀/有)諸莧皆三月種葉如藍莖葉皆高
大易見故名莧(或曰莧從/見諧聲也)開細花成穗穗中細子扁而
光黒與青箱子雞冠子無别老則抽莖甚髙六月以後
不堪食子霜後始熟九月收五莧俱氣味甘冷利無毒
並利大小腸治初痢滑胎通竅明目除邪去寒熱白莧
補氣除熱赤莧主赤痢射工沙虱紫莧殺蟲毒治氣痢
彚考─増─易夬卦─莧陸夬夬─疏─董遇云莧人莧也　─南齊
書王智深傳─智深家貧無人事嘗餓五日不得食掘莧
根食之　─南史蔡樽傳─樽在吳興不飲郡井齋前自種
白莧紫茄以為常餌詔褒其清　─詢蒭錄─南人呼莧菜
北人呼荇乃人莧音誤也
集藻─七言律詩─増─宋方岳羮莧─琉璃蒸乳壓㹠膏未抵
齋厨格調髙脱粟飯香供野莧荷鋤人飽撚霜毛斷無
文伯可相累比似何曽母太豪見説能醫射工毒人間
此物正騷騷
詩散句─増─唐杜甫─莧也無所施何顔入筐篚　─宋王安
石紫莧凌風怯　─金史肅迎風紫莧因循老
别錄─増─物類相感志─紅莧菜煮生麻布則色白如苧
爾雅翼─青泥殺鱉得莧復生　─學圃餘疏─莧有紅白二
種素食者便之肉食者忌與鱉共食　─原─製用─赤莧根
莖可糟藏食之甚美味辛　取鱉肉切豆大以莧菜裹
置土中一宿即變小鱉試之屡驗
　　(附/錄)馬齒莧
原─馬齒莧一名馬莧一名五行草(以其葉青梗赤花/黄根白子黒也)一
名五方草(亦五行/之義)一名長命菜(其性耐/久難燥)一名九頭獅子
草　─増─本草─馬齒莧一名馬齒龍牙　─原─處處有之柔
莖布地葉對生比並圓整如馬齒故名六七月開細花
結小尖實實中細子如葶藶子狀苗煑熟曬乾可為蔬
有二種葉大者名㹠耳草不堪用小葉者又名䑕齒莧
節葉間有水銀每十觔可得八兩或十兩氣味酸寒無
毒散血消腫利腸滑胎解毒通淋治産後虚汗
集藻─詩散句─原─唐杜甫─又如馬齒盛氣擁葵荏昏　─増
杜甫─馬齒葉亦繁
别録─増顔氏家訓─月令云荔挺出鄭𤣥注云荔挺馬薤
也說文云似蒲而小根可為刷廣雅云馬薤荔也通俗
文亦云馬藺易統通卦驗𤣥圖云荔挺不出則國多火
災蔡邕月令章句云荔似挺高誘注呂氏春秋云荔草
挺出也然則月令注荔挺為草名誤矣河北平澤率生
之江東頗有此物人或種於階庭但呼為旱蒲故不識
馬薤議禮者乃以為馬莧堪食亦名豚耳俗曰馬齒江
陵嘗有一僧面形上廣下狹劉緩㓜子民譽年始數歲
俊悟善體物見此僧云面似馬莧其伯父劉縚因呼為
荔挺法師縚親講禮名儒尚誤如此　─原─李絳兵部手
集─唐武相元衡苦脛瘡焮癢不可堪百醫無效㕔吏上
一方馬齒莧搗爛敷上兩三遍即愈多年惡瘡百方不
瘥或痛焮不已並治
　　(附/錄)水馬齒
增野菜譜─水馬齒生水中與旱馬齒相類熟食
　　葵(葵與蜀葵二種原譜誤合為一今/分葵入蔬譜蜀葵等另入花譜)
増─廣雅─蘬丘葵也　─農書─葵陽草也(天有十日葵與/終始故葵從癸)
齊民要術─葵有紫莖白莖二種種别復有大小之殊又
有鴨脚葵　─本草─一名露葵(古人採葵/必待露解)一名滑菜(言其/性也)
一名衛足(爾雅翼云葵揆也葵/葉傾日不使照其足)　─李時珍曰─古人種為
常食今種之者頗鮮其實大如指頂皮薄而扁實内子
輕虚如榆莢仁六七月種者為秋葵八九月種者為冬
葵正月復種者為春葵然宿根至春亦生　─農桑通訣
葵為百菜之主備四時之饌本豐而耐旱味甘而無毒
供食之餘可為葅腊枯枿之遺可為榜簇咸無棄材誠
蔬茹之上品也
彚考─原─詩豳風─七月烹葵及菽　─左傳─仲尼曰鮑莊子
之智不如葵葵猶能衛其足　─南齊書周顒傳─顒清貧
寡欲終日長蔬食衛將軍王儉謂顒曰卿山中何所食
顒曰赤米白鹽綠葵紫蓼　增─北史盧觀傳觀弟叔彪
在朝通貴魏收常來詣之訪以洛京舊事不待食而起
云難為子費叔彪留之良久食至但有粟飱葵菜木椀
盛之片脯而已所將僕從亦盡設食一與此同　─管子
桓公北伐山戎出冬葵布之天下桓公憂北郭民貧管
子請禁去市三百步者不得樹葵菜此則亦有以相及
也　─原─列女傳─魯漆室之女見魯君老太子㓜倚柱而
歎隣婦問之曰昔有客馬逸踐園葵使吾終歲不飽葵
吾聞河潤九里漸濡三百里魯國有患君臣父子被其
辱婦女獨安所避　─異苑─苻堅欲南師夢葵生城南以
問婦曰若軍逺出難為將　─列仙傳─丁次都為丁氏作
奴丁氏常使求葵冬得生葵問從何得此云從日南來
集藻─賦─増─宋鮑照園葵賦─風煖凌開土昌泉動游塵曝
日鳴雉依隴主人拂黃冠拭藜杖布蔬種平圻壤通畔
修直膏畝夷敞白莖紫蔕豚耳鴨掌溝東陌西行三畦
兩既區既鉏乃露乃映勾萌欲伸藂牙將放爾乃晨露
夕隂霏雲四委沈雷逺震飛雨輕灑徐未及晞疾而不
靡柔莩爰秀剛甲以解稚葉萍布弱隂競抽萋萋翼翼
沃沃油油下葳蕤而被逕上參差而覆疇承朝陽之麗
景得傾柯之所投仕非魯相有不㧞之利賓非二仲無
逸馬之憂顧堇荼而莫偶豈蘋藻之薦羞若乃鄰老談
稼女嫗歸桑拂此葦席炊彼穄粱秋壺援醢曲瓢卷漿
乃羮乃瀹堆鼎盈筐甘旨蒨脆柔滑芬芳消淋逐水潤
胃調腸於是既飫徹盤投筯囘小人之腹為君子之慮
近觀物運逺訪師聖聲數後彰律理前定烏非黔黒鶴
豈浴淨彼圓行而方止固得之於天性伊冬箑而夏裘
無雙功而並盛蕩然任心樂道安命春風夕來秋日晨
映獨酌南軒擁琴孤聽篇章間作以歌以詠魚深沈而
鳥高飛孰知美色之為正
文賦散句─原漢董仲舒賢良策公儀子相魯食於舍而
茹葵愠而㧞其葵曰吾已食祿又奪園夫利乎　─魏曹
植求通親親表─若葵藿之傾葉太陽雖不為之廻光然
終向之者誠也　─晉潘岳閒居賦─綠葵含露白薤負霜
五言古詩─増─晉陸機園葵詩二首─種葵北園中葵生鬱
萋萋朝榮東北傾夕穎西南晞零露垂鮮澤朗月耀其
煇時逝柔風戢歲暮啇飈飛層雲無温液嚴霜有凝威
幸蒙髙墉徳𤣥景䕃素𬎼豐條並春盛落葉後秋衰慶
彼晩彫福忘此孤生悲　翩翩晩彫葵孤生寄北籓被
蒙覆露惠微軀後時殘庇足周一智生理各萬端不若
聞道易但傷知命難　─原─唐白居易烹葵─昨臥不夕食
今起乃朝饑貧厨何所有炊稻烹秋葵紅粒香復軟綠
英滑且肥饑來止於飽飽後復何思思憶榮遇日迨今
窮退時今亦不凍餒昔亦無餘資口既不减食身又不
减衣撫心私自問何者是榮衰勿學常人意其間分是
非
五言絶句─原─唐李白題葵葉─慙君能衛足歎我逺游根
白日如分照還歸守故園
七言絶句─増─宋楊萬里─都將葵葉葢亭中樹似桄榔葉
似㯶欲向天公覔微雪妝成急響打船篷　篛笠端能
直幾錢騎奴不擬雨連天葢頭旋折山葵菜擘破青青
傘半邊　─明徐賁答楊署令送菜─隙地知君手自栽紺
芽紅甲雨中開閒居我亦清齋久肯折新葵為送來
詩散句─原─古詩─採葵莫傷根傷根葵不生　─晉陸機─無
以肉食資取笑葵與藿　─陶潛─流目視西園曄曄榮紫
葵　─増─梁沈約─青青園中葵朝露待日晞　─劉孝綽─園
葵亦何幸傾葉奉離光　─原─唐杜甫─刈葵莫放手放手
傷葵根　─増─白居易─中園何所有滿地青青葵　─原─宋
蘇軾─爛煑葵羮斟桂醑風流可惜在蠻村　西崦人家
應最樂煑葵燒筍餉春耕　─増─唐張九齡─園葵亦向陽
　衛足感葵隂　─李白─園蔬烹露葵　─王維烹葵邀上
客　─原─杜甫秋露接園葵　─増─杜甫─香宜配碧葵　葵
荒欲自鋤　傾陽逐露葵　─白居易─晨露園葵鮮　─宋
陸游─葵羮出鬴香　─唐王維─松下清齋折露葵　─宋陸
游─雨慳葵葉未吐甲
别錄─原─博物志─陳葵子微火炒令爆咤撒熟地遍蹋之
朝種暮生遲不過經宿耳　増─博物志─陳葵子秋種覆
葢令經冬不死春有子也　齊民要術─世人作葵菹不
好皆由葵太脆故也菹菘以社前二十日種之葵社前
三十日種之使葵至藏皆欲生花乃佳耳葵經十朝苦
霜乃采之秫米為飯令冷取葵著甕中以向飯沃之欲
令色黃煑小麥時時粣之　崔寔曰九月作葵葅其歲
温即待十月　食經作葵葅法擇燥葵五斛鹽二斗水
五斗大麥乾飯四升合瀨案葵一行鹽飯一行清水澆
滿七日黃便成矣　─原─製用─食葵當乗其葉嫩時湏用
蒜無蒜勿食久病大便澀滯者宜食孕婦宜食易産作
菜茹甚甘美但性太滑利不益人熱食令人熱悶三月
食生葵動風氣發宿疾飲食不消四月食之發風疾天
行病後食之令人失明霜後生食動五種留飲吐水心
有毒服藥人忌食被犬咬者終身勿食食之即發黃背
紫莖者勿食同鯉魚黍米酢食害人同猪肉食令人無
顔色　葵甚易生地不論肥瘠宜於不堪作田之地多
種以防荒年採瀹曬乾收貯
　　(附/錄)龍葵
增─本草一名苦葵一名苦菜(益州有苦菜乃是/苦蘵即龍葵也)一名天
茄子一名水茄一名天泡草一名老鴉酸漿草(與酸漿/相類故)
(加老鴉/以别之)一名老鴉眼睛草(五爪龍亦名老鴉眼/睛草同名異物也)　李時
珍曰龍葵龍珠一類二種也皆處處有之四月生苖高
二三尺莖大如筯似燈籠草而無毛葉似茄葉而小五
月以後開小白花五出黃蕋結子正圓大如五味子上
有小蔕數顆同綴其味酸中有細子亦如茄子之子但
生青熟黒者為龍葵生青熟赤者為龍珠
　　(附/錄)蔠葵
增─爾雅─蔠葵蘩露─注─承露也大莖小葉華紫黃色　─本
草─一名落葵一名藤葵一名天葵一名繁葵一名御菜
一名臙脂菜(坡詩注云豐湖有燕/脂藤生菜滑美勝蓴)蔓生葉似杏葉而肥
厚軟滑可茹八九月開細紫花累累結實如五味子熟
則紫黒色揉取汁紅如臙脂女人飾面㸃唇及染布物
謂之胡臙脂亦曰染絳子但色易變耳其葉最能承露
其子垂垂亦如綴露故得露名
　
　
　
　
　
　
　
　
　
　
　
　
　
　
　
御定佩文齋廣羣芳譜卷十四
　欽定四庫全書
御定佩文齋廣羣芳譜卷十五
　　　蔬譜
　　─生菜
　原生菜一名白苣一名石苣　増─陸璣詩疏青州謂之
　芭　原似萵苣而葉色白斷之有白汁正二月下種四
　月開黄花如苦蕒結子亦同八月十月可再種以糞水
　頻澆則肥大諺云生菜不離園宜生食又生挼鹽醋拌
　食故名生菜色紫者名紫苣一云紫苣和土作器火煆
　如銅
　集藻─詩散句─増─唐杜甫─脆添生菜美陰益食單凉
　别錄─原─種植作畦下種如菠薐法先用水浸種一日於
　濕地上襯布置子以盆合之候芽出種畦中宜肥地
　　　　苦菜
　原─苦菜一名苦苣一名苦蕒一名褊苣一名游冬(博雅/云游)
　(冬苦菜也埤雅云此/草凌冬不凋故名)一名天香菜　─増─爾雅荼苦菜疏
一名荼草一名選　─陸璣詩疏─生山田及澤中得霜甜
脆而美　─本草─春初生苗有赤莖白莖二種葉似花蘿
蔔葉上葉抱莖梢菜似鸛嘴每葉分义攛挺如穿葉狀
　─原葉狭而綠帶碧莖空斷之有白汁花黄如初綻野
菊花春夏皆旋開一花結子一叢如同蒿子花罷則萼
斂子上有白毛茸茸隨風飄揚落處即生今處處有之
但在北方者至冬而凋在南方者冬夏常青為少異耳
味苦寒無毒夏天宜食能益心和血通氣主治腸澼渇
熱中疾惡瘡霍亂後胃氣煩逆忌與蜜同食作肉痔脾
胃虚寒人不可多食
彚考─原─詩弼風誰謂荼苦其甘如薺　─唐風采苦采苦
首陽之下　─大雅堇荼如飴　─禮記月令─孟夏之月苦
菜秀　増禮記内則濡豚包苦實蓼─疏─言濡豚之時包
─裹豚肉以苦菜殺其惡氣又實之以蓼　─水經注─若城
東得苦菜夏浦浦東有苦菜夏江逕其北故浦有苦菜
之名焉　─顔氏家訓詩云誰謂荼苦爾雅毛傳並以荼
苦菜也又禮云苦菜秀案易統通卦驗𤣥圖曰苦菜生
於寒秋更冬歴春得夏乃成今中原苦菜則如此也一
名游冬葉似苦苣而細摘斷有白汁花黄似菊江南别
有苦菜葉似酸漿其花或紫或白子大如珠熟時或赤
或黒此菜可以釋勞案郭璞註爾雅此乃蘵黄蒢也今
河北謂之龍葵梁世講禮者以此當苦菜既無宿根至
春子方生耳亦大誤也又髙誘注吕氏春秋曰榮而不
實曰英苦菜當言英益知非龍葵也　─兼明書月令孟
夏苦菜秀孔頴達曰菜似馬薤而花白其味極苦明曰
按夏小正四月王萯秀月令用小正為本改王萯為苦
菜也詩豳風四月秀葽鄭康成疑葽為王萯今驗四月
秀者野人呼為苦葽春初取煮去苦味和米粉作餅食
之四月中莖如蓬艾花如牛蒡花四月秋氣生故苦葽
秀則一歳物成自苦葽始月令所書皆應時之物其言
苦菜即苦葽也頴達所見别是一物不可引以解此
真珠船─唐景龍二年郿縣民王上賓家有苦蕒菜髙三
尺餘上廣尺餘厚二分
集藻─七言律詩─原─眀黄正色─但得菜根俱可啖況於苦
蕒亦奇逢初嘗不解囘甘味慣醉方知醒酒功茹素無
緣葷未斷禪宗有約障難空北窻入夏稀盤餖莫厭頻
頻餉阿儂　盤餐落落對瓜畦杜撰人間苦蕒虀嫩綠
浮羮蓴讓滑微酸入口舌應迷野人生計誰云薄藿食
家風未是低為報青蠅莫相㸃欲隨芹曝獻金閨
詩散句─原─唐杜甫─苦苣刺如針
　　菾菜
原─菾菜一名莙薘菜苗髙三四尺莖若蒴􁁉有細稜夏
潤冬枯葉青白色似白菘菜葉而短莖亦相類但差小
耳正二月下種宿根亦自生四月開細白花結實狀如
茱萸毬而輕虚土黄色内有細子根白色味甘苦大寒
滑無毒開胃通心膈利五臟理脾氣去頭風補中下氣
宜婦人冷氣人不可多食動氣患腹冷人食之必破腹
十月以後宜於暖處窖藏
别錄─原─製用醋浸揩面去粉滓潤澤有光莙薘莖燒灰
淋汁洗衣色如白玉
　　蕹菜
原─蕹菜(蕹與壅同此菜惟/以壅成故謂之蕹)榦柔如蔓中空葉似菠薐及
鏨頭開白花堪茹南人編葦為筏作小孔浮水上種子
於水中長成莖葉皆出葦孔中随水上下南方之奇蔬
也陸種者宜濕地畏霜雪九月蔵土窖中三四月取出
壅以糞土節節生芽一本可成一畦生嶺南今江夏金
陵多蒔之
别錄─增─南方草木狀野葛有大毒以􁁉菜汁滴其苗當
時萎死世傳魏武能噉野葛至一尺云先食此菜　─北
戸錄─􁁉菜葉如柳三月生陳藏器云主解胡蔓草毒胡
蔓草即野葛也─原─製用─味短須猪肉同煮俟肉色紫
乃堪食
　　蕓薹菜
增─本草蕓薹菜(塞外有雲臺戌/始種此菜故名)一名寒菜一名胡菜一
名薹菜一名薹芥一名油菜　─原─單莖圓肥淡青色葉
附莖上形如白菜嫩時可炒食既老莖端開花如蘿蔔
花結角中有子　─增─本草─九月十月下種生葉冬春採
薹心為茹三月則老不可食開小黄花四瓣子灰赤色
炒過榨油黄色燃燈甚眀　─原─味温無毒主風游丹腫
乳癰煮食主腰脚痺破癥瘕結血多食損陽氣發瘡口
齒痛又生腹中諸蟲
集藻─七言絶句─増─宋范成大田家雜興─桑下春蔬綠滿
畦菘心青嫩芥薹肥溪頭選擇店頭賣日暮裹鹽沽酒
歸
詩散句─増─宋楊萬里薹菘正自有風味杯盤底用専腴
豐
别錄─原─製用─曬薹菜以春分後摘薹菜花不拘多少沸
湯焯過控乾少用鹽拌勻良久曬乾以紙袋收貯臨用
湯浸油鹽薑醋拌食
　　蔊菜
增─本草─蔊菜一名􁁉(音/罩)菜一名辣米菜生南方田園小
草也冬月布地叢生長二三寸柔梗細葉三月開細花
黄色結細角長一二分角内有細子味極辛辣沙地生
者尤伶仃
彚考─増─山家清供─考亭先生每飲後則以蔊莁供一出
於旴江分於逢陽一生於嚴灘石上公所供盖建陽種
集有蔊詩可考山谷縣孫崿以沙卧蔊食其苗云
集藻─七言古詩─増─宋楊萬里羅仲憲送蔊菜謝以長句
學琴自有譜相鶴自有經蔬經我繙盡不見蔊菜名金
華詩札初相識玉友尊前毎相憶坐令芥蓀姜子牙一
見風流俱避席取士取名多失真向来許靖亦誤人君
不見鄭花不得半山句却參魯直稱門生
五言律詩─増─宋朱子次韻公濟恵蔊─靈草生何許風泉
古澗旁褰裳勤采擷枝筯嚏芳香冷入𤣥根閟春歸翠
穎長遥知拈起處全體露真常
五言絶句─增宋朱子蔊菜小草有真性托根寒澗幽懦
夫曾一嘬感憤不能休
七言絶句─増─宋楊萬里─虀臼文辭粲受辛子牙為祖芥
為孫勸君莫謁獨醒客只謁髙陽社裏人
　　巢菜
增─四川志巢菜州縣俱出葉似槐而小其子如小豆夏
時種以糞田其苗可食
集藻─五言古詩─增宋蘇軾元修菜并引─菜之美者有吾
鄉之巢故人巢元修嗜之余亦嗜之元修云使孔北海
見當復云吾家菜耶因謂之元修菜余去郷十有五年
思而不可得元修適自蜀来見余於黄乃作是詩使歸
致其子而種之東坡之下云彼美君家菜鋪田綠茸茸
豆莢圓且小槐芽細而豐種之秋雨餘擢秀繁霜中欲
花而未萼一一如青蟲是時青裙女採擷何匆匆烝之
復湘之香色蔚其饛㸃酒下鹽豉縷橙芼薑蔥那知雞
與豚但恐放筯空春盡苗葉老耕翻煙雨叢潤随甘澤
化暖作青泥融始終不我負力與糞壤同我老忘家舍
楚音變兒童此物獨嫵媚終年繫余胸君歸致其子囊
盛勿函封張騫移苜蓿適用如葵菘馬援載薏苡羅生
等蒿蓬懸知東坡下塉鹵化千鍾長使齊安民指此說
兩翁
七言絶句─原─宋陸游巢菜─昏昏霧雨暗衡茅兒女隨宜
治酒殽便覺此身如在蜀一盤籠餅是豌巢　─巢菜竝
序─蜀蔬有兩巢大巢豌豆之不實者小巢生稻畦中東
坡所賦元修菜是也吳中絶多名漂揺草一名野蠶豆
但人不知取食耳予小舟過梅市得之始以作羮風味
宛然在醴泉蟇頥時也冷落無人佐客庖庾郎三九困
飢嘲此行忽似蟇津路自候風爐煮小巢
　　薇
原薇(字說云微賤所/食因謂之薇)一名野豌豆一名大巢菜(本草項/氏曰巢)
(菜有大小二種大者即薇乃野豌豆之/不實者小者即東坡所謂元修菜也)　─增─爾雅薇垂
水註生于水邊疏草生于水濱而枝葉垂于水者曰薇
　─說文薇似藿　─陸璣詩疏薇山菜也今官園種之以
供宗廟祭祀　─通志─薇生水旁葉如萍　─原─生麥田及
原隰中本草云非水草也莖葉氣味皆似豌豆其藿作
蔬入羮皆宜
彚考─原─詩召南─陟彼南山言采其薇　─小雅─采薇采薇
薇亦作止　山有蕨薇　─增─史記伯夷傳武王巳平殷
亂天下宗周而伯夷叔齊恥之義不食周粟隱于首陽
山采薇而食之作歌曰登彼西山兮采其薇矣以暴易
暴兮不知其非矣神農虞夏忽焉沒兮我安適歸矣于
嗟徂兮命之衰矣─三秦記夷齊食薇三年顔色不異
武王誡之不食而死
集藻─文散句─增─楚屈原天問驚女采薇鹿何祐
五言古詩─原─唐白居易續古詩─朝采山上薇暮采山上
薇歳晏薇亦盡飢来何所為坐飲白石水手把青松枝
擊節獨長歌其聲清且悲櫪馬非不肥所苦長縶維豢
豕非不飽所憂竟為犧行行歌此曲以慰常苦飢
詩散句─原─唐杜甫─繋書無浪語愁寂故山薇　─增─李頻
家住東臯下好採舊山薇　─原─明馮琦─圖南吾豈敢願
托北山薇　─增─唐張九齡採薇南山岑　─杜甫─山中疾
採薇　─許渾─白雲空長越山薇
　　蕨
原─蕨一名虌(爾雅云蕨虌註云廣雅云紫藄非也江西/謂之虌陸璣詩疏云山菜也周秦曰蕨齊)
(魯曰虌埤雅云狀如大雀拳足又如其足之蹷/也故謂之蕨俗云初生亦類鱉脚故曰虌也)　─增─齊
民要術二月中髙八九寸老有葉瀹為茹滑美如葵三
月中其端散為三枝枝有數葉葉似青蒿長麄堅長不
可食用　─原處處山中有之二三月生芽拳曲狀如小
兒拳長則展寛如鳳尾髙三四尺莖嫩時無葉採取以
灰湯煮去涎滑曬乾作蔬味甘滑肉煮甚美薑醋拌食
亦佳荒年可救饑根紫色皮内有白粉搗爛洗澄取粉
名蕨粉可蒸食亦可盪皮作線色淡紫味滑美陸璣謂
可供祭祀故周詩采之　─增─爾雅翼─蕨紫色而肥野人
今歳焚山則來歳蕨菜繁生其舊生蕨之處蕨葉老硬
敷披人誌之謂之蕨基　─原─氣味甘寒滑無毒去暴熱
利水道令人睡焙為末米飲下二錢治腸風熱毒根燒
灰油調傳蛇蠨傷
彚考─原─詩召南陟彼南山言采其蕨　增─晉書文苑傳
張翰為大司馬東曹掾謂同郡顧榮曰吾本山林間人
無望于時子善以明防前以智慮後榮執其手愴然曰
吾亦與子採南山蕨飲三江水耳　─洞冥記─帝起俯月
臺眺月亦曰眺蟾臺酌雲菹酒菹以𤣥草黒蕨金蒲甜
蓼　─捜神後記太尉郗鑒字道徽鎮丹徒曾出獵時二
月中蕨始生有一甲士折食一莖即覺欲吐因歸乃成
心腹疼痛經半年許忽大吐吐出一赤蛇長尺餘尚活
動揺乃挂著屋簷前汁稍稍出蛇漸焦小經一宿視之
乃是一莖蕨猶昔之所食病遂除差　─清異志─王鯨逢
賣蕨姥黄衣破結有饑色憫之乃以千錢買蕨姥謝而
去及歸蒸於烏頭甑盡成金釵盖姥非常人也　─窮幽
記猿啼之地蕨乃多有每一聲遽出萬莖　─本草─蕨根
如紫草多生山間人作茹食之四皓食之而夀夷齊食
之而夭固非良物
集藻─五言古詩─增宋朱子次韻公濟恵蕨西山採蕨人
蓬首尚傾國懐哉逺莫致引脰氣已塞頃筐忽堕前此
意豈易得良遇不可遲枯笻有餘力
七言律詩─增─宋朱松次韻李堯端見嘲食蕨真人官府
未夤縁且向龍山作散仙春入燒痕催採蕨雨翻泥隴
憶歸田蔬腸我若枵蟬腹詩格君如擊鶻拳筯下萬錢
謀更鄙諸公飽煞大官羶　─方岳采蕨野燒初肥紫玉
圓枯松瀑布煮春煙偃王妙處原無骨鈎弋生來已作
拳早韭不甘同臭味秋蓴雖滑帶腥涎食經豈為兒曹
設弱脚寒中恐未然
詩散句─增─唐李白昔在南陽城唯飡獨山蕨　─原─杜甫
食蕨不願餘茅茨眼中見　─增─杜甫─秋風吹几杖不厭
北山蕨　石間採蕨女鬻菜輸官曹　─宋謝靈運野蕨
漸紫苞　唐張九齡─採蕨南山岑　─李白─初拳幾枝蕨
　石壁老野蕨　─杜甫─石暄蕨芽紫　─王維─繞籬生野
蕨　采蕨輕軒冕　─白居易飢捉采蕨筐　李賀紫蕨
生石雲　─鄭谷─山蕨止春飢　─宋梅堯臣蕨肥巖向日
　─唐杜甫─今日東湖採蕨薇　─白居易─蕨芽已作小兒
拳　─宋陸游─山童新採蕨芽肥　楊萬里─食蕨食臂莫
食拳　─金元好問中林春雨蕨芽肥　─元郭鈺─紫芽初
長粉如脂
别錄─原─製用─嫩蕨沸湯煠熟曬乾用時以滚湯浸軟料
物拌食任調葷素　─增─齊民要術食經曰藏蕨法先洗
蕨肥著器中蕨一行鹽一行薄粥沃之一法以薄灰淹
之一宿出蟹眼湯瀹之出熇内糟中可至蕨時
　　(附/錄)迷蕨
增爾雅─藄月爾─注─即紫藄也似蕨可食　─本草─李時珍
曰紫藄似蕨有花而味苦謂之迷蕨初生亦可食三蒼
謂之紫蕨
　　(附/錄)水蕨
增─本草─水蕨似蕨生水中吕氏春秋云菜之美者有雲
夢之䔇即此菜也
　　薺
原─薺一名䕶生草(本草云薺生濟濟故謂之薺釋家取/其莖作挑燈杖可避蚊蛾謂之䕶生)
(草/)野生有大小數種小薺花葉莖扁味美最細者名沙
薺大薺科葉皆大而味不及小薺莖硬有毛者名菥蓂
(爾雅云菥蓂大薺疏云又名/蔑菥一名太蕺一名馬辛)味欠佳冬至後生苗二三
月起莖五六寸開細白花結莢如小萍有三角莢内細
子名蒫(爾雅云蒫薺實疏云薺子/味甘人取其葉作葅及羮)四月收師曠所謂歳
欲豐甘草先生即此　─增─野菜譜江薺(生臘月生熟皆/可食花時不可)
(食但可/作虀用)倒灌薺(生旱田采之熟/食亦可作虀)蒿柴薺(其葉可食/其稭可燃)掃帚
薺(春采/熟食)碎米薺(三月采皆/可作虀)
彚考─增─詩弼風─誰謂荼苦其甘如薺　─禮記月令─孟夏
之月靡草死─注─靡草薺葶藶之屬　─周禮地官─以土㑹
之法辨五地之物生四曰墳衍其動物宜介物其植物
宜莢物─注莢物薺莢王棘之屬　─淮南子薺夌冬生而
夏死　─春秋繁露─薺以美冬水氣也薺甘味也乗於水
氣故美者甘勝寒也薺之言濟所以濟大水也　─抱朴
子─薺夌大䔉仲夏而枯　─眀皇雜錄─髙力士逐於巫山
山谷多薺而人不之食因為詩寄意云兩京作斤賣五
溪無人採夷夏雖有殊氣味終不改
集藻尺牘─原─宋蘇軾與徐十二─今日食薺極美念君卧
病麫酒醋皆不可近惟有天然之珍雖不甘扵五味而
有味外之美本草薺和肝氣眀目凡人夜則血歸扵肝
肝為宿血之臟過三更不睡則朝旦面色黄燥意思荒
浪以血不得歸故也若肝氣和則血脈通流津液暢潤
瘡疥於何有君今患瘡故宜食薺其法取薺一二升許
淨擇入淘了米三合冷水三升生薑不去皮搥兩指大
同入釡中澆生油一蜆殻當於羮面上不得觸觸則生
油氣不可食不得入鹽醋君若知此味則陸海八珍皆
可鄙厭也天生此物以為幽人山居之祿輙以奉傳不
可忽也
賦─增─晉夏侯湛薺賦─寒冬之日余登乎城跬步乎北園
覩衆草之萎悴覽林果之零殘悲纎條之槁摧慜枯葉
之飄殫見芳薺之時生被畦疇而獨繁鑽重氷而挺茂
蒙嚴霜以發鮮舍盛陽而弗萌在太隂而斯育永安性
於猛寒差無寧乎暖燠齊精氣於欵冬均貞固乎松竹
文賦散句─增─楚屈原九章─荼薺不同畝兮　─原齊卞伯
玉薺賦終風掃於暮節霜露交於杪秋有凄凄之綠薺
方滋繁於中疇
四言古詩─原─眀陳繼儒十畝之郊菜葉薺花抱甕灌之
樂哉農家
五言古詩─原─宋陸游食薺十韻─舍東種早韭生計似庾
郎舍西種小果戲學蠶叢郷惟薺天所賜青青被陵岡
珍美屏鹽酪耿介凌雪霜采擷無闕日烹餁有祕方候
火地爐暖加糝沙鉢香尚嫌雜筍蕨而況汙膏粱炊秔
及鬻䴵得此生輝光吾饞實易足捫腹喜欲狂一掃萬
錢食終老稽山旁
五言律詩─増宋徐似道─萋萋牆根薺采掇盈─襜破白
半浮糝殺青微下鹽長貧歎亦苦積悟覺尤甘緬想㧞
葵老吾今已傷㢘
七言律詩─增─宋陸游食薺糝甚美盖蜀人所謂東坡羮
也─薺糝芳甘妙絶倫啜来恍若在峨岷蓴羮下豉知難
敵牛乳抨酥亦未珍異味頗思修淨供祕方當惜授㕑
人午窓自撫膨脝腹好住煙村莫厭貧
七言絶句─原─宋陸游食薺─小著鹽醯和滋味微加薑桂
助精神風爐歙鉢窮家活妙訣何曾肯授人　日日思
歸飽蕨薇春来薺美忽忘歸傳誇真欲嫌荼苦自笑何
時得瓠肥　采采珍蔬不待畦中原正味壓蓴絲挑根
擇葉無虚日直到開花如雪時
詩散句─增─唐白居易─滿庭田地濕薺葉生牆根　─宋陳
與義─薄飯不能羮牆陰老春薺　─程俱─薺花雖未繁著
地爛於纈　─金李獻能─曉雪沒寒薺無物充朝饑　─宋
司馬光─後檐數户地荒穢不翦欲令生薺花　─原蘇軾
時遶麥田求野薺强為僧舍煮山羮　─增─劉克莊─薺花
滿地無人見惟有山蜂度短牆　─唐孟郊─食薺腸亦苦
　─朱慶餘─迎寒薺葉稠　─宋王安石─薫風洲渚薺花繁
　─陸游─寒薺繞牆甘若飴　─金叚繼昌─凍隴蘇来白薺
添
别錄─原─製用─清明日未出採薺莖候乾夏作燈杖蚊蛾
不敢近
　　藜(原作藋按本草作藜原譜以藜為/地葵又以為王彗皆誤也今正之)
原─藜一名萊一名紅心灰藋一名臙脂菜一名鶴頂草
一名落藜生不擇地處處有之即灰藋之紅心者莖葉
稍大嫩時亦可食故昔人謂藜藿與膏粱不同老則莖
可為杖氣味甘平微毒殺蟲煎湯洗蟲瘡潄齒䘌搗爛
塗諸蟲傷
彚考─増─詩小雅─北山有萊─疏─草名其葉可食今兖州
人烝以為茹謂之萊烝　─晉書山濤傳─魏帝以濤母老
贈藜杖一枚　─淮南子─藜藿之生蝡蝡然日加數寸不
可以為櫨棟楩柟　─笠澤叢書─讀古聖人書每涵咀義
味獨坐日昃案上一杯藜藿如五鼎太牢饋於左右
詢蒭錄─古稱藜即灰莧老可為杖盖藜杖也
集藻─文散句─增─漢司馬遷自序─糲粱之食藜藿之羮
王褒聖主得賢臣頌─羮藜含糗者不足與論太牢之滋
味
五言絶句─增─眀李東陽詠藜─藜新尚可蒸藜老亦堪煮
眀年幸强健拄杖看秋雨
詩散句─增─晉陶潛─敝襟不掩肘藜羮常乏斟─原─唐杜
甫─吾安藜不糝汝貴玉為琛　試問甘藜藿未肯羨輕
肥　─增─韓愈─藜羮尚如此肉食安可嘗　三年國子師
腸肚集藜莧　童穉頻書札盤飡詎糝藜　─宋蘇軾─寄
語故山友慎無厭藜羮─陳克─顧我從来貧到骨經營
藜藿亦艱辛　─蘇軾─藜羮對書史　─陸游─藜羮自美何
待糝
别錄─原─製用─嫩時採葉滚水煠熟香油拌為茹頗益人
能滌腸胃加蒜亦可啖煠出曬乾可備冬月之用其苗
既老可束為帚直榦之麤而長者可為拄杖
　　(附/錄)蔏藋
增─爾雅─拜蔏藋─注─蔏藋亦似藜─疏─此亦似藜而葉大者
名拜一名蔏藋
　　(附/錄)灰藋
原─灰藋一名灰滌菜一名金鎖天今訛為灰條菜處處
原野有之四月生苗莖有紫紅線稜葉尖有刻缺面青
背白莖心嫩葉皆有細白灰如沙為蔬亦佳氣味甘平
無毒治惡瘡蟲咬面䵟等疾忌著肉作瘡五月漸老髙
者數尺七八月開細白花結實成簇如毬中有細子蒸
曝取仁可炊飯及磨粉食救荒本草云結子成穂者味
甘散者味苦生牆下樹下者忌用白者謂之蛇灰有毒
　　蓴
原─蓴(一作/蒓)一名茆(詩傳云茆鳧葵也又陸璣疏云茆/與荇菜相似江東人謂之蓴菜)一
名錦帶一名水葵(陸璣疏云江東/或謂之水葵)一名露葵(詳見顔/氏家訓)一
名馬蹄草一名缺盆草　─增─毛詩音義─干寳云茆今之
􁇱蹗草江東有之鄭小同云或名水戾一云今之浮菜
即猪蓴也　─原─生南方湖澤中最易生種以水淺深為
候水深則莖肥而葉少水淺則莖痩而葉多其性逐水
而滑惟吳越人喜食之葉如荇菜而差圓形似馬蹄莖
紫色大如筯柔滑可羮夏月開黄花結實青紫色大如
棠梨中有細子三四月嫩莖未葉細如釵股黄赤色名
穉蓴(穉小/也)又名雉尾蓴體軟味甜五月葉稍舒長者名
絲蓴(細莖如/絲也)九月萌在泥中漸麤硬名瑰蓴或作葵蓴
十月十一月名猪蓴(謂可喂/猪也)又名龜蓴(酉陽雜俎云江/東謂之蓴龜)
味苦體澀不堪食取汁作羮猶勝他菜味甘寒無毒治
消渇熱痺厚腸胃安下焦逐水解百藥毒竝蠱氣
彚考─原─詩魯頌─思樂泮水薄采其茆─增─晉書陸機傳
機入洛嘗詣侍中王濟濟指羊酪謂機曰卿吳中何以
敵此答云千里蓴羮未下鹽䜴時人稱為名對　─原─晉
書文苑傅─張翰有清才善屬文齊王冏辟為大司馬東
曹掾因見秋風起思吳中菰菜蓴羮鱸魚膾曰人生貴
適志何能羈宦數千里外以要名爵乎遂命駕而歸
増─南史沈顗傳─顗素不事家産逢齊末兵荒與家人并
日而食或有饋其梁肉者閉門不受惟採蓴荇根供食
以樵採自資怡怡然恒不改其樂　─孝義傳─陶子鏘母
嗜蓴母沒後恒以供奠梁武義師初至此年冬營蓴不
得子鏘痛恨慟哭遂長斷蓴味　─岳陽風土記─岳陽雖
水郷絶難得蓴菜惟臨湘東蓴湖間有之　─顔氏家訓
梁世有蔡朗父諱純既不涉學遂呼蓴為露葵面牆之
徒逓相倣傚承聖中遣一士大夫聘齊齊主客郎李恕
問梁使曰江南有露葵否荅曰露葵是蓴水郷所出卿
今食者綠葵菜耳　─幽眀錄─河東常有醜奴將一小兒
湖邊拔蒲暮宿空田舍中時日向瞑見一少女子姿容
極美乗小船載蓴逕前投醜奴舍寄住因卧覺有臊氣
女已知人意便求出户變而為獺　─寓簡─齊髙帝設蓴
膾崔祖思曰此味故為南北所推　─墨莊漫錄─杜子美
祭房相國九月用茶藕蓴鯽之奠蓴生於春至秋則不
可食不知何謂而晉張翰亦以秋風動而思菰菜蓴羮
鱸鱠鱸固秋物而蓴不可曉也　─陸游詩注─蓴菜最宜
鹽䜴所謂未下鹽䜴者言下鹽豉則非羊酪可敵盖盛
言蓴羮之美耳　─因話錄─千里蓴羮未下鹽豉世多以
淡煮蓴羮未用鹽與豉相調和非也盖末字悞書為未
末下乃地名此二處産此物耳其地今屬江干　─花史
蕭山湘湖産絲蓴最美　─四川志─綿竹縣武都山上出
白蓴菜甚美
集藻─記─增─眀袁宏道湘湖記─蕭山櫻桃􁁉鳥蓴菜皆知
名而蓴尤美蓴採自西湖浸湘湖一宿然後佳若浸他
湖便無味浸處亦無多地方圓僅得數十丈許其根如
荇其葉微類初出水荷錢其枝丫如珊瑚而細又如鹿
角菜其凍如氷如白膠附枝葉間清液泠泠欲滴其味
香粹滑柔略如魚髄蟹脂而清輕逺勝半日而味變一
日而味盡比之荔枝尤覺嬌脆矣其品可以寵蓮嬖藕
無得當者惟花中之蘭果中之楊梅可異類作配耳惜
乎此物東不踰紹西不過錢塘江不能逺去以故世無
知者余往仕吳問吳人張翰蓴作何狀吳人無以對果
若爾季鷹棄官不為折本矣然蓴以春暮生入夏數日
而盡秋風鱸魚將無非是抑千里湖中别有一種蓴耶
雜著─增─眀李流芳題西湖卧遊册─辛亥四月在西湖值
蓴菜方盛時以采擷作羮飽噉有蓴羮歌長不能載大
意謂西湖蓴菜自吾友數人而外無能知其味者袁石
公盛稱湘湖蓴羮不知湘湖無蓴皆從西湖采去又謂
非湘湖水浸不佳不知蓴初摘時必浸之經宿乃愈肥
凡泉水湖水皆可不必湘湖也然西湖人竟無知之者
圖中人舟縱横皆蕭山賣菜翁也可與吾歌竝存以發
好事者一笑　─原─張七澤─蓴菜生松江華亭谷郡志載
之甚詳吾家步兵所為寄思於秋風者也然武林西湖
亦有之袁中郎狀其味之美云香脆滑柔略如魚髓蟹
脂而輕清逺勝其品無得當者惟花中之蘭果中之楊
梅可以異類作配余謂花中之蘭是矣果中楊梅豈堪
敵蓴何不以荔枝易之中郎又謂問吳人無知者盖蓴
惟出於吾郡所産既少又其味易變不能逺致故耳
五言律詩─增─眀鄒斯盛太湖采蓴并引─辛酉秋汎太湖
見紫蓴雜出蘋荇間詢諸旁人不識也衍棹求之得數
里許太湖向無蓴采自余始因賦詩紀之春暖氷芽茁
秋深味更清有花開水底是葉貼湖平野客分雲種山
㕑帶露烹橘黄霜白後對酒奈何情　風靜綠生煙煙
中蕩小船香絲縈手滑清供得秋鮮荇葉分圓缺鱸魚
相後先誰云是千里采采自今年
七言律詩─增─宋楊萬里詠蓴─鮫人直下白龍潭割得龍
公滑碧髯曉起相傳蘂珠闕夜来失却水晶簾一杯淡
煮宜醒酒千里何須下豉鹽可是士衡殺風景却將羶
膩比清纎　─徐似道蓴羮─堆盤縷縷又秋風客俎虀鹽
一洗空羮膾疑居舵樓底杯螯如堕酒船中蓴羮本是
詩人事尊爼那容俗子同不日挽君来快問請分一箸
供涪翁
五言絶句─增─眀髙啓蓴菜─紫絲浮半滑波上老秋風憶
共香菰薦吳江葉艇中
七言絶句─增─宋張孝祥─我夢扁舟震澤風蓴羮晩筯落
盤空那知嶺表炎蒸地也有青絲滿碧籠　─方岳羮蓴
煙雨中間幾白鷗藕花菱葉小亭幽紫蓴共煮香涎滑
吐出新詩字字秋　─徐似道─千里蓴絲未下鹽北遊誰
復話江南可憐一筯秋風味錯被旁人舌本參　─眀陸
樹聲─陸瑁湖邊水慢流洛陽城外問漁舟鱸魚正美蓴
絲熟不到秋風已倦游　─徐茂吳─波心未吐心如結水
葉初齊葉尚含脂自凝膚柔繞指轉敎風味憶江南
鮫杼紛紛散作絲龍涎宛宛滑流匙詩人采茆元從水
莫悞嘉蔬喚露葵　平湖倒影南山綠中滙三潭靈怪
潛蕩槳忽驚雲霧氣驪龍頷下割龍髯　誰握氷絲摘
露叢水晶簾展玉璁瓏魚鬚細細龍油滑道是鮫人織
錦宫　兔絲自是難勝織試比蓴絲總不任聞說西陵
蘇小小當年戲采結同心　蓴絲不似藕絲輕傍腕纒
綿入手縈漫詠東人空杼軸西湖經緯自縱横　─沈眀
臣西湖采蓴曲─西湖蓴菜勝東吳三月春波綠滿湖新
樣越羅裁窄袖著来人說似羅敷
詩散句─原─唐杜甫─豉化蓴絲熟刀鳴膾縷飛─嚴維─江
南季春天蓴菜細如弦　─增─宋司馬光─蓴羮紫絲滑鱸
膾雪花肥　─陸游─勿言蓴菜老檥棹醉湘湖　─唐皮日
休─雨来蓴菜流船滑春後鱸魚墜釣肥　─宋陸游─石帆
山路頻囘首箭茁蓴絲正滿盤　秋來便有欣然處新
種蓴絲已滿塘　─文天祥─賴有蒓風堪斫膾便無花月
亦飛觴　─元謝宗可─氷縠冷纒青縷滑翠鈿細綴玉絲
香　─原─唐杜甫─君思千里蓴　絲繁煮細蓴─增─杜甫
羮煮秋蓴滑　─白居易─蓴絲滑且柔　─賀知章─鏡湖蓴
菜亂如絲　─羅隱─盤擎紫線蓴初熟　─皮日休─買得蓴
絲待陸機　─宋黄庭堅─醉煮白魚羮紫蓴　─眀陳繼儒
蓴絲翠滴蓴氷紫
詞─增─宋王易簡摸魚兒─怪鮫宫水晶簾捲氷痕初斷香
縷柔波蕩槳人難到三十六陂煙雨春又去伴㸃㸃荷
錢隠約吳中路相思日暮恨洛浦娉婷芳鈿翠翦奩影
照凄楚　功名夢消得西風一度髙人今在何許鱸香
菰冷斜陽裏多少天涯意緒誰記取但枯䜴紅鹽溜玉
凝秋筯尊前起舞算惟有淵眀黄花歳晚此興共千古
　─又─遇湘臯碧龍驚起氷涎猶䕶髯影春洲未有菱歌
伴獨占暮煙千頃呼短艇試翦取纎條玉溜青絲瑩樽
前細認似水面新荷波心半卷㸃㸃翠鈿淨　凄凉味
酪乳那堪比竝吳鹽一箸秋冷當時不為鱸魚去聊爾
動渠歸興還記省是幾度西風幾處吹愁醒鷗昏鷺暝
謾換得霜痕蕭蕭兩鬢羞與共秋鏡　─唐珏摸魚兒─漸
滄浪凍痕銷盡瓊絲初漾眀鏡鮫人夜翦龍涎滑織就
水晶簾冷鳧葉淨最好似嫩荷半捲浮晴影玉流翠凝
早枯豉融香紅鹽和雪醉齒嚼清瑩　功名夢曽被秋
風喚醒故人應動髙興悠然世味渾如水千里舊懐誰
省空對景奈囘首姑蘇臺畔愁波暝煙寒夜靜但只有
芳洲蘋花與老何日泛歸艇
别錄─増─爾雅翼─今吳人嗜蓴菜鱸魚盖魚之美者復因
水菜以芼之兩物相宜獨為珍味　─原─製用─内景經云
四月食蓴菜鯽魚羮開胃　─禁忌─雞跖集─蓴入七八月
不可食中有蝸蟲故也至十月氷凍蟲死雖老猶可食
　蓴性雖冷熱食及多食擁氣損人胃及齒令人顔色
惡損毛髪和醋食令人骨痿發痔關節急嗜睡脚氣論
中冷人食此誤人極深
　　芹
原─芹古作蘄(本草作蘄從􁁈從蘄諧聲也後省作芹楚/有蘄州蘄縣俱音淇羅願云地多産芹故)
(字從芹蘄亦音芹徐鍇註說文蘄字从屮蘄諸/書無蘄字據此則蘄字亦當从靳作蘄字也)一名水
英一名楚葵(爾雅云芹楚葵注/云今水中芹菜)有水芹旱芹水芹生江
湖陂澤之涯旱芹生平地有赤白二種(爾雅翼云白芹/舒蘄多有之土)
(人呼為/白芷)二月生苗其葉對節而生似芎藭其莖有節稜
而中空其氣芬芳五月開細白花如蛇床花蘇恭云白
芹取根赤芹莖葉竝堪作葅味甘無毒止血養精益氣
止煩去伏熱殺藥毒令人肥健置酒醤香美和醋食滋
人但損齒又有一種馬芹爾雅謂之茭又名牛蘄若野
茴香葉細銳可食亦芹類也(本草李時珍云一名胡芹/一名野茴香以其氣味子)
(形微似也金光明經謂之/葉婆你與芹同類而異種)一種黄花者毛芹也有毒殺
人(此旱芹/之一種)
彚考─增─詩小雅─觱沸檻泉言采其芹─箋─芹菜也可以為
葅亦所用待君子也我使采其水中芹者尚潔清也
魯頌─思樂泮水薄采其芹　─周禮天官─加豆之實芹葅
兔醢　─原─吕氏春秋─菜之美者雲夢之芹　─列子─昔人
有美戎菽甘枲莖芹萍子者對郷豪稱之郷豪取而嘗
之蜇於口慘於腹衆哂而怨之其人大慚　─四時寳鏡
東晉李鄂立春日命以蘆菔芹菜為菜盤相餽貺　─增
龍城錄─魏左相忠言讜論贊襄萬機誠社稷臣有日退
朝太宗笑謂侍臣曰此羊鼻公不知遺何好而能動其
情侍臣曰魏徴好嗜醋芹毎食之欣然稱快此見其真
態也眀日召賜食有醋芹三盃公見之欣喜翼然食未
竟而芹已盡太宗笑曰卿謂無所好今朕見之矣公拜
謝曰君無為故無所好臣執作從事獨僻此收斂物太
宗黙而感之公退太宗仰睨而三歎之　─二老堂詩話
蜀人縷鳩為膾配以芹菜或為詩云本欲將芹補那知
弄巧成　─爾雅翼─釋菜以菜為摰即采水中三品之水
草以薦之采菽詩次章采檻泉中之水芹微物也而古
人不以微薄廢禮猶愈於無禮也今釋奠先聖猶用之
　─昌平山水記─芹城在州東三十里有橋橋下有水出
芹　─山家清供─芹二月三月作英時采之入湯取出以
苦酒硏子入鹽與茴香漬之可作葅帷瀹而羮之既清
而馨猶碧澗然故杜甫有香芹碧澗羮之句
集藻─四言古詩─原─眀陳繼儒─春水漸寛青青者芹君且
留此彈余素琴
五言律詩─增─宋朱子次韻公濟恵芹─晚食寧論肉知君
薄世榮瓊田何日種玉本一時生白鶴今休誤青泥舊
得名收單還炙背北闕儻關情
五言絶句─增─明髙啓芹─飯煮憶青泥羮炊思碧澗無路
獻君門對案増三歎
詩散句─原─唐杜甫─獻芹則小小薦藻眀區區─韓愈─食
芹雖云美獻御固已癡　─杜甫─風吹青井芹　─増─白居
易─飯稻茹芹英─元倪瓚─香芹渾滿澗─原─唐杜甫─飯
煮青泥坊底芹　─增─杜甫─美芹由来知野人　盤剝白
鴉烏觜芹　─温庭筠─潔白芹芽入燕泥　─宋陸游─盤蔬
臨水采芹芽
詞─増─宋髙觀國生查子─野香春吐芽泥濕隨飛燕碧澗
一杯羮夜照無人翦　玉釵和露香鵞管随香軟野意
重殷勤持以君王獻
别錄─原─禁忌─三月八月二時龍帶精入芹菜中人誤食
之為病面青手青腹滿如妊痛不可忍服硬餳三四升
日三吐出蜥蜴便瘥一說亦虺蛇蜥蜴之毒耳非龍也
春夏之交遺精於此且蛇喜食芹尤為可證
　　(附/錄)紫芹
增─本草─紫芹一名蜀芹亦名楚葵一名苔菜一名水萄
菜　─原─紫芹即赤芹生陰崖陂池近水石邊狀類赤芍
藥葉深綠背甚赤莖似蕎麥花紅可喜結實亦似粃蕎
麥味苦澀其汁可以煮雌制汞伏砂擒黄號起貧草他
方頗少太行王屋諸山最多
　　紫菜
増─魏王花木志─吳郡邊海諸山悉生紫菜　─吳都賦注
紫菜生海水中正青附石生取乾之則紫色臨海常獻
之
集藻─增─宋黄庭堅綠菜贊─蔡蒙之下彼江一曲有茹生
之可以為䔩蛙蠙之衣采采盈掬吉蠲洗澤不溷沙礫
芼以辛鹹宜酒宜餗在吳則紫在蜀則綠其臭味同逺
故不錄誰其發之班我旨蓄維女博士史君炎玉
　　龍鬚菜
增─盛京志─龍鬚菜生扵東南海邊石上叢生狀如柳根
長者至尺餘白色以醋浸食亦佳蔬也土人呼為麒麟
　菜出金州海邊
　　　鹿角菜
　增─南越志─猴葵色赤生石上南越謂之鹿角─盛京志
　鹿角菜生東南海中大如鐵線分丫如鹿角紫黄色乾
　之為海錯水洗醋拌則如新味今金州海邊有之
　
　
　
　
　
　
　
　
　
　
御定佩文齋廣羣芳譜卷十五
　欽定四庫全書
御定佩文齋廣羣芳譜卷十六
　　蔬譜
　　　山藥
　原─山藥原名薯蕷(負暄雜錄云山藥本名薯蕷避唐代/宗諱改名薯藥宋英宗諱曙改名山)
　(藥/)一名山藷一名土藷一名玉延(廣雅云玉延署預也/吳普云齊楚名玉延)
　一名修脆─増─本草─山藥一名藷藇一名山芋一名藷
　薯一名兒草江閩人單呼為藷─原─處處有之南京者
　最大而羙蜀道尤良入藥以懐慶者為佳春間生苗蔓
　延莖紫葉青有三尖似白牽牛葉更厚而光澤五六月
　開細花成穟淡紅色大類棗花秋生實扵葉間青黄八
　月熟落根下外薄皮土黄色狀似雷丸大小不一肉白
　色煮食甘滑與根同冬春採根皮亦土黄色薄而有毛
　其肉白色者為上青黒者不堪用南中一種生山中者
　根細如指極𦂳實刮磨入湯煮之作塊味更佳食之尤
　益人江湖閩中一種根如薑芋而皮紫大者切數片去
皮煎煮食俱羙但性冷於北地者彼土人呼為藷入藥
以野生者為勝性甘溫平無毒鎮心神安魂魄止腰痛
治虛羸健脾胃益腎氣止洩痢化痰涎久服耳目聰眀
輕身不老
彚考─増─山海經─景山其草多藷藇升山其草多藷藇
　─搜神記─漢時有杜蘭香者自稱南康人氏以建業四
年春數詣張碩碩年十七望見其車在門外婢通言阿
母所生遣授配君可不敬從碩呼女前視可十六七說
事邈然久逺有婢子二人大者萱支小者松支鈿車青
牛上飲食皆備出薯蕷子三枚大如雞子云食此令君
不畏風波辟寒溫碩食二枚欲留一不肯令碩食盡言
本為君作妻情無曠逺以年命未合且小乖太嵗東方
卯當還求君　─湘中記─永和初有採藥衡山者道迷糧
盡過息巖下見一老公四五年少對執書告之以飢與
其食物如薯蕷指教所去六日至家而不復飢　─異苑
薯蕷入藥又復可食野人謂之土藷若欲掘取嘿然而
獲唱名者便不可得人有植者随所種之物而像之也
　─清異錄─蜀孟昶月旦必素飱性喜薯藥左右因呼薯
藥為月一盤
集藻─頌─増─梁江淹薯蕷頌─華不可炫葉不足憐微根儻
餌棄劍為仙黄金共夀丹雘争年君謂无妄我驗衡山
賦─原─宋陳與義玉延賦─吾聞陽公之田不懇不耕爰播
盈斗可獲連城資陰陽之淑氣孕天地之至精蜿蜒赤
埴之腴煌扈白虹之英驚山木之潤發冒朝采之餘榮
逮百嘉之澤盡候此玉之豐成王公大人方以不貪為
寳辭秦玉而陋楚珩雖三獻其奚售乃舉贄扵老生老
生囊中之法未試腹内之雷久鳴搴石鼎以自濯搘豕
腹之彭亨春江浩其波濤逺壑颯以松聲俄白雲之漲
谷亂雙眼於晦眀擅人間之三絶色味勝而香清捧杯
盂而笑領映戶牖之新晴斥去懶殘之芋盡棄接輿之
菁收竒勲扵景刻七未落而體輕凌厲八仙掃除三彭
見蓬莱之夷路接閶闔於初程彼狥華之大夫含三生
之宿酲汙以蜂蜜辱以羊羮合嘗逸少之炙同傳孝儀
之鯖嘆超然之至味乃陸沈於聾盲豈能扵我乎遇亦
或卿而或烹起援筆以三叫馳蛇蚓以縱横吾何與大
夫之迷疾蓋以慰此玉之不平也
五言古詩─増─宋司馬光荅昌言求薯蕷苗─冬實散肥壤
春苖動新葉雅意非遺人野情聊自惬何言好事者求
訪来相疊㑹種十畝餘坐取詩盈箧　─陳與義同楊運
幹黄秀才村西買山藥─潦縮田路寛委蛇散腰脚勝日
三枝杖村西買山藥岡巒相吞吐逺水互前却天陰野
水眀嵗暮竹籬薄田翁領客意發筐堆磊落玉質緗色
裘用世乃見縛屠門幾許快夜語尋幽約石鼎看雲翻
門前北風惡
七言古詩─増─宋文同子平寄恵希夷陳先生服唐福山
藥方因戯作雜言謝之─蜀江之東山色盡如赭有道人
云此是丹砂伏其下煙雲光潤若洗濯澗谷玲瓏如刻
畫我聞神仙草藥不在凡土生是中當有靈苗異卉之
根莖果然人言所出山芋為第一西南諸郡有者皆虚
名就中唐福衆稱賞肥實甘香天所養有時巖頭倒垂
三尺壯士臂忽然洞口直舉一合仙人掌土人入冬農
事閑千篝萬鍤来此山可憐所鬻不甚貴著價即售曽
不慳往年子瞻為余說言君所部之内此物尤竒絶後
復寄書勸我當餌之滿紙親提華嶽先生訣予因購之
不惜錢依方服餌將二年其功神聖久乃覺牙牢體溢
支節堅自問丹霄㡬時上早生兩翅教髙颺塵世如帑
不可居待看鴻濛對雲將　─元龔璛掘山藥歌─綠薜紫
藤緗色子種玉綿延春透髄晴虹嵗晚寒不起託命長
鑱山谷裏小隠牆東塹藥䦨劚土政得方槃槃服食相
傳養生訣茂陵劉郎和露啜
五言律詩─増─眀劉崧嘗山藥─誰種山中玉修圓故自勻
野人尋得慣帶雨劚来新味益丹田暖香凝石髄春商
芝亦何事空負白頭人
七言律詩─増─宋王安石次韻奉和蔡樞宻南京種山藥
法─區種抛来六七年春風條蔓想宛延難追老圃莓苔
徑空對珍盤玳瑁筵嘉種忽傳河右壤靈苗更長闕西
偏故畦穿劚知何日南望鍾山一慨然　─原─黄庭堅山
蕷湯─厨人清曉獻瓊糜正是相如酒渇時能解饑寒勝
湯餅略無風味笑蹲鴟打窓急雨知然鼎亂眼晴雲看
上匙已覺塵生雙井椀濁醪從此不須持　─朱子和秀
野山藥─怪来朽壤耀瓊英小劚頃筐可代耕豢豹于人
儘無分蹲鴟從此不須生雪鑱但使身長健石鼎何妨
手自烹欲賦玉延無好語羞論蜂蜜與羊羮
詩散句─増─宋王珪─鳳池春晚綠生煙曾見高枝蔓玉延
常伴兎絲留我箧㡬随竹葉泛君筵　─唐韓愈─僧還相
訪来山藥煮可掘　─宋張舜民─如何山芋輩天下稱朱
魏　─唐杜甫─充膓多薯蕷　─宋蘇軾─淇上白玉延
詞─増─宋張鎡南柯子─積雪迷松徑圍爐掩竹扉牀頭一
味有蹲鴟軟火深聞香熟已多時　自得陶朱法休教
嬾瓉知浪傳黄獨正甘肥紫玉嬰兒盈尺更新竒　─又
種玉能延命居山易學仙青青一畝自鉏煙露孕雲蒸
肌骨更凝堅　熟染蜂房蜜清添石鼎泉雲香酥膩老
来便煨芋爐深却笑祖師禪
别錄─原─種植─春社日取宿根多毛有白瘤者竹刀截作
二寸長塊先將地開作二尺寛溝深三四尺長短任意
先填亂糞柴一半上實以土將截斷山藥竪埋扵中上
仍以糞土覆與溝平時澆灌之苗生以竹或樹枝架作
楥髙三四尺當年可食三四年者根大尤羙夏月宜頻
澆最宜肥地每年易人而種宜牛糞麻籸忌人糞　─修
治─以布裹手竹刀刮去皮竹篩盛置簷風處不得見日
至夕乾五分侯全乾收或微火烘乾亦可　又法去皮
以水浸之糝白礬末少許入水中經宿洗淨則涎自去
　　芋
原─芋一名土芝一名蹲鴟(史記注云芋頭/形類鴟鳥之蹲)一名莒(說文/云齊)
(謂芋/為莒)　─増─說文─大芋實根駭人故謂之芋─廣雅─渠芋
也其葉謂之􁀙葃　─爾雅翼─芋之大者前漢謂之芋魁
後漢書謂之芋渠─種芋法─吳郡所産大者謂之芋頭
嘉定名之博羅旁生小者謂之芋妳─原─在在有之蜀
漢為最京洛者差圓小葉如荷長而不圓莖微紫乾之
亦中食根白亦有紫者南方之芋子大如斗旁生子甚
多皮上有微毛如鱗次裹之拔之則連茹而起味甘蒸
煮任意濕紙包火煨過熟乗熱噉之則鬆而膩益氣充
饑亦可為羮臛若和皮水煮冷啖堅頑少味最不易消
廣志所載十數種君子芋(大如/斗魁)淡(原作/談誤)善芋(魁大如瓶/少子葉如)
(繖蓋紺色而紫莖其長丈餘/易熟長味是芋之最善者)百果芋(魁大子繁/畝收百斛)雞子芋
(色/黄)車轂芋鉅(一作/銀)子芋旁(原作/勞誤)巨芋青浥邉芋四種皆
多子可乾腊亦可藏至夏皆種之羙者長味芋(味羙莖/亦可食)
九面芋(大而/不羙)青芋曹芋(一作/素芋)象芋(一作象空芋大/而弱使人易饑)皆不
可食又有蔓芋(縁枝生大者/如二三升)博士芋(出新鄭蔓生而/根如鵞鴨卵)百
子芋(出葉俞縣有/魁芋無旁子)　─増─酉陽雜俎天芋(生終南山中/葉如荷而厚)雀
芋(狀如雀頭置乾地反濕置濕地/反乾飛鳥觸之堕走獸遇之僵)　─益部方物畧記─赤
鸇芋(俗號赤顫頭芋形長而/圓但子不繁衍味最羙)蠻芋(味亦羙其形則圓/子繁衍人多蒔之)摶
果芋(品最下摶接也言可/接果山中人多食之)　─本草─芋種雖多有水旱二
種旱芋山地可種水芋水田蒔之葉皆相似但水芋味
勝莖亦可食芋不開花時或七八月間有開者抽莖生
花黄色旁有一長萼䕶之如半邊蓮花之狀　─原─芋味
平除煩止渇可以療饑可以備荒小兒戒食滯胃氣難
尅化有風疾服風藥者最忌多致殺人備荒論曰蝗之
所至凡草木葉無有遺者獨不食芋桑與水中菱芡宜
廣種之
彚考─原─史記貨殖傳─蜀卓氏之先趙人也秦破趙遷卓
氏曰吾聞岷山之下沃野下有蹲鴟至死不饑乃求逺
遷致之臨卭　─漢書翟方進傳─初汝南有鴻隙陂郡以
為饒翟方進為相奏罷之王莽時常枯旱郡中追怨方
進童謡曰壊陂誰翟子威飯我豆食羮芋魁反乎覆陂
當復誰云者兩黄鵠　─増─晉書李雄載記─雄尅成都軍
饑甚乃率衆就榖扵郪掘野芋而食之　─南史孝義傳
鮮于文宗漁陽人年七嵗䘮父父以種芋時亡至眀年
芋時對芋嗚咽如此終身　─孝經援神契─仲冬日昴星
中收莒芋　─原─列仙傳─酒客為梁丞使民益種芋三年
當大饑衆如其言後果大饑梁民得不死　─増─汝南先
賢傳─薛直歸先人冡側種稻芋稻以祭祀芋以充饑耽
道說禮𤣥虗無為　袁安除隂平長時年饑民皆菜食
租入不畢安聽使輸芋曰百姓饑困長何得食榖先自
引芋吏皆從之　─華陽國志─何随字季業蜀郡郫人也
除安漢令蜀亡去官時巴土饑荒所在無榖送吏行乏
輙取道側民芋随以緜繫其處使足所取直民視芋見
緜相語曰聞何安漢清㢘行過從者無糧必能爾耳持
緜追還之終不受因為語曰安漢吏取糧令為之償
原─鄴侯外傳─泌嘗於衡嶽寺讀書嬾殘所謂嬾殘經音
先悽愴而后喜恱必謫堕之人中夜潜往謁焉嬾殘命
坐發火出芋以啖之謂泌曰慎勿多言領取十年宰相
　─増─雲仙雜記─李華燒三城絶品炭以龍腦裹芋魁煨
之擊爐曰芋魁遭遇矣　─青棠集─張九齡知蕭炅不學
故相調謔一日送芋書稱蹲鴟蕭荅曰損芋拜嘉帷蹲
鴟未至然僕家多怪亦不願見此惡鳥焉九齡以書示
客滿座大笑　─物類相感志─今浙東生土芋狀磊磈自
實若天雷頻則多生若耕種欲取不得名之若呼芋字
則逡巡不見矣　─玉堂閒話─閤皁山一寺僧甚専力種
芋嵗收極多杵之如泥造壍為牆後遇大饑獨此寺四
十餘僧食芋壍以度凶嵗　─爾雅翼唐開元中蕭嵩奏
請注文選東宫衛佐馮光進解蹲鴟云今之芋子即是
著毛蘿蔔嵩聞大笑─原─影燈記─洛陽人家上元各造
芋郎君食之宜男女　─増─澄懐錄─有人收得虞永興與
圓機書一紙翦開字字賣之房村二字得芋千頭　─原
閩清上有巖曰盤谷下有橋曰渡仙産竒花異果嘗有
二人入山適一叟後至袖中出芋數枚相啖忽不見但
見木葉盈尺題詩其上曰偶與雲水㑹不與雲水通雲
散水流後杳然天地空
集藻─賛─増─宋宋祁芋賛─芋種不一鸇芋則貴民儲于田
可用終嵗
文賦散句─増─漢東方朔七諫─拔搴𤣥芝兮列樹芋荷
晉左思吳都賦─徇蹲鴟之沃則以為世濟陽九　─蜀都
賦─𤓰疇芋區
五言絶句─増─宋朱子芋魁─沃野無凶年正得蹲鴟力區
種萬葉青深煨奉朝食
七言絶句─増─宋韓琦中書東㕔山芋─随竹縈囘翠蔓延
土藷名異出前編㑹須霜晚餐珠實可挹浮丘作地仙
　─原─蘓軾過子忽出新意以山芋作玉糝羮色香味皆
竒絶天上酥􁉦則不可知人間决無此味也─香似龍涎
仍釅白味如牛乳更全清莫將南海金虀膾輕比東坡
玉糝羮─陸㳺芋─陸生晝臥腹便便歎息何時食萬錢
莫誚蹲鴟少風味賴渠撐拄過凶年
詩散句─増─宋孫覿─蹲鴟勸加餐風味亦可人─原─劉子
翬─曉煩黏玉糝深椀啖糢糊　─増─陸㳺─風爐歙鉢生涯
在且試新寒芋糝羮　葑火正紅煨芋羙不妨乗炬雪
中歸　─梁沈約─綠芋鬱參差　─周庾信─白石香新芋
唐王維─巴人訟芋田　新秋綠芋肥　─岑參─葉葉藏山
徑　─原─杜甫─紫收岷嶺芋─増─軒轅彌眀─凍芋強抽萌
　─張籍─沙田紫芋肥─薛能─野色生肥芋　─宋陸㳺─羙
啜芋魁羮　─元李孝光─芋熟騎童分　─王逢─新霜芋長
孫　─唐張籍─水店晴看芋葉黄　─韋莊─木甑朝蒸紫芋
香　─宋蘇軾─土人頓頓食藷芋　芋魁徑尺誰能盡
陸㳺─芋肥一本可専車　地爐枯葉夜煨芋　─元戴帥初
山毛人摘芋紅多　─馬臻─飽霜紫芋細凝酥
别錄─増─神仙傳─焦先常食白石以分與人熟煮如芋
種芋法─陶隠居曰生則有毒性滑尤為服餌家之所忌
劉禹錫云十月後曬乾收之冬月食他時月不可食久
食則虗勞無力圗經曰食之過多則有損傷唐本草云
多食動宿冷　─原─擇種─十月㨂根圎長尖白者就屋南
簷下掘坑以礱糠鋪底將種放下稻草盖之勿使凍爛
至三月間取出埋肥地待早苗發三四葉於五月間擇
近水肥地移栽其科行與種稻同或用河泥或用灰糞
爛草壅培旱則澆之有草則去之若種旱芋亦宜肥地
　─栽種─正二月將耕過地先鋤一徧以新黄土覆盖三
月中擇壬申壬午壬戌辛巳戊申庚子辛卯日將芋芽
向上種候生三四葉髙四五寸五月移栽大抵芋畏旱
宜近水軟沙地區深可三尺許行欲寛寛則過風本欲
深深則根大春宜種夏種不生秋宜壅失壅則瘦鋤宜
頻澆宜數霜降宜捩其葉鋤開根邉土上肥泥壅根使
力囘於根則愈大而愈肥汜勝之書云區方深各三尺
下實豆萁尺有五寸以糞著萁上如萁厚一區種五本
要勻再以糞土覆之芋成萁爛皆長三尺南方多水芋
北方多旱芋總之地皆宜肥水芋二尺一科畆為科二
千一百六十科收魁若子二斤畆為斤二千三百二十
以備荒救饑已數倍於作田矣種芋之地衆人往来眼
目多見及聞刷鍋聲多不孶生　─鋤芋─宜晨露未乾及
雨後耘鋤令根旁虗則芋大子多若日中耘大熱則蔫
以灰糞培則茂　水芋不必耘但亦宜肥地　七月乃
塘法在芋四角掘土壅根則土暖結子圓大霜後起之
　芋荄繁宜剝取淖曬乾煮食味極甘羙　─製用─芋餺
飥煮熟去皮擂爛以細布紐去查和麪豆粉為􁀙捍切
麤細任意初煮二十沸如鐵至百沸軟滑汁食之和鯽
魚鱧魚作臛食良　微糝以鹽則煮不糢糊　霜後芋
子上芋白擘下以液漿煠過曬乾冬月炒食味勝蒲筍
　聞山中人取大芋曝極乾和土築牆經乆不壊荒年
取用或去皮搗爛塗壁嵗嵗加之亦經久不壊苐芋多
惡種無論野生即田園所植亦須擇種厚壅不然有青
色多斑駁者味最劣青芋多毒先以灰汁煮薑亦可次
易水煮熟乃堪食博物志云野芋狀小于家芋有大毒
家芋種之三年不採成稆芋形葉俱相似根並殺人悮
食者土漿及大豆汁糞汁灌之良　煮芋汁洗膩衣潔
白如玉─増─東坡雜記─岷山之下凶年以蹲鴟為糧不復
疫癘知此物之宜人也本草謂芋土芝云益氣充饑恵
州富此物然人食者不免瘴吳逺㳺曰此非芋之罪也
芋當去皮濕紙包煨之火過熟乃噉之則鬆而膩乃能
益氣充饑今恵人皆和皮水煮冷淡堅頑少味其發瘴
固宜丙子除夜前兩日夜饑甚逺逰煨芋兩枚見啖羙
甚乃為書此帖　蜀中人接花果皆用芋膠合其罅予
少時頗能之嘗與子由戯用苦楝木接李既實不可嚮
口無復李味傳云一薫一蕕十年尚猶有臭非虗語也
芋自是一種不甚堪食名接果─夢溪筆談─處士劉湯
隠居王屋山常于齋中見一大蜂罥于蛛綱蛛縛之為
蜂所螫墜地俄頃蛛鼓腹欲裂徐徐行入草嚙芋梗微
破以瘡就嚙處磨之良久腹漸消輕躁如故自後人有
為蜂螫者挼芋梗傅之則愈
　　(附/錄)香芋
原─香芋形如土豆而味甘羙煮熟可下茶　─増─種芋法
香芋皮黄肉白莖葉如扁豆而細又有引蔓開花花落
即生名之曰落花生皆嘉定有之
　　(附/錄)甘露子
増─本草─甘露子(以根味/而名)一名地蠶(原譜誤/作環)一名土蛹一
名草石蠶(皆以根形而名蘇頌云草/根之似蠶者亦名石蠶)一名滴露一名地
𤓰兒荆湘江淮以南野中有之人亦栽蒔二月生苗長
者近尺方莖對節狹葉有齒並如雞蘓但葉皺有毛四
月開小花成穂一如紫蘓花穂結子如荆芥子其根聨
珠狀如老蠶掘根蒸煮食之味如百合　─原─二三月鋤
宜沃土宜沾濕凡種宜于園圃近陰處或樹蔭下疎種
之至秋乃收生熟皆可食又可蜜煎可醬漬可作豉雨
中以灰雜鬆土覆掩根鋤草浄則生繁至冬鋤取一云
葉上露滴地即滋𦙍是以有滴露之名
集藻─七言古詩─増─宋楊萬里甘露子─甘露子甘露子喚
作地蠶亦良似不食柘葉不食桑何須走入地底藏不
能作繭不上簇如何也蒙賜沐浴呼我果謂之果呼我
䔩謂之䔩唐臨鼂錯莫逢他髙陽酒徒咀爾不搖牙
　　(附/錄)土芋
原─本草─土芋一名土豆一名土卵一名黄獨蔓生葉如
豆根圓如卵肉白皮黄可灰汁煮食亦可蒸食解諸藥
毒生研水服吐出惡物
　　甘藷
原─甘藷一名朱藷一名番藷大者名玉枕藷(稗史類編/云嶺外多)
(藷有發深山邃谷而得/者重數十斤名玉枕藷)形圎而長本末皆銳肉紫皮白
質理膩潤氣味甘平無毒補虗乏益氣力健脾胃強腎
陰與薯蕷同功久食益人與芋及薯蕷自是各種巨者
如杯如拳亦有大如甌者氣香生時似桂花熟者似薔
薇露撲地傅生一莖蔓延至數十百莖節節生根一畆
種數十石勝種榖二十倍閩廣人以當米榖有謂性冷
者非三二月及七八月俱可種但卵有大小耳卵八九
月始生冬至乃止始生便可食若未須者勿頓掘令居
土中日漸大到冬至須盡掘出不則敗爛　徐𤣥扈云
昔人謂蔓菁有六利柿有七絶予謂甘藷有十二勝收
入多一也色白味甘諸土種中特為夐絶二也益人與
薯蕷同功三也徧地傅生翦莖作種今嵗一莖次年便
可種數十畆四也枝葉附地随節生根風雨不能侵損
五也可當米榖凶年不能災六也可充籩實七也可釀
酒八也乾久收藏屑之旋作餅餌勝用餳蜜九也生熟
皆可食十也用地少易於灌溉十一也春夏種初冬收
入枝葉極盛草穢不容但須壅土不用鋤耘不妨農工
十二也─南方草木狀─甘藷盖薯蕷之類或曰芋之類
根葉不如芋皮紫而肉白蒸鬻食之産珠崖之地海中
之人皆不業耕稼惟掘地種甘藷秋熟收之蒸㬠切如
米粒倉圌貯之以充糧糗是名藷糧大抵南人二毛者
百無一二惟海中之人夀百餘嵗者由不食五榖食甘
藷故耳─異物志─甘藷出交廣南方民家以二月種十
月收之其根似芋亦有巨魁大者如鵞卵小者如雞鴨
卵剝去紫皮肌肉正白如肪南人當米榖果食灸皆香
羙初時甚甜經乆得風稍淡─甘藷疏─閩廣藷有二種
一名山藷彼中故有之一名番藷有人自海外得此種
海外人亦禁不令出境此人取藷絞入汲水繩中因得
渡海分種移植遂開閩廣之境兩種莖葉多相類但山
藷植援附樹乃生番藷蔓地生山藷形魁壘番藷形圎
而長其味則番藷甚甘山藷稍劣　江南田圩下者不
宜藷若髙仰之地平時種藍種豆者易以種藷有數倍
之獲大江以北土更高地更廣即其利百倍不啻矣倘
慮天旱則此種畆收數十石數口之家止種一畆縱災
甚而汲井灌溉一至成熟終嵗足食又何不可
集藻─序─原─眀徐𤣥扈甘藷疏序─方輿之内山陬海澨麗
土之毛足以活人者多矣或隠弗章即章矣近之人習
用之以為澤居之魚鱉山居之麋鹿也逺之人逖聞之
以為踰汶之貉踰淮之橘也坐是兩者弗獲相通焉余
不佞獨持迂論以為能相通者什九不者什一人人務
相通即世可無聚不足民可無道殣或嗤笑之固陋之
心終不能移每聞他方之産可以利濟人者往往欲得
而藝之同志者或不逺千里而致耕穫菑畬時時利頼
其用以此持論頗益堅嵗戊申江以南大無麥禾欲以
樹藝佐其急且備異日也有言閩越之利甘藷者客莆
田徐生為予三致其種種之生且蕃畧無異彼土庶㡬
哉橘踰淮弗為枳矣余不敢以麋鹿自封也欲徧布之
恐不可戶說輙以是疏先焉
别錄─増─物類相感志─手植如手鋤鍬等物植随本物形
狀　─原─種植─種藷宜高地沙地起脊尺餘種在脊上遇
旱可汲井澆灌即遇澇年若水退在七月中氣候既不
及藝五榖即可翦藤種藷至於蝗蝻為害草木蕩盡惟
藷根在地薦食不及縱令莖葉皆盡尚能發生若蝗信
到時急令人發土徧壅蝗去之後滋生更易是天災物
害皆不能為之損人家凡有隙地但只數尺仰天見日
便可種得石許此救荒第一義也須嵗前深耕以大糞
壅之春分後下種若非沙土先用柴灰或牛馬糞和土
中使土脈散緩與沙土同庶可行根重耕起要極深將
藷根每叚截三四寸長覆土深半寸許每株相去縱七
八尺横二三尺俟蔓生既盛苗長一丈留二尺作老根
餘翦三葉為一段插入土中每栽苗相去一尺大約二
分入土一分在外即又生藷隨長随翦随種随生蔓延
與原種者不異凡栽須順栽倒栽則不生節在土上即
生枝在土下即生卵約各節生根即從其連綴處斷之
令各成根苗每節可得卵三五枚─製用─可生食可蒸
食可煮食可煨食可切米曬乾收作粥飯可曬乾磨粉
作餅餌其粉可作粳子炒煤子食取粉可作丸似珍珠
沙谷米可造酒但忌與醋同用　一造粳將糯米水浸
五七日以米酸為度淘淨曬乾搗成細粉看晴天將糯
粉入生水和作團子如杯口大即將藷根拭去皮洗浄
沙石上徐徐磨作漿要極細勿攙水將糯團煮熟撈入
瓶中用木杖盡力攪作糜候冷熱得所大約以可入手
為度將藷漿傾入每糯粉三斗入藷漿一斤攪極勻先
將乾小粉篩平板上次將糜置粉上又著乾粉捍薄曬
半乾切如骰子様曬極乾收藏用時慢火燒鍋令熱下
二合許慢火炒少刻漸軟漸發成團毬子次下白糖芝
蔴或更加香料炒勻候冷極浮脆每粳二升可炒一斗
芋漿山藥漿亦可作　造粉取藷根麤布拭去皮水洗
淨和水磨細入水中淘去浮渣取澄下細粉曬乾同豆
粉灑水作丸與珍珠沙谷米無異　造酒藷根不拘多
少寸截斷曬半乾甑炊熟取出揉爛入甑中用酒藥研
細搜和按實中作小坎候漿到看老嫩如法下水用絹
袋濾過或生或煮熟任用其入甑寒暖酒藥分兩下水
升斗或用麯蘗或加藥物悉與米酒同法若造燒酒即
用藷酒入鍋如法滴糟成頭子燒酒或用藷糟造常用
燒酒亦與酒糟造燒酒同─藏種─九月十月間掘藷卵
揀近根先生者勿令損傷用軟草包裹挂通風處陰乾
　一法扵八月中揀近根老藤翦七八寸長每七八根
作一小束耕地作畦將藤束栽畦内如栽韭法過月餘
每條下生小卵如蒜頭狀冬月畏寒稍用草盖覆至来
春分種若老條原卵在土中無不壊爛　一法霜降前
取近根卵稍堅實者陰乾以軟草各襯另以軟草裹之
置無風和暖不近霜雪不受氷凍處　一法霜降前收
取根藤曝令乾於竈下掘窖約深一尺五六寸先下稻
糠三四寸次置種其上更加稻糠三四寸以土盖之
一法七八月取老藤種入木筩或磁瓦器中至霜降前
置草篅中以稻糠襯置向陽近火處至春分後依前法
種─収蔓─枝節已徧地不能容者即為㳺藤宜翦去之
及掘根時捲去藤蔓俱可飼牛羊猪或曬乾冬月喂皆
能令肥腯─用地─凡藷二三月種者每株用地方二歩
有半而卵徧焉每官畆約用藷三十六株四五月種者
地方二歩而卵徧焉畆約六十株六月種者方一歩有
半而卵徧焉畆約一百六株有竒七月種者地方一歩
而卵徧焉畆約二百四十株八月種者地方三尺以内
得卵細小矣畆約九百六十株種之疎宻畧以此準之
九月畦種生卵如箸如棗擬作種此松江法也北方早
寒宜早一月算又在視天氣寒暖臨時斟酌耳
　　蘿蔔
原─蘿蔔一名萊菔(菘乃莱名莱菔乃根名後世訛為蘿/蔔南人呼為蘿瓝或云性能制麥毒)
(故名来服言来/麰之所服也)一名蘆菔一名雹葖(爾雅云葖蘆萉注/云萉宜為菔蘆菔)
(蕪菁屬紫花大/根俗呼雹葖)一名紫花菘一名溫菘(紫花菘温菘皆/南人所呼吳人)
(呼楚菘廣南人呼秦菘/廣韵云魯人呼為菈□)一名土酥(農書云北人蘿蔔一/種四名春曰破地錐)
(夏曰夏生秋曰蘿蔔冬曰/土酥謂其潔白如酥也)一名薺根處處有之北土尤
多其狀有長圓二類根有紅白二色莖髙尺餘苗稠則
小随時取食令稀則根肥大葉大者如蕪菁細者如花
芥皆有細柔毛春末抽髙薹開小花紫碧色夏初結英
子大如麻子黄赤色圎而微扁生河朔者頗大而江南
安州洪州信陽者尤大有重至五六斤者大抵生沙壤
者脆而甘生瘠地者堅而辣根葉皆可生可熟可葅可
虀可醬可豉可醋可糖可腊可飯乃蔬中之最有益者
氣味辛甘無毒下氣消榖去痰癖止咳𠻳利膈寛中肥
健人令肌膚細白同猪羊肉鯽魚煮食更補益熟者多
食滯膈中成溢飲服地黄何首烏者食之髪白以蘿蔔
多食滲血性相反也
彚考─増─北史張威傳─威遷青州總管頗事産業遣家奴
於人間鬻蘆菔根其奴縁此侵擾百姓　─原─清異錄─王
奭善營度子弟不許仕宦每年止種火田玉乳蘿蔔壺
城馬面菘可致千緡　─増─談苑─江東居民言種芋三十
畆計省米三十斛種蘿蔔三十畆計益米三十斛　─爾
雅翼─昔有婆羅門僧東来見食麥麵者曰此大熱何以
食之及見蘿菔曰賴有此以解之耳自此相傳食麪必
食蘿菔　─國老談苑─宼凖年三十餘太宗欲大用尚難
其少準知之遂服地黄兼餌蘆菔以反之未㡬髭髮皓
白　─原─五色線─王旻好勸人食蘆菔根葉云冬食功多
力甚養生之物也
集藻─傳─原─眀髙應經羅伯英傳─先生姓羅名伯英字陽
和上世出蔡仲之後周季國亡蔡之孫子自以王者後
恥臣列國分布天下雖族類蕃蕪然皆隠約原野與農
圃老人結無情之交扵勢利泊如也春秋間齊魯交惡
猶以野無厥族卜其無恃為當時貴重尚如此漢初陳
平欲薦士間楚竟不能致厥族之良惟以惡子弟進故
用其讒卒以亡楚後平掠其功封侯惡子弟卒不顯是
以此族益務韜晦蜀諸葛武侯嘗用其别子蔓青氏督
餉道行伍中既䇿功當進爵以非其好故弗就也先生
與蔓青同逺祖生而孤特自殖克邁種徳學有根本閒
居自負其才曰吾進可以備鼎鼐退可以賁丘園進退
不違乎時吾事畢矣豪貴之家聞先生風聲争設大烹
以享之先生心事潔白啓口皆可咀嚼故貴人不甚相
知平生惟與學士雅好尤篤凡親嗜先生之久者天下
事無不可做晩年所養既久中益充實雖雜處塵土間
物竟莫得而湼自有一種幽人潜徳風味上自宫府下
至兒童走卒室婦少女莫不知有先生然欲用之者非
強㧞起之不能致終不效毛遂輩沾沾喜自薦也老辣
之性與日俱盛尤以名為累嘆其不得深根固蔕于下
乃學逃名于漆園之徒㳺心物初委順造化深欲秘本
根以緒餘啟世之不知道者故嘗著論曰天下無道則
言有枝葉所惡于言者為其無用也吾言可無用也與
哉世殆未知吾枝葉之正味矣一夕偶過白水真人舍
坐客有誚之者附耳話言謂先生今日雖無食肉相虀
酸氣吾知免耳先生若罔聞知據爐危坐少焉清談時
出爽氣襲人客不覺前席舉手願與餘瀝以沃渇懐先
生傾倒肺腑粹然一出于正絶無世俗溷濁之味客與
接談者皆嘖嘖不容口如入太古室酌𤣥酒而啜太羮
恨相知之晚也乃復相顧而嘆曰先生盖有道之士也
清不絶俗淡不累物吾儕久與至人處乃今則知之耳
圗所以易其名者遂私號曰清淡先生云
五言律詩─増─元許有壬蘆菔─性質宜沙地栽培屬夏畦
熟登甘似芋生薦脆如棃老病消凝滯竒功直品題故
園長尺許青葉更堪虀
五言絶句─原─宋黄庭堅蘿菔─宻壤深根蔕風霜已飽經
如何純白質近蔕染微青　─朱子蘿蔔─紛敷翦翠叢津
潤擢玉本寂寞病文園吟餘得深齦
詩散句─増─宋蘇軾─中有蘆菔根尚含曉露清─原─唐杜
甫─長安冬葅酸且綠金城土酥浄如練　─宋蘇軾─秋来
霜雪滿東園蘆菔生兒芥有孫　─楊萬里─雪白蘆菔非
蘆菔喫来自是辣底玉　─増─僧北磵─安得脆瓊蘆菔子
蘋洲南畔種殘雲　─楊萬里─金城土酥玉雪容　蘆菔
削氷寒脫齒　─方岳─莱菔根鬆鏤氷玉
别錄─原─種植─頭伏下種宜沙地地欲生則無蟲耕地欲
熟則草少治畦長一丈濶四尺每子一升可種二十畦
子陳更佳先用熟糞勻布畦内水飲透次日用大糞拌
子令勻撒畦内細土覆之苗出三四指便可食擇其宻
者去之疎則根大尺地只可留三四窠厚壅頻澆其利
自倍月月可種月月可食欲收種于九月十月擇其良
者去鬚帶葉移栽之澆灌以時至春收子可備種蒔鋤
不厭頻忌帶露鋤恐生蟲　─増─種樹書─種蘿蔔宜沙壖
地五月犂五六徧六月六日種鋤不厭多稠即少種
原─製用─香蘿蔔白蘿蔔堅實者切小塊晾二日每一斤
鹽一兩醃過布揉去水再晾又揉又晾又揉乾濕得宜
每一斤用白沙糖四兩醋一椀小茴香花椒砂仁陳皮
各一錢搗細拌勻磁礶收貯青瓜丁亦可照此法做
蘿蔔虀蘿蔔切作片萵苣條或嫩蔓菁白菜切大小同
各以鹽醃良久沸湯煠過入新水中次煎酸漿泡之以
椀盖入瓶中浸冷　蘿蔔乾以蘿蔔切作骰子大曬乾
收候醃芥菜滷水煮加川椒蒔蘿拌勻曬乾收貯久留
不壊味極羙　又法切過鹽醃一宿日中曬乾用　水
醃蘿蔔蘿蔔削去根鬚洗浄以鹽擦放瓮内五六日下
水時復攪勻一月後可食加以一二鵞棃則香脆若食
不盡者就以滷水煮蘿蔔透控乾入醬或切細條曬乾
收臨食時熱湯泡透炒食聽用─増─齊民要術─蘿蔔菹
法淨洗通體細切長縷束為把大如十張紙卷暫經沸
湯即出多與鹽二升暖湯合把手按之又細縷切暫經
沸湯與橘皮和及暖興則黄壊料理滿奠　─原─洞微志
齊州有人病狂云夢中見紅裳少女引入宫殿中其小
姑令歌遂歌云五靈樓閣曉玲瓏天府由来是此中惆
悵悶懐言不盡一丸蘿蔔火吾宫一道士解之云少女
心神小姑脾神火毁也醫經言蘿蔔制麪毒故曰火吾
宫此犯大麥毒也以藥並蘿蔔治果愈　─清異錄─鄭居
易計部言其家自先世多留帶莖蘿蔔懸之簷下有至
十餘年者每至夏秋有病痢者煮水服之即止愈久者
愈妙　─増─東坡雜記─裕陵傳王荆公偏頭疼方云是禁
中秘方用生蘿蔔汁一蜆殻注鼻中左痛注右右痛注
左或兩鼻皆注亦可雖數十年患皆一注而愈荆公與
僕言之已愈數人矣　─原─延夀書─李師逃難入石窟中
賊以煙薰之垂死摸得蘿蔔菜一束嚥其汁獲甦　─張
杲醫說─饒民李七病鼻衂甚危醫以蘿蔔自然汁和無
灰酒飲之即止盖血随氣運氣滯則血妄行蘿蔔下氣
故也　有人好食豆腐中毒醫治不效偶聞人云其妻
誤以蘿蔔湯入豆腐鍋中遂不成其人遽飲蘿蔔湯遂
愈　─范濟畧代巡述─中州一代巡病𠻳久不愈甚危徴
醫各府歸徳僅一老醫年七十餘病𠻳亦劇府官不得
已以之應命行至一村渇甚叩民家求飲其家以熱水
一盂飲之覺𠻳似少止再求一杯又覺少愈因詢此何
水其人荅曰村野無茶適煮蘿蔔乾遂以奉用醫曰吾
生平最喜食此偶途中用盡敢求少許其家餽以數升
醫食數日𠻳全愈及見代巡病與已同診脈後出一方
因向代巡云藥須醫人自煎恐他人煎不得法藥難取
效及煎時潜以蘿蔔乾加入數日代巡病愈大神其技
給冠帶作興千金遂成富室
　　(附/錄)水蘿蔔
原─形白而細長根葉俱淡脆無辛辣氣可生食亦有大
如臂長七八寸者則土地之異也出山東夀光縣者尤
鬆脆
　　(附/錄)胡蘿蔔
原─有黄赤二種長五六寸宜伏内畦種肥地亦可漫種
大者盈握冬初掘取生熟皆可啖可果可蔬莖髙二三
尺有白毛氣如蒿不可生食貧人曬乾冬月亦可拌腐
充饑三伏内治地㸃種地肥則漫種頻澆則肥大欲收
種者留至次年開碎白花攅簇如傘子如蛇牀子稍長
而有毛褐色又如蒔蘿子元時始自邊塞中来故名甘
辛無毒下氣補中利胸膈安五臟令人健食有益無損
子治久痢一種野胡蘿蔔根細小用亦同金幼孜北征
錄云交河北有沙蘿蔔根長二尺許大者徑寸下支生
小者如筯色黄白氣味辛而微苦氣似胡蘿蔔想亦胡
蘿蔔之類但地利人力之不同耳
别錄─原─製用─胡蘿蔔鮮者切片畧煠控乾入葱丁蒔蘿
茴香川椒紅豆研爛並鹽拌勻醃一時食
　　(附/錄)野葡蔔
増─野菜譜─野葡蔔葉似葡蔔故名可熟食
　　萵苣
原─本草─一名萵菜(墨客揮犀云萵菜/自咼國来故名)一名千金菜(清異/錄云)
(咼國使者来漢隋人求得菜/種酬之甚厚因名千金菜)葉似白苣而尖嫩多皺色
稍青折之有白汁四月抽薹髙三四尺剝皮生食味清
脆糟食亦佳江東人鹽曬壓實以備方物謂之苣筍
彚考─増─蓼花洲閒錄─五代時有僧某卓庵道邊藝蔬丏
錢一日晝寢夢一金色龍食所藝萵苣數畦僧寤驚且
曰必有異人至已而見一偉丈夫於所夢之處取萵苣
食之僧視其狀貌凛然遂攝衣延之餽食甚勤頃刻告
去僧屬之曰富貴無相忘因以所夢告且曰公他日得
志願為老僧于此地建一大寺偉丈夫乃藝祖也既即
位求其僧尚存遂命建寺賜名普安
集藻─五言古詩─増─唐杜甫種萵苣并序─既雨已秋堂下
理小畦隔種一兩席許萵苣向二旬矣而苣不甲坼獨
野莧青青傷時君子或晚得微祿轗軻不進因作此詩
陰陽一錯亂驕蹇不復理枯旱於其中炎方慘如燬植
物半蹉跎嘉生將已矣雲雷歘奔命師伯集所使指揮
赤白日澒洞青光起雨聲先已風散足盡西靡山泉落
　滄江霹靂猶在耳終朝紆颯沓信宿罷瀟灑堂下可以
　畦呼童對經始苣兮蔬之常随事藝其子破塊數席間
　荷鋤功易止兩旬不甲坼空惜埋泥滓野莧迷汝来宗
　生實於此此輩豈無秋亦蒙寒露委翻然出地速滋蔓
　戶庭毁因知邪干正掩抑至沒齒賢良雖得祿守道不
　封已壅塞敗蘭芝衆多盛荆杞中園陷蕭艾老圃永為
　恥登於白玉盤藉以如霞綺莧也無所施胡顔入筐篚
　别錄─増─野䔩品─萵苣菜采取去葉去皮寸切以滚湯泡
　之加薑油糖醋拌之─學圃餘疏─萵苣絶盛于京口鹹
　食脆羙即旋摘烹之亦佳　─原─本草─彭乗云萵苣有毒
　百蟲不敢近蛇虺觸之則目瞑不見物人中其毒薑汁
　解之
　
　
　
御定佩文齋廣羣芳譜卷十六
　欽定四庫全書
御定佩文齋廣羣芳譜卷十七
　　蔬譜
　　　菜瓜
　原菜瓜北方名苦瓜蔓葉俱如甜瓜生時色青質脆可
　生食間有苦者亦可作豉醃葅故名菜瓜熟亦微甜生
　秋月大小不一止可醃以備冬月之用
　彚考─増─詩豳風─七月食瓜─小雅─疆場有瓜是剝是菹
　傳─剝瓜為葅也　─夏小正─八月剝瓜─注─畜瓜之時也
　别錄─原─製用─十香菜黄豆一斗煮爛去湯撈起用麪四
　斤拌勻醬二寸厚用乾蘆蓆上蒲包蓋宻二七候冷取
　出曬乾聽用菜瓜出時用廿一斤切丁鹽二斤醃一宿
　取出㫰乾加薑絲二三斤陳皮絲半斤去皮杏仁三升
　每黄豉一升醃瓜水三椀加好酒一瓶拌勻再加花椒
　四兩大小茴香各二兩甘松三柰白芷蒔蘿各半兩拌
　勻以淨罈盛滿箬扎口泥封外寫東西南北四字每日
曬一面三七後可用　十香瓜切碁子塊每斤用鹽八
錢諸料物同瓜拌勻缸醃一二日控乾日曬晚復入滷
如此三次勿令太乾裝罈　醬瓜醬黄一斤鹽四兩先
將青瓜剖開去子用石灰白礬不拘多少為末和取清
水將瓜泡一日一夜取出洗淨量用鹽醃一日滚湯一
掠晾乾不可日曬每瓜一斤醬麪一斤鹽四兩拌入甕
中一月後醬透取瓜少帶醬入罈收貯用甚青脆甘羙
其醬或食或再醬蔬菜　糖醋瓜生菜瓜一片切小塊
鹽一兩五錢醃一宿撈起以汁煎滚候冷入瓜拌透又
曬再用糖四兩醋一椀磁器浸入小茴香砂仁花椒紫
蘇薑少許　香瓜將瓜用鹽滷浸一宿漉起用滷煎滚
過曬乾用好醋煎滚候冷調砂糖薑絲紫蘇蒔蘿茴香
拌勻用磁器貯用　糟瓜菜瓜以石灰白礬煎滚冷浸
一伏時用煮酒泡糟鹽入銅錢百餘文拌勻醃十日取
出控乾别用好糟入鹽適中煮酒泡再拌入罈收貯箬
扎口泥封　瓜虀揀未熟瓜每斤随瓣切開去瓤不用
就百沸湯焯過以鹽五兩勻擦翻轉豆豉半斤釅醋半
升麪醬斤半馬芹川椒乾薑陳皮甘草茴香各半兩蕪
荑二兩並為細末同瓜一處拌勻入磁甕内醃壓于冷
處頓之經半月後則熟瓜色眀透絶類琥珀味甚香羙
　又取生瓜用竹簽穿透每瓜十枚用鹽四兩醃一宿
瀝去瓜水令乾用醬十兩拌勻烈日曬翻轉又曬乾入
新磁器内收用
　　稍瓜
増─本草─稍瓜一名越瓜一名菜瓜南北皆有二三月下
種生苖就地生蔓青葉黄花並如冬瓜花葉而小夏秋
之間結瓜有青白二色大如瓠子一種長者至二尺許
俗呼羊角瓜子狀如胡瓜子大如麥粒　─原─稍瓜蔓生
較黄瓜頗麤色綠而黑縱有白紋界之微凹體光而滑
膚實而韌味甘寒利腸去煩熱止渇利小便解酒熱宣
洩熱氣不益小兒不可與乳酥鮓同食宜忌大略與黄
瓜同
别錄─増─倦逰雜錄─韓龍圖贄山東人鄉里食味好以醬
漬瓜㗖謂之瓜虀韓為河北都漕廨宇在大名眀府府
中諸軍營多鬻此物韓嘗曰某營者最佳某營者次之
趙說歎曰歐陽永叔嘗撰花譜蔡君謨亦著荔枝譜今
須請韓龍圖贄撰瓜虀譜矣　─原─製用─糖醋瓜稍瓜分
二片又横切作薄片淡曬薑絲糖醋拌勻納淨罈内十
數日即可用　盤醬瓜細白麪不拘多少伏中新汲水
和軟硬得法用模踏堅實切二指厚片放蓆上排匀以
黄蒿覆之三七後遍生黄衣取出曬極乾入水略濕刷
去黄衣淨碾為細末名曰醬黄每醬黄一斤用瓜一斤
炒鹽四兩七月間稍瓜熟時檢嫩全者不須去瓤先將
數内鹽醃瓜一宿次日將鹽與醬麪拌勻一層醬一層
瓜盛甕中每層瓜内間茄一個每日清晨盤一次日夕
盤一次盤在盆内十數日即成收貯任用　糟𤓰稍瓜
每五斤用鹽七兩和糟匀醃用古錢五十文逐層頓十
餘日取出去錢并舊糟換好糟依前醃之入甕收貯待
用─増─齊民要術─食經藏越瓜法糟一斗鹽三升醃瓜
三宿出以布拭之復醃如此凡瓜欲得完慎勿傷傷便
爛以布囊就取之佳豫章郡人晚種越瓜所以味亦異
　─學圃餘疏─瓜之不堪生噉而堪醬食者曰菜瓜圎者
如甜瓜長者如王瓜皆一類也以甜醬漬之為蔬中佳
味
　　黄瓜
原─黄瓜一名胡瓜(本草云張騫使西域得種故名拾遺/錄云大業四年避諱改為黄瓜俗又)
(呼為/王瓜)蔓生葉如木芙蓉葉五尖而澀有細白刺如針芒
莖五稜亦有細白刺開黄花結實青白二色質脆嫩多
汁有長數寸者有長一二尺者遍體生刺如小粟粒多
謊花其結瓜者即随花並出味清涼解煩止渇可生食
種陽地暖則易生行陣宜整兩行微相近用樹枝棚起
如人胸髙附蔓扵上兩行外相逺以通人行喜糞壅頻
鋤勿令生草瓜生至初花鋤三四次鋤勿著根令瓜苦
亦有随地蔓生者摘瓜時宜引手摘勿踏瓜蔓亦勿翻
覆之此瓜可生食亦可醃以為菹性甘寒小兒不宜多
食
彚考─増─述異記─南康樗都縣西㳂江有石室名夢口穴
嘗有船人遇一人通身黄衣擔兩籠黄瓜求寄載過至
岸下此人徑下崖直入石穴中　─學圃餘疏─王瓜出燕
京者最佳其地人種之火室中逼生花葉二月初即結
小實中官取以上供唐人詩云二月中旬已進瓜不足
為竒矣又一種秋生者亦佳吾土俱宜閩中二三月間
食入夏枯矣
集藻─七言絶句─原─宋陸㳺─白苣黄瓜上市稀盤中頓覺
有光輝時清閭里俱安業殊勝周人詠采薇
别錄─原─種植─下種宜甲子庚子壬寅辛巳黄道開成日
二月上旬為上時三月上旬為中時四月上旬為下時
至五六月止可種藏瓜耳藏瓜皮厚可收藏者預先將
畦劚數遍以土熟為度加熟糞一層又翻轉以耙耬平
水飲足將子用軟布包裹水濕生芽出天晴日中種子
於内掩以浮土二指厚每晨以清糞水灌澆俟苗長茂
帶土移栽苗大發旺用竹刀開其根跗間納大麥一粒
結瓜碩大而乆栽苗之畦修治與上同糞要熟而細一
切草根須去盡　─收子─取生數葉即結瓜者謂之本母
子留至極熟摘下截去兩頭取中央者洗淨晾乾置乾
燥處勿令浥濕浥濕則難生　─衛瓜─瓜生蟻用羊骨引
至旁棄去瓜中黄甲小蟲喜食瓜葉宜以緜兜罥去
瓜忌香尤忌麝香一觸之輙痿死一法瓜旁種葱蒜能
辟麝─藏瓜─淋過灰曬乾藏瓜茄至冬如新─製用─新
摘瓜開作兩片將子與瓤去淨鹽醃二三日晾乾入滷
醬掩十餘日滚水候冷洗淨晾乾入好麪醬醃極嫩黄
瓜整醃之尤肥羙茄同此　又法黄瓜茄不拘多少先
用醬黄鋪在缸内次以鮮瓜茄鋪一層鹽一層又下醬
黄一層瓜茄一層鹽一層如此層層相醃五七宿烈日
曬之欲作乾瓜取出曝之不必用水
　　南瓜
原─南瓜附地蔓生莖麤而空有毛葉大而綠亦有毛開
黄花結實形横圓而竪扁色黄有白紋界之微凹煮熟
食味麪而膩亦可和肉作羮又有畨南瓜實之紋如南
瓜而色黑綠蔕頗尖形似葫蘆二瓜皆不可生食　─増
本草─南瓜四月生苗引蔓甚繁一蔓可延十餘丈節節
有根近地即著葉狀如蜀葵大如荷葉花如西瓜花結
瓜正圎大如西瓜上有稜如甜瓜一本可結數十顆其
色或綠或黄或紅子如冬瓜子肉厚色黄─農桑通訣
浙中一種隂瓜宜隂地種之秋熟色黄如金皮膚稍厚
可藏至春食之如新疑即南瓜也
　　絲瓜
原─絲瓜一名蠻瓜一名布瓜一名天羅絮一名天絲瓜
蔓生莖綠色有稜而光葉如黄瓜葉而大無刺深綠色
宜高架喜背陽向陰開大黄花(五出微似胡瓜/花蘂瓣俱黄)少以鹽
清可㸃茶結實狀如瓜有短而肥者有長而瘠者(瓜大/寸許)
(長一二尺或三四尺深綠/色有皺㸃瓜首如鱉首)嫩者煮熟加薑醋食同雞鴨
猪肉炒食佳不可生食性冷解毒多食敗陽九月將老
者取子留作種瓤絲如網可滌器
集藻─七言絶句─増─宋杜北山詠絲瓜─寂寥籬戶入泉聲
不見山容亦自清數日雨晴秋草長絲瓜沿上瓦牆生
　─趙梅隠詠絲瓜─黄花褪束綠身長白結絲包困曉霜
虛瘦得来成一捻剛偎人面染脂香
　　冬瓜(呼東瓜/者非)
原─冬瓜一名白瓜一名水芝一名地芝(見廣/雅)一名蔬□
在處蒔之附地蔓生莖麤如指有毛中空葉大而青有
白毛如刺開白花實生蔓下長者如枕圎者如斗皮厚
有毛初生青綠經霜則青皮上白如塗粉肉及子亦白
八月斷其梢簡實小者摘去止留大者五六枚經霜乃
熟十月足收之味甘微寒性急善走除小腹水脹利小
便止渇益氣除滿耐老去頭靣熱鍊五臟有熱病者宜
食陰虛及患寒疾人久病人忌之霜降後方可食不然
成反胃病　─増─本草─其瓤謂之瓜練白虛如絮可以浣
練衣服其子謂之瓜犀在瓤中成列
彚考─増─清異錄─果中子繁者惟夏瓜冬瓜石榴故嗜果
者目瓜為百子甕─瀛厓勝覽─蘇門荅刺國東瓜久留
不敗　─學圃餘疏─天下結實大者無若冬瓜味雖不甚
佳而性溫可食─廣東志─崑􁀙山冬瓜延蔓蒼藤徑寸
實長三四丈大踰圍
集藻─七言絶句─増─宋鄭安曉詠冬瓜─翦翦黄花秋復春
霜皮露葉䕶長身生来籠統君休笑腹裏能容數百人
别錄─原─種植─齊民要術─種冬瓜法傍墻陰地作區圍二
尺深五寸以熟糞及土相和正月晦日種既生以柴木
倚牆令其緣上旱則澆之　冬瓜十月區種如區種瓜
法冬則推雪著區上為堆潤澤肥好乃勝春種　─收藏
宜髙燥處忌近鹽醋及掃箒雞大觸犯與芥子同安置
可經年不壊　─收子─瓜蔕灣曲貼肉者雌瓜也俟極老
取子收高燥處勿浥濕留作種　─製用─荆楚嵗時記─七
月採瓜犀為面脂瓤亦可作澡豆　─齊民要術─冬瓜削
去皮子于芥子醬中或羙豆醬中藏之佳　─増─齊民要
術─瓜芥菹用冬瓜切長三寸廣一寸厚二分芥子少與
胡芹子合熟研去滓與好酢鹽之下瓜唯久益佳也
食經藏梅瓜法先取霜下老白冬瓜削去皮取肉方正
薄切如手版細施灰羅瓜著上復以灰覆之煮􁀙皮烏
皮梅汁器中細切瓜令方三分長二寸熟煠之以投梅
汁數月可食以醋石榴子著中並佳也　─物類相感志
夏月衣蒸以冬瓜汁浸洗其跡自去─原─多能鄙事─蜜
煎經霜老冬瓜去皮及近瓤者用近皮肉切片沸湯焯
過放冷以石灰湯浸一宿去灰水以蜜放銀石器内熬
熟下瓜片微煎漉出别用蜜煎候瓜色微黄傾出待冷
以磁礶收煉蜜養之　蒜冬瓜以老者去皮瓤切作一
指濶白礬石灰煎湯焯過溫水泡去灰氣控乾每斤用
鹽二兩蒜瓣三兩同擣碎拌冬瓜裝入磁器添熬過好
醋浸之　冬瓜仁七升絹袋盛投三沸湯中須臾取出
曝乾如此三度清苦酒漬一宿曝乾為末日服方寸匕
能令人肥恱眀目延年不老又法取子三五升去皮為
丸空心日服三十丸令人白淨如玉又能補肝眀目治
男子五勞七傷　恱澤面容白瓜仁五兩桃花四兩白
楊皮二兩為末食後白湯服方寸匕日三服欲白加瓜
仁欲紅加桃花三十日面白五十日手足俱白一方有
橘皮無楊皮　跌撲傷損用乾冬瓜皮一兩真牛皮膠
一兩剉入鍋内炒存性研末每服五錢好酒熱服仍飲
酒一甌厚蓋取微汗其痛即止　損傷腰痛冬瓜皮燒
研酒服一錢
　　壺盧(本草云壺酒器盧飲器此物/各象其形故名俗作葫蘆)
増─本草─壺盧一名瓠瓜一名匏瓜(圓者曰匏/亦曰瓢)─原─葫蘆
匏也一名藈姑蔓生莖長須架起則結實圎正亦有就
地生者大小數種有大如盆盎者有小如拳者有柄長
數尺者有中作亞腰者莖韌有絲如筋葉圓有小白毛
面青背白開白花有甘苦二種甘者性冷無毒利水道
止消渴苦者有毒不可食惟可佩以渡水陸農師曰項
短大腹曰瓠(長如越瓜首/尾如一者)細而合上曰匏(無柄而圓/大形扁者)似
匏而肥圓者曰壺(匏之有短/柄大腹者)　─増─本草─李時珍曰長瓠
懸瓠(瓠之一頭有腹長柄/者仐人以為茶酒瓢)壺盧瓠瓜蒲盧(細腰者今之/藥壺盧廣志)
(謂之約腹壺亦/有大小二種)名狀不一其實一類各色也處處有之
但有遲早之殊並以正月下種生苗引蔓延縁其葉似
冬瓜葉而稍團有柔毛嫩時可食五六月開白花結實
白色大小長短各有種色瓤中之子齒列而長謂之瓠
犀(爾雅云瓠棲瓣/注云瓠中瓣也)
彚考─増─詩弼風─匏有苦葉─疏─匏葉少時可為羮今河南
及揚州人恒食之八月中堅强不可食故云苦葉　─原
豳風─八月斷壺　─小雅─南有樛木甘瓠纍之　幡幡瓠
葉采之亨之　─大雅─酌之用匏　─増─禮記月令─仲冬行
秋令則瓜瓠不成　─郊特牲─器用陶匏以象天地之性
也　─周禮地官─場人掌國之場圃而樹之果蓏珍異之
物─注─蓏瓜瓠之屬─原─論語─吾豈匏瓜也哉焉能繫而
不食　増─晉書杜預傳─預初攻江陵吳人知預病癭憚
其智計以瓠繫狗頸示之　─南齊書卞彬傳─彬性飲酒
以瓠壺瓢勺杬皮為肴著帛冠十二年不改易以大瓠
為火籠什物多諸詭異自稱卞田居婦為傅蠶室　─梁
書蕭琛傳─始琛在宣城有北僧南度惟齎一葫蘆中有
漢書序傳僧曰三輔舊老相傳以為班固真本琛固求
得之　─北齊書武成胡后傳─后母范陽盧道約女初懐
孕有胡僧詣門曰此宅瓠盧中有月既而生后　─唐書
柳玭傳─玭嘗述家訓以戒子孫曰余舊府髙公先君兄
弟三人俱居清列非速客不二羮胾夕食齕蔔瓠而已
皆保重名扵世　─管子─六畜育扵家瓜瓠葷菜百果備
具國之富也─原─莊子─恵子謂莊子曰魏王貽我大瓠
之種我樹之成而實五石以盛水漿其堅不能自舉也
剖之以為瓢則瓠落無所容非不呺然大也吾為其無
用而掊之莊子曰夫子固拙于用大矣子有五石之瓠
何不慮以為大樽而浮乎江湖而憂其瓠落無所容則
夫子猶有蓬之心也夫─増─韓非子─齊有居士田仲者
宋人屈榖見之曰榖聞先生之義不恃仰人而食今穀
有樹瓠之道堅如石厚而無竅願獻之仲曰夫瓠所貴
者謂其可以盛也今厚而無竅則不可剖以盛物而任
重如堅石則不可以剖而以斟吾無以瓠為也曰然榖
將以欲棄之今田仲不恃仰人而食亦無益人之國亦
堅瓠之類也　─鶡冠子─賤生扵無所用中河失船一壺
千金─淮南子─百人抗浮不若一人挈而趨─注─浮瓠也
　─新序─魏文侯見箕季牆壊不治問其故曰不時又進
瓠羮文侯曰牆壊不築敎我無奪民農功貽我瓠羮教
我無多歛百姓　─太康地記─朱崖儋耳無水唯種大瓠
藤斷其汁用之亦足　─世說─陸士衡初入洛咨張公所
宜詣曰劉道真是其一既往劉尚在哀制中性嗜酒禮
畢初無他言唯問東吳有長柄壺盧卿得種来否陸兄
弟殊失望乃悔往　─記事珠─王筠好弄葫蘆每吟詠則
注水扵葫蘆傾已復注若擲之扵地則詩成矣─酉陽
雜俎─儋崖種瓠成實率皆石餘　─盧氏雜說─鄭餘慶清
儉有重徳一日忽召親朋官數人㑹食衆皆驚朝僚以
故相望重皆凌晨詣之至日髙餘慶方出閒話移時諸
人皆枵然餘慶呼左右曰處分厨家爛蒸去毛莫拗折
項諸人相顧以為必蒸鵞鴨之類逡巡舁臺盤出醬醋
亦極香新良久就餐每人前下粟米飯一椀蒸葫蘆一
枚相國餐羙諸人強進而罷　─清異錄─瓠少味無韻葷
素俱不相宜俗呼淨街槌　─埤雅─瓠葉庶人之菜也菜
無微於瓠葉　─原─婦人歸外家外舅姨皆以新葫蘆兒
贈之俗云宜長外甥
集藻─五言律詩─原─唐杜甫除架─束薪已零落瓠葉轉蕭
疎幸結白花了寧辭青蔓除秋蟲聲不去暮雀意何如
寒事今牢落人生亦有初　─鄭審酒席賦得匏瓢─華閣
與賢開仙瓢自逺来幽林常伴許陋巷亦随囘挂影憐
紅壁傾心向綠杯何曽斟酌處不使玉山頽　─増─元范
梈種瓠─或言種瓠蔓長必翦其標乃實余齊所種因樹
為架蔓縁不已果多虗花欲去之慮傷其凌霄之意因
賦五言為之解嘲云豈是階庭物支離亦自竒已殊凡
草蔓綴得好花枝帶雨寧無實凌霄必有為啾啾羣鳥
雀從汝踏多時　─秋後瓠果成一實輪囷可愛余嘉其
晚成而不羣荅賦云─嘉瓠吾所愛孤髙更可人不虚種
植意終繫發生神有葉誠藏用無容豈識真眀年應見
汝衆子亦輪囷
七言律詩─増─金麻九疇三弟手植瓢材且有詩予亦戲
作─為愛胡盧手自栽弱條柔蔓漸縈囘素花飄後初成
實碧蔭濃時可數枚試問老禪藤繳去何如㳺子杖挑
来早知瓠落終無用只合江湖養不才
五言絶句─増─眀髙啓摘瓠─輪囷卧霜露秋曉摘初歸自
笑詩人骨何由似爾肥
七言絶句─増─宋楊萬里─笑殺桑根甘瓠苗亂他桑葉上
他條向人更逞廋藏巧却到桑梢挂一瓢
詩散句─増─宋孝武帝─匏漿調秋葉　─唐李白─魯叟悲匏
瓜　─朱慶餘─荒蔓露青匏　─宋陸㳺─家園瓜瓠漸輪囷
　─元王逢─籬落緣雲瓠子肥─眀僧道衍─嫩瓠肥白纔
燖豝
别錄─増─國語─諸侯伐秦及涇莫濟叔向見叔孫穆子穆
子曰豹之業及匏有苦葉矣不知其他叔向退召舟虞
與司馬曰夫苦匏不材與人共濟而已是行也魯人以
莒子先濟諸侯從之　─蜀志張裔傳─裔為益州太守雍
闓曰張府君如瓠壺外雖澤而内實麤　─唐書禮樂志
有葫蘆笙簫　─博物志─庭州㶚水以金銀鐵器盛之皆
漏唯瓠葉不漏　─酉陽雜俎─瓠牛踐苗則子苦　─爾雅
翼─天之匏瓜星一名天雞在河鼓東曹植洛神賦歎匏
瓜之無匹兮詠牽牛之獨處阮瑀止慾賦曰傷匏瓜之
無偶悲織女之獨勤則古稱匏瓜皆謂星爾　─原─種植
葫蘆冬瓜茄瓠瓠子黄瓜菜瓜俱宜天晴日中下種每
晨以清糞水澆之二月下旬栽則五月中旬結實若三
月種則太遲矣種法正月預以糞和灰土實填作一坑
候土發過熱篩過以盆盛土種諸子常灑水日曬暖夜
收暖處候生甲時分種于肥地常以清糞水灌澆上用
低柵蓋之待長帯土移栽俟引蔓結子子外之條掐去
之凡留子初生二三子不佳取第四五者留之每科留
三枚即足餘旋食之　種大葫蘆正月中掘地作坑深
數尺或至一丈填實油蔴菉荳爛草葉一層糞土一層
如此數重向上一尺餘糞土填之坑方四五尺每坑只
種十餘顆二月下子待生長尺許㨂擇肥好者四莖每
兩莖相縛著一處仍以竹刀刮去半邉以物纒住以牛
糞黄泥封之一如接樹法裹待生做─處只留一頭取
此兩莖亦如前法四根合作一根長大只留一根待結
葫蘆只揀取兩箇周正好大者餘俱去之依此葫蘆極
大每箇可盛一石　長頸葫蘆如前法如欲將長頭打
結待葫蘆生成趁嫩時將其根下土挖去一邊却輕擘
開根頭掗入巴豆肉一粒在根裏仍將土罨其根俟二
三日通根藤葉俱輭敝欲死却任意將葫蘆結成或縧
環等式仍取去根中巴豆照舊培澆過數日復鮮如故
俟老收之　─増─物類相感志─葫蘆照水種自正　─原製
用─崔豹古今注─匏瓠也壺盧瓠之無柄者也瓠有柄者
懸瓠可以為笙曲沃者尤善秋乃可用之則漆其裏瓢
亦瓠也瓠其總瓢其别也　─増─嶺表錄異─胡盧笙交趾
人多取無柄之瓠割而為笙上安十三簧吹之音韻清
響雅合律吕　─記事珠─唐世風俗貴重葫蘆醬桃花醋
　─逢原記─李適之酒器有瓠子巵─原─埤雅─匏苦瓠甘
酌酒冬盛則暖夏盛則寒　─増─埤雅─壺性善浮要之可
以渉水南人謂之要舟　─爾雅翼河汾之寳有曲沃之
懸匏焉良工取以為笙　─瀛厓勝覽─古俚國以葫蘆為
樂器　─原─王氏農書─匏之為用甚廣大者可煮作素羮
可和肉煮作葷羮可蜜煎作果可削條作乾小者可作
盒盞長柄者可作噴壺亞腰者可盛藥餌苦者可治病
　瓠之為物也纍然而生食之無窮烹餁咸宜最為佳
蔬種得其法則其實碩大小之為瓠杓大之為盆盎膚
瓤可以喂猪犀瓣可以灌燭舉無棄材濟世之功大矣
　─農桑撮要─做葫蘆茄乾茄削片葫蘆匏子削條曬乾
收依做乾菜法　─千金月令冬至日取葫蘆盛葱根莖
汁埋于庭中夏至發開盡為水以漬金玊銀石青各三
分自消曝乾如飴可休糧久服神仙名曰金液漿
　　瓠子
原─瓠子江南名扁蒲就地蔓生處處有之苗葉花俱如
葫蘆結子長一二尺夏熟亦有短者麤如人肘中有瓤
兩頭相似味淡可煮食不可生噉夏月為日用常食至
秋則盡不堪久留性冷無毒除煩止渇治心熱利水道
調心肺治石淋吐蛔蟲壓丹石毒
　　茄子
原─茄子一名落蘇(酉陽雜俎云錢王有子跛/足以聲相近故呼落蘇)一名小菰
(見晉書先/蠶儀注)一名崑崙瓜(見大業拾遺錄云改呼茄子為/崑崙紫瓜清異錄云人間但名)
(崑/味)有紫青白三種老則黄如金来自暹羅紫者又名紫
膨脝(說本黄/庭堅)白者又名銀茄又一種白者名渤海茄形
圓有蔕有蕚大者如甌又一種白花青色稍扁一種白
而扁謂之番茄此物宜水勤澆多糞則味鮮嫩自小至
大生熟皆可食又可曬乾冬月用如地瘠少水者生食
之刺人㗋一種水茄形稍長亦有紫青白三色根細末
大甘而多津可止渇此種尤不可缺水與糞此數種在
在有之味甘寒丹溪謂茄屬土甘而降火莖麤如指紫
黑有刺葉如蜀葵葉亦紫黑有刺開花時摘其葉布通
衢規以灰令人物踐踏之則子繁俗名嫁茄熟者食之
厚腸胃火炙食之甚羙北方以為常食南人不敢生食
云動氣發瘡及痼痰患冷氣人忌用秋後茄發眼疾
増─本草─株髙三四尺葉大如掌自夏至秋開紫花五瓣
相連五稜如縷黄蘂綠蔕蔕包其茄茄中有瓤瓤中有
子子如脂麻有團如栝樓者有長四五寸者
彚考─増─南史蔡樽傳─樽為吳興太守不飲郡井齋前自
種白莧紫茄以為常餌詔褒其清　─嶺表錄異交嶺茄
樹經冬不凋有二三年漸成大樹者其實如瓜也　─拾
遺記─淇漳之鱧脯以青茄─原─水經注─石頭對西蔡浦
長百里上有大荻浦下有茄子浦　─酉陽雜俎─有新羅
種色稍白形如雞卵西眀寺僧造𤣥院中有其種　─増
酉陽雜俎─茄子本蓮莖名革遐反今呼茄未知所自成
式因就節下食有茄子數蔕偶問張周封故事張云一
名落蘇事具本草嶺南茄子宿根成樹高五六尺姚向
曽為南選使親見之　─真臘風土記─蔬菜有葱芥韭茄
瓜西瓜王瓜瓜茄正月間即有之茄樹有經數年不除
者　─容齋随筆─浙西常茄皆皮紫其白者為水茄江西
常茄皆皮白其紫為水茄亦一異也
集藻─頌─原─宋張舜民茄子頌─身累百贅頸附千疣採之
不勤茹之頗柔
五言律詩─増─明董其昌詠紫茄五首─何物崑崙種曽經
御苑題似葵能衛足非李亦成蹊落實尋常味攀條徑
寸低玉盤如可薦寧復悵雲泥　欲辨嘉蔬種應同藿
食人纍垂貪結子低矮巧藏身被壠千苞赤連畦萬顆
勻清齋頻擷取老圃未生嗔　纂纂稱天茁芊芊見土
毛知非豐嵗寳聊佐腐儒饕落處寧為瓠投来頗似桃
米家圗矮樹怪爾矗雲高卑棲性所便尺五即為天
每帶胭脂色来登玳瑁筵江蓴下豉羙蒟醬㸃庖鮮能
誤青鞋客忙趨過邵田　不敢怨無詩秋當詠菊時封
闗丸可弄覆餗印何纍槐國分陰近僬僥假蓋遲誰知
謙吉意更好助觀頤
五言絶句─増─眀吳寛題畫茄─種茄糞壤中地力亦易竭
厥狀雖不同難將味分别
七言絶句─原─宋黄庭堅謝楊履道送銀茄四首─藜藿盤
中生精神珍蔬長蔕色勝銀朝来鹽醯飽滋味已覺瓜
瓠謾輪囷　君家水茄白銀色殊勝埧裏紫彭亨蜀人
生疎不下著君與北人俱眼眀　白金作顆非椎成中
有萬粟嚼輕氷戎州夏畦少蔬供感君来飯在家僧
畦丁收盡垂露實葉底猶藏十二三待得銀包已成榖
更當乞種過江南　─増─鄭安曉─青紫皮膚類宰官光圎
頭腦作僧看如何緇俗偏同嗜入口原来總一般　─元
錢選題秋茄圗─憶昔毘山愛寫生瓜茄任我筆縱横自
憐老去翻成拙學圃今猶學不成　─眀陳憲章荅送茄
瓜─兩頭肥綠壓肩斜五月江園始送瓜童子近前與翁
語小籃瓜底是新茄　同將形色委人間竊比髙松一
鶴閑口腹累人都未免茄瓜籃裏又詩還
詩散句─増─梁沈約─紫茄紛爛熳─唐栁宗元─珍蔬折五
茄　─元方囘─茄藤宜硬地　─宋張耒─映葉乳茄濃黛抹
别錄─増─白獺髄─趙希倉倅紹興日令庖人造燥子茄子
欲書判食單問㕔吏茄字吏曰草頭下著加即援筆書
草下用家字乃蒙字郡人目曰燥子蒙　─原─種植─二月
下子須肥熟地常澆灌之俟四五葉帯土移栽相離尺
許根宜築實虗則風入難活區土不宜有浮土恐雨濺
泥汚葉則萎而不茂宜天晴栽鋤治培壅功不可缺
王氏農書─茄視他菜最耐久供膳之餘糟鹽豉醋無所
不宜須廣種之　─務本新書─茄開花斟酌窠數削去枝
葉再長晚茄　─老圃常談─種茄二十科糞壅得所可供
一人食　─増─種樹書─種茄子時初見根處擘開納硫黄
一星以泥培之結子倍多其大如盞味甘而益人　茄
著五葉因雨栽之　─原─收種─九月黄熟時摘取擘四瓣
或六瓣曬極乾懸之房内或向陽處勿浥濕臨種時水
泡取子淘浄去其浮者─製用─糖醋茄新嫩茄切三角
沸湯煠過麤布包壓乾鹽醋醃一宿曬乾薑陳皮蒔蘿
茴香紫蘇為末拌勻煎滚糖醋澆曬乾收貯用時以湯
泡過香油煠用　糟茄天晴日停午摘嫩茄去蔕用沸
湯焯過候冷以軟帛拭乾每十觔用鹽二十兩飛過白
礬末秤一兩酒糟十觔拌勻入罈泥封久而茄色愈黄
透不黑　食香茄切小塊每觔用鹽四兩以食香同茄
拌勻醃一二日控乾日曬晩復入滷水如此三五次收
貯　醬茄九月間將好嫩茄去蔕酌量用鹽醃五日去
水别用市醬醃五七日其水盡去揩乾曬一日方可入
好醬内　蒜茄深秋摘下茄去蔕揩淨用常醋一椀水
一椀合煎微沸將茄煠過控乾搗蒜并鹽和冷定醋水
拌勻納磁罈　蝙蝠茄嫩茄切四瓣滚湯煮將熟搨好
醬上俟稍鹹取出加椒末麻油入籠蒸香籠内托以厚
麪餅盛油　芥末茄嫩茄切條不洗曬乾多著油鍋内
加鹽炒熟入磁盆内攤冷用乾芥末拌和磁礶收　燒
茄乾鍋内每油三兩擺去蔕茄十箇盆蓋燒候軟如泥
入鹽醬料物麻杏泥拌入蒜尤佳　鵪鶉茄嫩者切細
縷焯過控乾以鹽醬椒蒔茴橘杏甘草紅豆研細末拌
曬蒸收用時以湯泡蘸香油煠用　茄大切三片小二
片用河水浸半時撈入鍋内加鹽用水煮一滚取出曬
至晚仍入原湯再煮一滚留鍋内眀早後煮一滚再曬
至晚如前再煮以湯盡為度曬至極乾入罈内收　─増
物類相感志─茄子以爐灰藏之可至四五月　─靈苑方
腸風下血用經霜茄連蔕燒存性為末每日空心溫酒
服二錢　─圗經本草─腰脚風血積冷筋急拘攣疼痛者
取茄子五十觔切洗以水五斗煮取濃汁濾去滓更入
小鐺中煎至一升以来即入生粟粉同煎令稀稠得所
取出捜和更入麝香硃砂末同丸如梧子大每日用秫
米酒送下三十丸近暮再服一月乃瘥
　　(附/錄)苦茄
増─本草─陳藏器曰苦茄野生嶺南樹小有刺子塗癰腫
根亦可作湯浴主治瘴氣
　　緬茄
原─滇南雜記緬茄出緬甸大而色紫蔕圎整蠟色者佳
今㑹城絶不可得多以小者於蔕上刻人物鳥獸之形
殊殺風景過滇中者多市之而滇中人亦以此贈逺
集藻─五言絶句─増─宋劉子翬─緬甸實如瓜垂金粲秋色
誰刻紫瓊瑶玲瓏投逺客
　　土菌
増─爾雅─中馗菌─注─地蕈也似盖今江東名為土菌亦曰
馗厨可啖　─本草─李時珍曰中馗神名又槌名也此菌
若繖其狀如槌及中馗之帽故以名之　土菌一名杜
蕈一名地蕈一名菰子一名地雞一名獐頭氣味甘寒
陳藏器曰地生者為菌木生者為檽江東人呼為蕈凡
菌從地中出者皆主瘡疥牛糞上黑菌尤佳若燒灰地
上經秋雨生菌重臺者名仙人帽大主血病菌冬春無
毒夏秋有毒有蛇蟲從下過也夜中有光者欲爛無蟲
者煮之不熟者煮訖照人無影者上有毛下無紋者仰
卷赤色者並有毒孟詵曰菌子槐樹上者良野田中者
有毒汪頴曰凡煮菌投以薑屑飯粒若色黒者殺人否
則無毒　又鬼盖叢生垣墻下旦生暮死一名地盖一
名朝生即今鬼繖一名鬼屋　地芩生腐木積草處大
雨生盖黄白色四月采之　鬼筆生糞穢處頭如筆紫
色名朝生暮落花─陳仁玉菌譜─合蕈(生韋羌山寒極/雪收春氣欲動)
(土鬆芽活此菌候也菌質外褐色肌理玉潔芳薌韵味/一發釜鬵聞百歩外盖菌多種例柔羙皆無香獨合蕈)
(香與味稱合蕈始名舊傅昔嘗上進標以台蕈上遙見/誤讀因承誤云孟溪山中亦同時産惟蕈柄髙無香氣)
(土人以是别/于韋𦍑焉)稠膏蕈(生孟溪山秋中霏雨零露浸釀山/膏木腴䔒為菌花戢戢多生山絶)
(頂髙樹杪初如蕊珠圓瑩類輕酥滴乳淺黄白色味尤/甘勝已乃傘張大㡬掌味頓渝矣春時亦間生不能多)
(稠膏得名土人謂稠木膏液所生耳合蕈他邦猶或有/之此菌獨此山所産故尤可貴煮法當徐下鼎瀋伺涫)
(沸漉起謹勿七撓撓則涎腥不可食性参和衆味而特/全于酒烹齊既調温厚滑甘或欲致逺則復湯蒸熟貯)
(之瓶罌然其味/去出山逺也)栗殻蕈(寒氣至稠膏將盡栗/殻色者則其續也)松蕈(生松/陰採)
(無/時)竹蕈(生竹根/味極甘)麥蕈(多生溪邉沙壤鬆土中俗名麥丹/蕈未詳味殊羙絶類北方摩姑)
玉蕈(生山中初寒時色潔晳可愛故/名玉然作羮微韌俗名寒蒲蕈)黄蕈(叢生山中梔/鬱黄色俗名)
(黄纉又有名黄㹠/者性峭硬有味)紫蕈(頳紫色亦山中産俗/名紫富蕈品為下)四季蕈(生/林)
(木中味甘而肌/理麤峭不入品)鵞膏蕈(生高山狀類鵞子久乃繖開味/殊甘滑不謝稠膏然與杜蕈相)
(亂杜蕈者生土中俗言毒蜇氣所成食之殺人甚羙有/惡宜在所黜凡中其毒者必笑解之宜以苦茗雜白礬)
(勻新水併咽/之無不立愈)　─潘之恒廣菌譜─杉菌(出宜州生積年杉/木上狀若菌採無)
(時/)皁角蕈(生皁樹上/不可食)香蕈(香蕈生桐栁枳椇木上紫色/者名香蕈字从草从覃覃延)
(也蕈味雋永/有覃延之意)天花蕈(即天花菜出五臺山形如松花而/大于斗香氣如蕈白色食之甚羙)
蔴菰蕈(出東淮北山間埋桑楮本于土中澆以米泔待/菰生采之長二三寸本小末大白色柔軟其中)
(空虗狀如未開玉簮花俗名雞足蔴菰謂其味狀/相似也一種狀如羊肚有蜂窠眼者名羊肚菜)雞㙡
蕈(出雲南生沙地間丁蕈也髙脚繖頭土人采烘以充/方物按通雅作雞堫雲南志謂之雞葼雞以形言葼)
(者飛而歛足之貌說本楊慎或作蟻㙡以其産處/下皆蟻穴貴州志云下有蟻若蜂房狀又名蟻奪)雷蕈
(出廣西横州遇雷過即生須疾采之稍遲則腐或/老不堪用矣作羮甚羙亦如雞㙡之屬其價並珍)舵菜
(即海舶舵上所生/菌也亦不多得)竹蓐(即竹菰也草更生曰蓐得溽濕/之氣而成本草作竹肉因其味)
(也生慈竹林夏月逢雨滴汁著地涌出如鹿角白色者/可食生苦竹枝上如雞子如肉臠者有大毒又曰竹菰)
(生朽竹根節上狀如木耳或紅白色酉陽雜俎云江淮/有竹肉大如彈丸味如白雞即此物也惟苦竹生者有)
(毒/)雚菌(雚當作萑乃蘆葦之屬讀如桓若音觀乃鳥名/或以為鸛屎所化非也今渤海蘆葦澤中鹹鹵)
(地往往有之其菌色白輕虛表裏相似與衆菌不同出/滄洲秋雨以時乃有之若天旱久霖即稀日乾者良)
彚考─増─莊子─樂出虗蒸成菌─列子─朽壤之上有菌芝
者生于朝死于晦　─吕氏春秋─和之羙者越駱之菌
潜夫論─中堂生負苞山野生蘭芷負苞朽木菌也　─博
物志─江南諸山郡中大樹斷倒者經春夏生菌謂之椹
食之有味而忽毒殺人云此物往往自有毒者或云蛇
所著之楓樹生者啖之令人笑而不止治之飲水漿即
愈─酉陽雜俎─宋州莆田縣破岡山武宗二年巨石上
生菌大如合簣莖及盖黄白色其下淺紅盡為過僧所
食云羙倍諸菌　開成元年春成式修竹里私第書齋
前有枯紫荆數枝蠧折因伐之餘尺許至三年秋枯根
上生一菌大如斗下布五足頂黄白兩暈綠垂裙如鵞
鞴高尺餘至午色變黑而死焚之氣如麻香成式嘗置
香爐於枿臺每念經門生以為善徴後覽諸志怪南齊
吳郡褚思莊素奉釋氏眠扵渠下短柱是柟木去地四
尺餘有節大眀中忽有一物如芝生扵節上黄色鮮眀
漸漸長數尺數日遂成千佛狀面目爪指及光相衣服
莫不完具如金鍱隠起摩之殊軟常以春末生秋末落
落時佛形如故但色褐耳至落時其家貯之箱中積五
年思莊不復住其下亦無他顯盛闔門夀考思莊父終
九十七兄年七十健如壯年─雲仙雜記─齊文宣帝凌
虗宴取香菌以供品味有銅釘菌分絲菌─清異錄─菌
蕈有一種食之令人得乾笑疾士人戲呼為笑矣乎
茅亭夜話─淳化中有民支氏于昭覺寺設齋寺僧市野
葚有黑而斑者或黄白而赤者為齋食衆僧食訖悉皆
吐瀉亦有死者時有醫人急告之曰但掘地作坑以新
汲水投坑中攪之澄清名曰地漿每服一小盞不過再
三其毒即解當時甚救得人夫蕈菌之物皆是草木變
化生樹者曰蕈生于地者曰菌皆濕氣鬱蒸而生又有
生于腐骸毒蛇之上者大而光眀人誤以為靈芝食而
速死故書之以警其誤─墨客揮犀─有菌生于朽木或
糞壤上其形如瑞芝潔白可愛夜則有光可以鑑物
内觀日疏─謝幼貞嗜菌庭中忽生一菌狀如飛鳥沈子
玉曰此謂禽芝以處女中單覆之則活煮而食之可數
百嵗謝入取中單有隣女乞火跨之翩然飛去謝但歎
恨而已　─五臺山記─山盡豫章之材居僧苦其荒塞斧
斤不力在在付之一炬樹故名柴木得雨之後精氣怒
生菌如斗壯所云天花者也牧兒得一本輙易一縑
居山雜志─山中雨後多生菌其一名曰蕈凡有數種惟
春末最多八月雖有而不時其小者可食山人饜之而
城居不多得也樵童得者負以筠籠多售扵楓橋市郭
人爭買之與珍異等以其非植而有故也　─荆溪疏─竹
茹蕈也小如錢赤如丹砂生以二月山中所在有之不
獨竹下風味極佳當為伊蒲第一
集藻─序─増─宋陳仁玉菌譜序─芝菌皆氣茁也靈華三秀
稱瑞尚矣朝菌晦朔莊生訕之至若儔其食品古則未
聞自商山茹芝而五臺天花亦甲羣彚仙居界台栝叢
山峻㧞仙靈所宫爰産異菌林居巖栖者左右芼之固
藜莧之至腴蓴葵之上瑞比或以羞王公登玉食自有
此山即有此菌未有此遇也遇不遇無與菌事繄欲盡
菌性而䆒其用第其品作菌譜
文賦散句─増─漢張衡思𤣥賦─咀石菌之流英　─魏嵇康
荅難養生論─金丹石菌　─周庾信小園賦─連珠細菌長
柄寒匏
七言古詩─増─宋楊萬里蕈子─空山一雨山溜急漂流桂
子松花汁土膏鬆暖都滲入蒸出蕈花團戢戢戴穿落
葉忽起立撥開落葉百數十蠟面黄紫光欲濕酥莖嬌
脆手輕拾色如鵞掌味如蜜滑似蓴絲無㸃澀傘不如
笠釘勝笠香留齒牙麝莫及菘羔楮雞避席揖餐玉茹
芝當却粒作羮不可疎一日作腊仍堪貯盈笈　─金朱
弁謝崔致君餉天花─三年北饌飽羶葷佳蔬頗憶南州
味地菜方為九夏珍天花忽從五臺至崔侯胸中散千
卷金甌名相傳雲裔愛山亦如謝康樂得此㩦歸豈容
易應憐使館乆寂寥分餉眀眀見深意堆盤初見瑶草
瘦鳴齒稍覺瓊枝脆樹雞濕爛慚叩門桑蛾青黄漫趨
市赤城菌子立萬釘今日因君不知貴乖龍耳僅免一
割沙門業已通三世偃戈息民未有術雖復加餐祗増
媿雲山去此縱不逺口腹何容更相累報君此詩永為
好捧腹一笑萬事置　─眀史遷菌子詩追和楊廷秀韻
松花岡頭雷雨急坡陀流膏漬香汁新泥日蒸氣深入
穿苔破蘚釘戢戢如盖如芝萬玉立紫黄百餘紅間十
燕支微勻滑更濕頃筐盛之行且拾天随杞菊漫苦澀
采歸芼之脫巾笠桑蛾楮雞皆不及嫫姑天花當拱揖
鹽豉作羮炊玉粒先生飽飯踏曉日更遣樵青行負笈
五言律詩─増─元許有壬沙菌─牛羊膏潤足物産借英華
帳脚駢遮地釘頭怒戴沙齋厨供玉食毳索出氊車莫
作垂涎想家園有莫邪
　　七言律詩─増─宋蘇軾與參寥師行園中得黄耳蕈─遣化
　　何時取衆香法筵齋缽久凄凉寒蔬病甲誰能采落葉
　　空畦半已荒老楮忽生黄耳菌故人兼致白芽薑蕭然
　　放筯東南去又入春山筍蕨鄉
　　五言絶句─増─宋朱子紫蕈─誰將紫芝苗種此槎上土便
　　學商山翁風餐謝肥羜　─白蕈─聞說閬風苑瓊田産玉
　　芝不收雲表露烹瀹詎相宜
　　七言絶句─
御製天花─靈山過雨萬松青朶朶緗雲摘翠屏玉笈重緘敇
　飛騎先調六膳進　慈寧
　　増─眀楊慎沐五華送雞㙡─海上天風吹玉芝樵童睡熟
　　不曽知仙人住近華陽洞分得瓊英一兩枝
　　詩散句─増─宋汪藻─戢戢寸玉嫩纍纍萬釘繁中涵煙霞
　　氣外絶沙土㾗下筯極雋永加餐亦平溫　─程俱─驚雷
　　發蒸菌自可當夏鱉─蘓軾─筍如玉筯葚如簮強飲且
　　為山作主　─黄庭堅─驚雷菌子出萬釘白鵞折掌鱉解
甲　─僧北磵─香風薫陶紫芝秀陸地挺特荷錢圓─唐
王維─顧乏釘頭菌─劉禹錫─橋柱黏黄菌─張籍─掃窓
秋菌落　─朱慶餘─深籬藏白菌─皮日休─頹檐倒菌黄
　─宋范成大─栁菌黏枝住　─唐元稹菌生香案正當衙
韋莊─㡬處籬懸白菌肥　─宋王安石─濕濕嶺雲生竹菌
　─陸㳺─黄耳蕈生齋鉢富　─方岳─雷樹生釘肥勝肉
元馬祖常─九秋雷隠菌收釘
别錄─増─三餘贅筆─蕈生皆陰濕地風味殊羙然間有毒
食之往往殺人近傳一法煮時和燈心草或以銀簮淬
之若燈心草與簮色黑即有毒棄之勿食　─野􁍝品─用
朽桑木樟木楠木截成一尺長叚臘月掃爛葉擇肥陰
地和木埋于深畦如種菜法春月用米泔水澆灌不時
菌出逐日灌以三次即大如拳采同素菜炒食作脯俱
羙木上生者不傷人
　　木耳
増─本草─木耳一名木檽一名木菌一名木㙡一名樹雞
一名木蛾(曰耳曰蛾象形也曰檽以軟濕者佳也曰雞/曰㙡因味似也南楚人謂雞為㙡曰菌猶蜠)
(也亦象形也蜠乃貝子之名/或曰地生為菌木生為蛾)生朽木之上無枝葉乃濕
熱餘氣所生其良毒亦随木性今貨者亦多雜木惟桑
栁楮榆之耳為多桑耳(一名桑檽一名桑蛾一名桑雞/一名桑黄一名桑臣一名桑上)
(寄生桑檽以下皆軟耳之/名桑黄以下皆硬菰之名)槐耳(一名槐檽一名槐菌一/名槐雞一名赤雞一名)
(槐蛾此槐樹上菌也當取堅如桑耳/者煮漿粥安槐木上草覆之即生蕈)榆耳(八月采之令/人不飢按藜)
(床瀋餘云榆肉榆蕈也腴脆/無比大者數斤即指此種)柘耳(一名/柘黄)楊櫨耳(出南/山)
集藻─五言絶句─増─宋朱子木耳─蔬腸久自安異味非所
誇樹耳黑垂𥅆登盤今亦乍
詩散句─増─宋汪藻─溪邊卧枯栁雨餘忽生耳
别錄─増─齊民要術─作木耳菹法取棗桑榆栁樹邊生尤
輭濕者煮五沸去腥汁出置冷水中淨洮又著酢漿水
中洗出細縷切訖胡荽葱白下豉汁漿清及酢調和適
口下薑椒末甚滑羙
　　(附/錄)石耳
増─本草─石耳一名靈芝生天台四眀河南宣州黄山巴
西邊徼諸山石崖土逺望如烟廬山亦有之狀如地耳
山僧采曝餽逺洗去沙土作茹勝于木耳
集藻─七言古詩─増─宋黄庭堅荅永新宗令寄石耳─飢欲
食首山薇渇欲飲潁川水嘉禾令尹清如氷寄我南山
石上耳筠籠動浮煙雨姿瀹湯磨沙光陸離竹萌粉餌
相發揮芥薑作辛和味宜公庭退食飽下筯杞菊避席
遺萍虀鴈門天花不復憶况及桑鵞與楮雞小人藜羮
亦易足嘉蔬遣餉荷眷私吾聞石耳之生常在蒼崖之
絶壁苔衣石腴風日炙捫蘿挽葛探萬仞側足委骨豺
虎宅佩刀買犢劒買牛作民父母今得職閔仲叔不以
口腹累安邑我其敢用鮭菜煩嘉禾願公不復甘此鼎
免使射利登嵳峩
　　(附/録)地耳
増─本草─地耳一名地踏菰亦石耳之屬生于地者狀如
木耳春夏生雨中雨後亟采之見日即不堪味甘寒無
毒主眀目益氣　─野菜譜─地踏菜一名地耳雨後采熟
食見日則枯沒化為水
　　嘉樹菜
増─呂氏春秋─餘瞀之南南極之崖有菜其名曰嘉樹其
色若碧
　　雞候菜
増─廣州記─生嶺南似艾二月生苗宜雞羮食之故名味
辛溫無毒溫中益氣
　　優殿
増─南方草木狀─合浦有菜名優殿以豆醬汁茹食之甚
香美可食
　　葙
増─廣志─葙根以為菹香辛
　　買菜
増─吳志孫皓傳─天紀三年有買菜生工人吳平家高四
尺厚三分如枇杷形上廣尺八寸下莖廣五寸兩邊生
菜綠色東觀按圖名買菜作平慮草遂以平為平慮郎
　　専蹄菜
増─吳書─趙咨使魏魏人曰聞江東有専蹄菜作若為食
咨曰當得倉鰷以作羮
　　芸薇
増─拾遺記─咸寧四年立芳蔬園于金墉城東多種異菜
有菜名曰芸薇類有三種紫色者最繁味辛其根爛熳
春夏葉宻秋蘂冬馥其實若珠五色随時而盛一名芸
芝其色紫為上蔬其味辛色黄為中蔬其味甘色青者
為下蔬其味醎常以三蔬充御膳其葉可藉飲食以供
宗廟祭祀亦止人飢渇宫人採帯其莖葉香氣歴日不
歇
　　冬風菜
増─廣州記─冬風菜陸生宜配肉作羮
　　榖菜
増─字林─榖菜生水中
　　荶菜
増─齊民要術─荶菜似蒜生水中
　　菹菜
増─齊民要術─菹菜紫色有藤
　　􁁉菜
増─齊民要術─􁁉菜葉似竹生水旁
　　□菜
増─齊民要術─繤菜似蕨
　　藒菜
増─齊民要術─藒菜似蕨生水中
　　葟菜
増─齊民要術─葟菜似蒜生水邉
　　蓶菜
増─齊民要術─蓶菜似烏韭而黄
　　䓠菜
増─齊民要術─䓠菜生水中大葉
　　羞菜
増─異物志─安南有羞菜蔓生水上甘羙可食人過池中
以手指曰爾羞否即時憔悴待其人去漸青如初
　　佛土菜
増─唐書西域傳─貞觀二十一年有健達王獻佛土菜莖
五葉赤華紫鬚
　　孟娘菜
増─酉陽雜俎─江淮有孟娘菜益肉食
　　真珠菜
増─益部方物畧記─真珠菜戎瀘等州有之生水中石上
翠縷纎曼首貫珠蜀人以蜜熬食之或以醯煮可致數
千里不壊也　─黄山志─真珠菜藤本蔓生暮春發芽每
芽端綴一二蘂圓白如珠葉脆綠如茶連蘂葉腊之香
甘鮮滑他蔬讓羙
集藻─賛─増─宋宋祁真珠菜賛─植根水中端若串珠皿而
瀹之可以代蔬
　　雪裏蕻
増─野菜箋─四眀有菜名雪裏蕻雪深諸菜凍損此菜獨
青
　　白鼓釘
増─野菜譜─白鼓釘一名蒲公英一名耩耨草一名金簮
草一名黄花地丁四時皆有惟極寒天小而可用採之
熟食
　　翦刀股
増─野菜譜─翦刀股春採生食兼可作虀
　　猪殃殃
増─野菜譜─猪殃殃猪食之則病故名春採熟食
　　絲蕎蕎
増─野菜譜─絲蕎蕎二三月採熟食四月結角不用
　　牛塘利
増─野菜譜─牛塘利二三月採熟食亦可作虀
　　浮薔
増─野菜譜─浮薔入夏生水中六七月採生熟皆可食
　　水菜
増─野菜譜─水菜秋生水田狀類白菜熟食
　　看麥娘
増─野菜譜─看麥娘随麥生隴上因名春採可熟食
　　狗脚跡
増─野菜譜─狗脚跡生霜降時葉如狗印故名熟食
　　破破衲
増─野菜譜─破破衲臘月便生正二月採熟食三月老不
堪用
　　燕子不来香
増─野菜譜─燕子不来香早春採可熟食燕来時則腥不
堪食故名
　　猢猻脚跡
増─野菜譜─猢猻脚跡以形似名三月採之熟食
　　眼子菜
増─野菜譜─眼子菜六七月採生水澤中青葉背紫色莖
柔滑而細長可數尺熟食
　　猫耳朶
増─野菜譜─猫耳朶正二月採搗爛和粉麪作餅蒸食之
　　籓籬頭
増─野菜譜─籓籬頭臘月採熟食入春不宜用
　　鴈腸子
増─野菜譜─二月生如豆牙菜熟食之生亦可食
　　野籬落
増─野菜譜─野籬落正二月採頭湯焯過可食
　　羊耳禿
増─野菜譜─羊耳禿二三月採熟食
　　黄花菜
増─野菜譜─黄花菜一名黄瓜菜正二月採熟食
　　油灼灼
増─野菜譜─油灼灼生水邊葉光澤生熟皆可食又可作
乾菜食
　　燈蛾兒
増─野菜譜─燈蛾兒二月採熟食
　　芽兒拳
増─野菜譜─芽兒拳正二月採熟食
　　板蕎蕎
増─野菜譜─板蕎蕎正二月和根採之炊食三四月結角
不堪用
　　天藕兒
増─野菜譜─天藕兒根如藕而小熟食稭葉不可食
　　老鸛筋
増─野菜譜─老鸛筋二月採之熟食亦可作虀
　　鵞觀草
増─野菜譜─鵞觀草正二月如麥青炊食
　　牛尾瘟
増─野菜譜─牛尾瘟牛食之則病生深水中葉如髪莖如
藻冬月和魚煮食夏秋亦可食之
　　兔絲根(與藥譜兔絲/名同物異)
増─野菜譜─兔絲根一名兔絲苗春採苗葉秋冬採根蒸
食味甘多食令人眩暈
　　草鞋片
増─野菜譜─草鞋片二三月採熟食
　　抓抓兒
増─野菜譜抓抓兒秋深採之日乾和榖煮食如粉清香
可愛
　　雀舌草
増─野菜譜─雀舌草以形似得名初生時採熟食
　　羅漢菜
増─一統志─羅漢菜出江西南昌府西山葉如豆苗因靈
觀尊者自西山持至故名湖廣蘄州二角山亦有之舊
傳有異僧所種若雜葷物即無味
　　根子菜
増─一統志─根子菜根似蔓青而大似蘿蔔俗呼根子菜
他處皆無惟湖廣安陸縣有之
　　龍芽菜
増─盛京志─龍芽菜有二種樹龍芽葉似椿而大採其初
生者可食有地龍芽葉亦相似
　　杏葉菜
増─盛京志─杏葉菜葉似杏山蔬之可食者
　　歪脖菜
増─盛京志─歪脖菜似杏葉菜而大葉圓其梗至頂稍彎
故名亦山蔬之羙者
　　龍巔菜
増─峩睂山志─龍巔菜似椿樹頭有刺似白芥菜滿山自
生九老洞者尤佳
　　髙河菜
増─雲南志─高河菜出大理府㸃蒼山高河中莖紅葉綠
味甚辛辣五六月採之若髙聲則雲霧驟起風雨卒至
盖髙河乃龍湫也
　　　蓮花菜
　増─雲南志─蓮花菜出大理府洱河東上滄湖相傳蒙詔
　時觀音大士化箭鏃所成
　
　
　
　
　
　
　
　
　
　
　
　
御定佩文齋廣羣芳譜卷十七
　欽定四庫全書
御定佩文齋廣羣芳譜卷十八
　　茶譜
　　　茶一
　原茶(鶴山集云茶之始其字/為荼玉篇云荼除加切)一名檟一名茗一名荈(爾/雅)
　(云檟苦荼注云早采者為茶晚取/者為茗一名荈蜀人名之苦荼)一名蔎(方言云蜀西/南人謂荼曰)
　(蔎/)樹如𤓰蘆葉如梔子花如白薔薇而黄心清香隱然
　實如栟櫚蔕如丁香根如胡桃有髙一尺者有二尺者
　有數丈者有兩人合抱者出巴山峽川有建州大小龍
　團始於丁謂成於蔡君謨宋太平興國二年始造龍鳯
　茶(龍鳯茶餅上飾以龍鳯/紋也供御者以金装成)咸平中丁為福建漕監造御
　茶進龍鳯團慶厯中蔡端眀為漕始造小龍團茶歐陽
　永叔聞之曰君謨士人也何至作此事自後熈寧末有
　㫖下建州製蜜雲龍一品尤為竒絶蜀州雀舌鳥嘴麥
　顆蓋嫩芽所造似之又有片甲者早春黄芽葉相抱如
　片甲也蟬翼葉輭薄如蟬翼也洪州鶴嶺茶其味極妙
蜀之雅州蒙山頂有露芽穀芽皆云火前者言採造於
禁火之前也火後者次之一云雅州蒙頂茶其生最晚
在春夏之交常有雲霧覆其上若有神物䕶持之又有
五花茶者其片作五出花雲脚出袁州界橋其名甚著
不若湖州之研膏紫筍烹之有緑脚垂下又紫筍者其
色紫而似筍唐徳宗每賜同昌公主饌其茶有緑花紫
英之號草茶盛於兩浙日注第一自景祐以來洪州雙
井白芽製作尤精逺在日注之上遂為草茶第一宜興
㴩湖出含膏宣城縣有丫山形如小方餅横鋪茗芽産
其上其山東為朝日所燭號曰陽坡其茶最勝太守薦
之京洛人士題曰丫山陽坡横文茶一名瑞草魁又有
建州北苑先春洪州西山白露安吉州顧渚紫筍常州
宜興紫筍陽羡春池陽鳯嶺睦州鳩坑劒南石花露鋑
芽籛芽南康雲居峡州小江園碧澗􁁉眀月􁁉芳蘂􁁉
茱萸􁁉東川神泉小團昌眀獸目福州方山露芽夔州
香山江陵楠木湖南衡蘄州蘄門團黄夀州霍山黄芽
六安州小峴春皆茶之極品玉壘關外寳唐山有茶樹
産懸崖筍長三寸五寸方有一葉兩葉太和山騫林茶
初泡極苦澀至三四泡清香特異人以為茶寳涪州出
三般茶最上賓化製於早春其次白馬最下涪陵收茶
在四月嫩則益人粗則損人真者用箬煙燻過氣味尤
佳─増─茶經─茶之出山南以峽州上(峽州生逺安宜都/夷陵三縣山谷)
襄州荆州次(襄州生南鄣縣山谷/荆州生江陵縣山谷)衡州下(生衡山茶陵/二縣山谷)
金州梁州又下(金州生西城安康二縣山谷/梁州生襄城金牛二縣山谷)淮南以光
州上(生光山縣黄頭/港者與峡州同)義陽郡舒州次(生義陽縣鍾山者/與襄州同舒州生)
(太湖縣潛山/者與荆州同)壽州下(盛唐縣生霍山/者與衡山同也)蘄州黄州又下(蘄/州)
(生黄梅縣山谷黄州生麻城/縣山谷並與荆州梁州同也)浙西以湖州上(湖州生長/興縣顧渚)
(山谷與峽州光州同生山桑儒師二寺白茅山懸脚嶺/與襄州荆南義陽郡同生鳯亭山伏翼閣飛雲曲水二)
(寺啄木嶺與夀州常州同生安吉/武康二縣山谷與金州梁州同)常州次(常州義興縣/生君山懸脚)
(嶺北峯下與荆州義陽郡同生/圈嶺善權寺石亭山與舒州同)宣州杭州睦州歙州下
(宣州生宣城縣雅山與蘄州同太平縣生上睦臨睦與/黄州同杭州臨安於潛二縣生天目山與舒州同錢塘)
(生天竺靈隱二寺睦州生桐廬縣/山谷歙州生婺源山谷與衡州同)潤州蘇州又下(潤州/江寧)
(縣生傲山蘇州長洲縣生洞/庭山與金州梁州蘄州同)劒南以彭州上(生九隴縣/馬鞍山至)
(徳寺棚口/與襄州同)緜州蜀州次(緜州龍安縣生松嶺關與荆州/同其西昌昌眀神泉縣西山者)
(并佳有過松嶺者不堪採蜀州青城縣/生丈人山與緜州同青城有散茶木茶)卬州次雅州瀘
州下(雅州百丈山名山瀘州/瀘川者與金州同也)睂州漢州又下(睂州丹挍/縣生鐵山)
(者漢州緜竹縣生/竹山者與潤州同)浙東以越州上(餘姚縣生瀑布泉嶺/曰仙茗大者殊異小)
(者與襄/縣同)眀州婺州次(眀州鄞縣生榆莢村婺州東/陽縣生東目山與荆州同)台州
下(台州曹縣生赤/城者與歙州同)黔中生恩州播州費州夷州江南生
鄂州袁州吉州嶺南生福州建州韶州象州(福州生閩/方山山隂)
(縣/也)　─茶譜─卬州有火井思安建州有先春龍焙渠江有
薄片巴東有真香福州有柏巖常之陽羡婺之舉巖丫
山之陽坡龍安之騎火黔陽之都濡瀘州之納溪梅嶺
之數者其名皆著　─大觀茶論─白茶自為一種與常茶
不同其條敷闡其葉瑩薄崖林之間偶然生出非人力
所可致有者不過四五家生者不過一二株所造止於
二三銙而已芽英不多尤難蒸焙湯火一失則已變而
為常品湏製造精微運度得宜則表裏昭徹如玉之在
璞它無與倫也　─東溪試茶録─白葉茶(民間大重出於/近歲園焙時有)
(之地不以山川逺近發不以社之/先後芽葉如紙民間以為茶瑞)柑葉茶(樹髙丈餘徑/頭七八寸葉)
(厚而圎狀類柑橘之葉其芽發即/肥乳長二寸許為食茶之上品)早茶(亦類柑葉發常/先春民間採製)
(為試焙/者也)細葉茶(葉比柑葉細薄樹髙五六尺芽短而不/乳今生沙溪山中蓋土薄而不茂也)
稽茶(葉細而厚密/芽晚而青黄)晚茶(蓋稽茶之類發比/諸茶晚生於社後)叢茶(亦曰蘖/茶叢生)
(髙不數尺一歲之間發/者數四貧民取以為利)　─宣和北苑貢茶録─南唐采茶
北苑初造硏膏繼造蠟面既又製其佳者號曰京鋌太
平興國初特置龍鳯模造團茶又一種茶叢生石崖枝
葉尤茂至道初造之别號石乳又一號的乳又一種號
白乳慶厯中蔡君謨創小龍團元豐間造密雲龍紹聖
間改為瑞雲翔龍至大觀初白茶遂為第一既又製三
色細茶及試新銙貢新銙凡茶芽數品最上曰小芽如
雀舌鷹爪號芽茶次曰揀芽一芽帶一葉號一鎗一旗
次曰中芽一芽帶兩葉號一鎗兩旗宣和庚子始創銀
線水芽將已揀熟芽再剔去取其心一縷用珍器貯清
泉漬之光眀瑩潔若銀線以制方寸新銙有小龍蜿蜒
其上號龍團勝雪白茶勝雪以次厥名實繁今列於左
貢新銙　試新銙　白茶　龍團勝雪　　御苑玉芽
萬夀龍芽　上林第一　　乙夜清供　承平雅玩　龍
鳯英華　玉除清賞　　啓沃承恩　雪英　雲葉　蜀
葵　金錢　玉華　寸金　　無比夀芽　萬春銀葉
宜年寳玉　玉清慶雲　無疆夀龍　　玉葉長春　瑞
雲翔龍　　長夀玉圭　興國巖銙　香口焙銙　上品
揀芽　新收揀芽　　太平嘉瑞　龍苑報春　南山應
瑞　興國巖揀芽　興國巖小龍　　興國巖小鳯(以上/號細)
(色/)　揀芽　　小龍　小鳯　大龍　大鳯(以上號/粗色)　又
有瓊林毓料浴雪呈祥壑源供季篚推先價倍南金暘
谷先春夀巖却勝延平石乳清白可鑒風韻甚髙凡十
色　─文獻通考─凡茶有二類曰片曰散片茶蒸造實棬
模中串之惟建劒則既蒸而研編竹為格置焙室中最
為精潔其名有龍鳯石乳的乳白乳頭金蠟面頭骨次
骨末骨麤骨山挺十二等(龍鳯皆團片石乳頭乳皆狭/片名曰京的乳亦有濶片者)
(乳以下/皆濶片)餘州片茶有進寳䨇勝寶山兩府出興國軍仙
芝嫩蘂福合禄合運合慶合指合出饒池州泥片出䖍
州緑英金片出袁州玉津出臨江軍靈川福州先春早
春華英來泉勝金出歙州獨行靈草緑芽片金金茗出
潭州大拓枕出江陵大小巴陵開勝開捲小捲生黄翎
毛出岳州䨇上緑芽大小方出岳辰澧州東首淺山薄
側出光州總二十六名散茶有太湖龍溪次號末號出
淮南岳麓草子楊樹雨前雨後出荆湖清口出歸州茗
子出江南總十一名　─茶箋─天池青翠芳馨可稱仙品
陽羡俗名羅岕浙之長興者佳荆溪稍下細者其價兩
倍天池六安品亦精入藥最效龍井不過十數畝外此
有茶皆不及天目為天池龍井之次地志云山中寒氣
早嚴茶之萌芽較晚　─原─七修彚藁─洪武二十四年詔
天下産茶之地歲有定額以建寧為上茶名有四探春
先春次春紫笋不得碾揉為大小龍團　─増─茶譜通考
南康之雲居彭州之仙崖石花建安之青鳯髓岳陽之
含膏冷劒南之緑昌眀　─品茶要録補─婺州之舉崖碧
貌宣城之陽坡横紋涪州之賓化建安之石崖白─茶
事拾遺─潭州有鐵色夷陵有壓磚　─硏北雜志─交趾茶
如緑苔味辛名之曰登　─桐柏山志─瀑布山一名紫凝
山産大葉茶　─黄山志─蓮花菴旁就石縫養茶多輕香
冷韻襲人齗齶謂之黄山雲霧茶　─杭州府志─寶雲山
産者名寶雲茶下天竺香林洞者名香林茶上天竺白
雲峰者名白雲茶　─雲南志─太華山在雲南府西産茶
色味俱似松蘿名曰太華茶　普洱山在車里軍民宣
慰司北其上産茶性温味香名曰普洱茶　孟通山在
灣甸州境産細茶味最勝名曰灣甸茶　─大理府志─感
通寺在㸃蒼山聖應峰麓舊名蕩山又名上山有三十
六院皆産茶樹髙一丈性味不減陽羡名曰感通茶
彚考─増─吳志韋曜傳─孫皓每饗宴無不竟日坐席無能
否率以七升為限雖不悉入口皆澆灌取盡曜素飲酒
不過二升皓初禮異時常為裁減或密賜茶荈以代酒
　─唐書令狐楚傳─先是鄭注奏建𣙜茶使王涯又議官
自治園植茶人不便楚請廢使如舊法從之　─鄭注傳
帝問富人術注以𣙜茶對其法欲置茶官籍民圃而給
其直工自擷暴則利悉之官帝始詔王涯為𣙜茶使
李珏傳─鹽鐵使王播増茶稅十之五以佐用度珏上疏
謂𣙜率本濟軍興而稅茶自貞元以來有之方天下無
事忽厚歛以傷國體一不可茗為人飲與鹽粟同資若
重稅之售必髙其弊先及貧下二不可山澤之産無定
數程斤論稅以售多為利若價騰踴則市者稀其稅幾
何三不可　─裴休傳─休領諸道鹽鐵轉運使立稅茶十
二法人以為便　─劉建鋒傳─髙郁敎馬殷收茗算募髙
户置邸閣居茗號八牀主人　─原─唐書隱逸傳─陸羽字
鴻漸有文學嗜茶著茶經三篇言茶之原之法之具尤
備天下益知飲茶矣　常伯熊因羽論復廣著茶之功
御史大夫李季卿宣慰江南次臨淮知伯熊善煮茶召
之伯熊執器前季卿為再舉杯至江南又有薦羽者召
之羽衣野服挈具而入季卿不為禮羽愧之更著毁茶
論　陸龜蒙嗜茶置園顧渚山下歲取茶租自判品第
不喜與流俗交雖造門不見升舟設蓬席齎束茶竈筆
牀釣具徃來時謂江湖散人　─増─宋史兵志─熈寧三年
熙河運司以歲計不足乞以官茶博糴每茶三觔易粟
一斛其利甚溥朝廷謂茶馬司本以博馬不可以博糴
於茶馬司歲額外増買川茶兩倍茶朝廷别出錢二百
萬給之令提刑司封樁又令茶馬官程之邵兼轉運使
由是數歲邊用粗足　─晏子春秋─嬰相齊景公時食脫
粟之飯炙三戈五卵茗菜而已　─晉中興書─陸納為吳
興太守時衛將軍謝安常欲詣納納兄子俶怪納無所
備不敢問之乃私蓄數十人饌安既至所設惟茶果而
已俶遂陳盛饌珍差畢具及安去納杖俶四十云汝既
不能光益叔父奈何穢吾素業　─原─世說─晉王濛好飲
茶客至輙飲之士大夫甚以為苦每欲徃候濛者必云
今日有水厄　─増─世說─任瞻字育長少時有令名自過
江失志既下飲問人云此為茶為茗覺人有怪色乃自
申眀云向問飲為熱為冷耳─原─廣陵耆舊傳─晉元帝
時有老姥每旦獨提一器茗徃市鬻之市人競買自旦
至暮其器不減所得錢盡散路傍孤貧乞人人或異之
州法曹縶之於獄至夜老姥執所鬻茗器從獄牖中飛
出　─續搜神記─桓宣武有一督將因病後虛熱便能飲
複茗必以一斛二斗乃飽後有客造之更進五升乃吐
出一物如升大有口形質縮縐壯如牛䐗客乃令置盆
中以斛二斗複茗澆之此物噏之都盡而腹中覺小脹
又増進五升便悉混然從口中涌出既吐此物病遂瘥
或問此何病答曰此病名茗瘕一名斛二瘕　─増─續搜
神記─晉武帝時宣城人秦精常入武昌山採茗遇一毛
人長丈餘引精至山下示以叢茗而去俄而復還乃探
懐中橘以遺精精怖負茗而歸　─荆州記─武陵七縣通
出茶最好─原─神異記─餘姚人虞洪入山採茗遇一道
士牽三青牛引洪至瀑布山曰予丹丘子也聞子善具
飲常思見惠山中有大茗可以相給子他日有甌犧之
餘乞相遺也洪因設奠祀之後常令家人入山獲大茗
焉　─異苑─剡縣陳務妻少寡與二子同居好飲茶茗以
宅中有古塜每飲輙先祀之二子患之曰古塚何知徒
以勞意欲掘去之母苦禁而止其夜夢一人云吾止此
塜三百餘年卿二子恒欲見毁賴相保䕶又烹吾佳茗
雖潛身朽壤豈忘翳桑之報及曉於庭中獲錢十萬似
久埋者惟貫新耳─増─宋録─新安王子鸞豫章王子尚
詣曇濟道人於八公山道人設茶茗子尚味之曰此甘
露也何言茶茗　─洛陽伽藍記─王肅初入國不食羊肉
及酪漿等常飯鯽魚羮渇飲茗汁京師士子見肅一飲
一斗號為漏巵經數年已後肅與髙祖殿㑹食羊肉酪
粥甚多髙祖怪之謂肅曰羊肉何如魚羮茗飲何如酪
漿肅對曰羊者是陸産之最魚者是水族之長所好不
同並各稱珍以味言之是有優劣羊比齊魯大邦魚比
邾莒小國惟茗不中與酪作奴髙祖大笑彭城王謂肅
曰卿不重齊魯大邦而愛邾莒小國肅對曰鄉曲所美
不得不好王重謂曰卿眀日顧我為卿設邾莒之食亦
有酪奴因此復號茗飲為酪奴時給事中劉鎬慕肅之
風専習茗飲彭城王謂鎬曰卿不慕王侯八珍好蒼頭
水厄海上有逐臭之夫里内有學顰之婦以卿言之即
是也自是朝貴燕㑹雖設茗飲皆耻不復食後西豐侯
蕭正徳歸降時元乂欲為設茗先問卿於水厄多少正
徳不曉義意答曰下官雖生於水鄉而立身以來未遭
陽侯之難元乂與舉座之客大笑焉　─原─權紓文─隋文
帝微時夢神人易其腦骨自爾腦痛忽遇一僧云山中
有茗草煮而飲之當愈帝服之有効繇是人競採掇乃
為之讚其畧曰窮春秋演河圖不如載茗一車　─増─括
地圖─臨遂縣東一百四十里有茶溪　─吳興記─烏程縣
西二十里有温山出御荈　─夷陵圖經─黄牛荆門女觀
望州等山茶茗出焉　─永嘉圖經─永嘉縣東三百里有
白茶山　─淮隂圖經─山陽縣南二十里有茶坡　─茶陵
圖經─茶陵者所謂陵谷生茶茗焉　─坤元録─辰州漵浦
縣西北三百五十里無射山多茶樹　─記事珠─建人謂
鬬茶為茗戰　─原─唐新記─唐右補闕綦母炅性不飲茶
著伐茶飲序其畧曰釋滯消壅一日之利暫佳瘠氣耗
精終身之害斯大獲益則歸功茶力貽患則不謂茶災
　─増─開元天寶遺事─逸人王休居太白山下日與僧道
異人徃還每至冬時取溪氷敲其精瑩者煮建茗共賓
客飲之　─原─蠻甌志─白樂天方齋劉禹錫正病酒禹錫
乃饋菊苗虀蘆菔酢換取樂天六斑茶二囊炙以醒酒
　覺林僧志崇收茶三等待客以驚雷莢自奉以萱草
帶供佛以紫茸香赴茶者以油囊盛餘瀝歸　─増─茶經
鮑照妹令暉著香茗賦　─中朝故事─李徳裕有親知授
舒州牧李曰到郡日天柱峰茶可惠三四角其人輙獻
數觔李却之眀年罷郡用意精求獲數角投之贊皇閱
而受之曰此茶可消酒肉毒乃命烹一甌沃於肉食以
銀合閉之詰旦開視其肉已化為水矣衆服其廣識
國史補─常魯公使西畨烹茶帳中贊普問曰此為何物
魯公曰滌煩療渇所謂茶也贊普曰我此亦有遂命出
之以指曰此夀州者此舒州者此顧渚者此蘄門者此
昌眀者此灉湖者　鞏縣陶者多為甆偶人號陸鴻漸
買數十茶器得一鴻漸市人沽茗不利輙灌注之　─原
南部新書─胡生者以釘鉸為業居近白蘋洲傍有古墳
每茶飲必奠酹之忽夢一人謂曰吾姓栁平生善為詩
而嗜茶感子苦茗之惠無以為報欲教子以詩胡生辭
以不能栁强之曰但率子意為之當有致矣生後遂工
詩時人謂之胡釘鉸詩　─増─南部新書─大中三年東都
進一僧年一百三十嵗宣宗問服何藥致然對曰臣少
也賤不知藥性本好茶至處惟茶是求或飲百椀不厭
因賜茶五十觔令居保夀寺　─義興舊志─南岳寺有真
珠泉稠錫禪師嘗飲之清甘可口曰得此泉烹桐廬茶
不亦稱乎未幾有白蛇銜茶子墜寺前由此滋蔓茶味
頗佳號曰蛇種　─原─茶譜─湖州長興縣啄木嶺金沙泉
即每歲造茶之所也湖常二郡接界於此厥土有境㑹
亭每茶時二牧畢至此泉處沙中居常無水將造茶太
守具儀注犧牲拜勅祭泉頃之發源水甚清溢造供御
者畢水即微減供堂者畢水已半之太守造畢即涸矣
太守或還斾稽期則示風雷之變或見鷙獸毒蛇水魅
暘睒之類焉　蜀之雅州有蒙山山上有五頂頂有茶
園其中頂曰上清峰昔有僧病冷且久嘗遇一老父謂
曰蒙之中頂茶嘗以春分之先後多搆人力俟雷之發
聲併手採摘以多為貴三日而止若獲一兩以本處水
煎服即能袪宿疾二兩當眼前無疾三兩因以換骨四
雨即為地仙僧因之中頂築室以候及期獲一兩餘服
未竟而疾瘥年至八十餘氣力不衰時到城市人觀其
容貌常若三十餘睂髮紺緑後入青城山不知所終今
四頂茶園不廢惟中頂草木繁茂重雲積霧蔽虧日月
鷙獸時出人跡罕到矣─増─紀異録─有積師者嗜茶久
非漸兒煎侍不鄉口羽出逰江湖師絶於茶味代宗召
入供奉命宮人善茶者餉師一啜而罷訪羽召入賜師
齋俾羽煎茗一舉而盡曰有若漸兒所為也於是出羽
見之　─原─金鑾密記─故例翰林當直學士每春晚人困
則日賜成象殿茶　─清異録─開寶中竇儀以新茶飲予
味極美奩面標云龍陂仙子茶龍陂是顧渚山之别境
　偽閩甘露堂前兩株茶鬱茂婆娑宫人呼為清人樹
每春初嬪嬙戲摘新芽堂中設傾筐㑹　顯徳初大理
徐恪見貽卿信鋌子茶茶面印文曰玉蟬膏又一種曰
清風使恪建人也　孫樵送茶焦刑部書晚甘侯十五
人遣侍齋閣此徒皆乗雷而摘拜水而和蓋建陽丹山
碧水之鄉月澗雲龕之品慎勿賤用之　䨇林大士自
徃蒙頂結茅種茶凡三年得絶佳者號聖楊花吉祥蘂
共五觔持歸供獻　─増─清異録─和凝在朝率同列逓日
以茶相飲味劣者有罰號為湯社　有得建州茶膏取
作耐重兒八枚膠以金縷獻於閩王曦吳僧文了善
烹茶逰荆南髙保勉洎子季興延置紫雲菴日試其藝
保勉父子呼為湯神奏授華定水大師上人目曰乳妖
　符昭逺不喜茶嘗為御史同列㑹茶歎曰此物面目
嚴冷了無和美之態可謂冷面草也飯餘嚼佛眼芎以
甘菊湯送之亦可爽神　豹革為囊風神呼吸之具也
煑茶啜之可以滌滯思而起清風每引此義稱茶為水
豹囊皮光業最躭茗事一日中表請嘗新柑筵具殊
豐簪紱叢集纔至未顧尊罍而呼茶甚急徑進一巨甌
題曰未見甘心氏先迎苦口師衆噱曰此師固清髙而
難以療飢也─浪樓雜記─大成四年度支奏朝臣乞假
省覲者欲量賜茶藥文班自左右常侍至侍郎宜各賜
蜀茶三觔蠟面茶二觔武班官各有差─談苑─建州陸
羽茶經尚未知之但言福建等十二州未詳徃徃得之
其味極佳江左近日方有蠟面之號李氏别令取其乳
作片或號曰京挺的乳及骨子等每嵗不過五六萬觔
訖今歲出三十餘萬觔凡十品曰龍鳯茶京挺的乳石
乳白乳頭金蠟面頭骨次骨龍茶以供乗輿及賜執政
親王長主餘皇族學士將帥皆得鳯茶舍人近臣賜京
挺的乳館閣白乳龍鳯石乳茶皆太宗令罷江左乃有
研膏茶供御即龍茶之品也丁謂北苑茶録三卷備載
造茶之法今行於世─類苑─世傳陶穀買得党太尉故
妓取雪水煎團茶謂妓曰党家應不識此妓曰彼粗人
安得有此但能銷金帳下淺斟低唱飲羊羔兒酒爾陶
愧其言─宛陵詩注─揚州歲貢蜀岡茶似蒙頂茶能除
疾延年─嘉祐雜志─蘇才翁嘗與蔡君謨鬬茶蔡用惠
山泉蘇茶小劣改用竹瀝水煎遂能取勝　─夢溪筆談
茶芽古人謂之雀舌麥顆言其至嫩也今茶之美者其
質素良而所植之木又美則新芽一發便長寸餘其細
如鍼唯芽長為上品以其質幹土力皆有餘故也如雀
舌麥顆者極下材爾　古人論茶唯言陽羡顧渚天柱
蒙頂之類都未言建溪然唐人重串茶粘黒者則已近
乎建餅矣建茶皆喬木吳蜀淮南唯叢茇而已品自居
下建溪勝處曰郝源曾坑其間又岔根山頂二品尤勝
李氏時號為北苑置使領之　─澠水燕談─建茶盛於江
南近歲製作尤精龍鳯團茶最為上品一觔八餅慶厯
中蔡君謨為福州轉運使始造小團以充歲貢一觔二
十餅所謂上品龍茶者也─原─東坡集─僕在黄州參寥
自吳中來訪館之東坡一日夢見參寥所作詩覺而記
其兩句云寒食清眀都過了石泉槐火一時新後七年
僕出守錢塘而㕘寥始卜居西湖智果院院有泉出石
縫間甘冷宜茶寒食之眀日僕與客泛湖自孤山來謁
㕘寥汲泉鑽火烹黄蘖茶忽悟所夣詩兆於七年之前
衆客皆驚嘆知傳記所載非虛語也　予去此十七年
復與彭城張聖途丹陽陳輔之同來院僧梵英葺治堂
宇比舊加嚴潔茗飲芳烈問此新茶耶英曰茶性新舊
交則香味復予嘗見知琴者言琴不百年則桐之生意
不盡緩急清濁常與雨暘寒暑相應此理與茶相近故
并記之─増─黔南行紀─陸羽茶經紀黄牛峡茶可飲因
令舟人求之有媪賣新茶一籠與草葉無異山中無好
事者故爾　初余在峡州問士大夫黄陵茶皆云觕澀
不可飲試問小吏云唯僧茶味善試令求之得十餅價
甚平也攜至黄牛峡置風爐清樾間身候湯手㧫得味
既以享黄牛神且酌元眀堯夫云不減江南茶味也乃
知夷陵士大夫但以貌取之爾　─燕翼貽謀録─國初沿
江置務收茶名曰𣙜貨務給賣客旅如鹽貨然人不以
為便淳化四年二月癸亥詔廢沿江八處應茶商並許
於出茶處市之未幾有司恐課額有虧復請於上六月
戊戌詔復舊制六飛南渡後官不能運致茶貨而𣙜貨
務只賣茶引矣　─姚氏殘語─紹興進茶自范文虎始
王氏談録─公言茶品髙而年多者必稍陳遇有茶處春
初取新芽輕炙雜而烹之氣味自復在襄陽試作甚佳
嘗語君謨亦以為然　─甲申雜記─仁宗朝春試進士集
英殿后妃御太清樓觀之慈聖光獻出餅角子以賜進
士出七寶茶以賜考試官　初貢團茶及白羊酒惟見
任兩府方賜之仁宗朝及前宰臣歲賜茶一觔酒二壺
後以為例　─隨手雜録─子瞻在杭時一日中使至密謂
子瞻曰某出京師辭官家官家曰辭了娘娘來某辭太
后殿復到官家處引某至一櫃子旁出此一角宻語曰
賜與蘇軾不得令人知遂出所賜乃茶一觔封題皆御
筆子瞻具劄子附進稱謝　潘中散适為處州守一日
作醮其茶百二十盞皆乳華内一盞如墨詰之則酌酒
人誤酌茶盞中潘焚香再拜謝過即成乳華僚吏皆驚
歎─春渚紀聞─東坡先生一日與魯直文潛諸人㑹飯
既食骨䭔兒血羮客有須薄茶者因就取所碾龍團徧
啜坐人或曰使龍茶能言當湏稱屈先生撫掌久之曰
是亦可為一題因援筆戲作律賦一首以俾薦血羮龍
團稱屈為韻山谷擊節稱詠不能己巳無藏本聞關子
開能誦今亡矣惜哉　─雞肋編─米芾作文狂怪嘗作詩
云飯白雲留子茶甘露有兄人不省露兄故嘗叩之乃
曰只是甘露哥哥爾─原─因話録─察院諸㕔兵察常主
院中茶茶必市蜀之佳者貯於陶器以防暑濕御史躬
自緘啓故謂之茶甌㕔　─苕溪詩話─北苑官焙也漕司
歲貢為上壑源私焙也土人亦以入貢為次二焙相去
三四里間若沙溪外焙也與二焙絶逺為下故黄魯直
詩莫遣沙溪來亂真是也官焙造茶常在驚蟄後　─増
避暑録話─裴晉公詩云飽食緩行初睡覺一甌新茗侍
兒煎脫巾斜倚䋲牀坐風送水聲來耳邊公為此詩必
自以為得志然吾山居七年享此多矣今歲新茶適佳
夏初作小池導安樂泉注之得常熟破山重臺白蓮植
其間葉已覆水雖無淙潺之聲然亦澄澈可喜此晉公
之所誦詠而吾得之可不為幸乎　北苑茶正所産為
曾坑謂之正焙非曾坑為沙溪謂之外焙二地相去不
逺而茶種懸絶沙溪色白過於曾坑但味短而微澀識
茶者一啜如别涇渭也余始疑地氣土宜不應頓異如
此及來山中每開闢徑路刳治巖竇有尋丈之間土色
各殊肥瘠𦂳緩燥潤亦從而不同並植兩木於數步之
間封培灌溉畧等而生死豐瘁如二物者然後知事不
經見不可必信也草茶極品惟䨇井顧渚亦不過各有
數畝䨇井在分寧縣其地屬黄氏魯直家也元祐間魯
直力推賞於京師族人交致之然歲僅得一二觔爾顧
渚在長興縣所謂吉祥寺也其半為今劉侍郎希范家
所有兩地所産歲亦止五六觔近歲寺僧求之者多不
暇精擇不及劉氏逺甚余歲求於劉氏過半觔則不復
佳蓋茶味雖均其精者在嫩芽取其初萌如雀舌者謂
之槍稍敷而為葉者謂之旗旗非所貴不得已取一槍
一旗猶可過是則老矣此所以為難得也　─九華山録
至化城寺謁金地藏塔僧祖瑛獻土産茶味敵北苑
名臣言行録─張詠令崇陽民以茶為業公曰茶利厚官
將𣙜之命㧞茶而植桑民以為苦其後𣙜茶他縣皆失
業而崇陽之桑已成其為政知所先後如此　─盧溪詩
注─䨇井老人以青紗蠟紙裹細茶寄人不過二兩─岳
陽風土記─灉湖諸山舊出茶謂之灉湖茶李肇所謂岳
州灉湖之含膏也唐人極重之見於篇什今人不甚種
植唯白鶴僧園有千餘本土地頗類北苑所出茶一歲
不過一二十兩土人謂之白鶴茶味極甘香非他處草
茶可比並茶園地色亦相類但土人不甚植爾　─品茶
要録─茶即古荼字也周詩記荼苦春秋書齊荼漢志書
荼陵至陸羽茶經玉川茶歌趙贊茶禁以後遂以茶易
荼　─延福宫曲宴記─宣和二年十二月癸巳召宰執親
王學士曲宴於延福宫命近侍取茶具親手注湯擊沸
少頃白乳浮盞面如疎星淡月顧諸臣曰此自烹茶飲
畢皆頓首謝　─謝氏詩源─昔有客過茅君時當大暑茅
君於手巾内觧茶葉人與一葉客飲之五内清涼茅君
曰此蓬萊山穆陀樹葉衆仙食之以當食又有寶文之
蘂服之不飢謝幼貞詩摘寶文之初蘂拾穆陀之墜葉
　─蔡寛夫詩話─湖州紫笋入貢每歲以清眀日貢到先
薦宗廟賜近臣紫笋生顧渚在湖常二州之間以其萌
茁紫而似笋　─五色線─龍安有騎火茶最上不在火前
不在火後故也清眀改火故曰騎火茶　─苕溪漁隱叢
話─歐公和劉原父揚州時㑹堂絶句云積雪猶封蒙頂
樹驚雷未發建溪春中州地暖萌芽早入貢宜先百物
新注云時㑹堂造貢茶所也余以陸羽茶經考之不言
揚州出茶惟毛文錫茶譜云揚州禪智寺隋之故宫寺
傍蜀岡其茶甘香味如蒙頂焉苐不知入貢之因起於
何時故不得而誌之也　唐義興縣重修茶舍記云義
興貢茶非舊也前此御史大夫李栖筠實典是邦山僧
有獻佳茗者㑹客嘗之野人陸羽以為芬香甘辣冠於
他境可薦於上栖筠從之始進萬兩厥後因之遂為任
土之貢與常賦之邦侔矣故玉川子詩云天子湏嘗陽
羡茶百草不敢先開花正謂此也─乾淳歲時記─仲春
上旬福建漕司進第一綱茶名北苑試新方寸小夸進
御止百夸䕶以黄羅輭盝藉以青篛裹以黄羅夾複臣
封朱印外用朱漆小匣鍍金鎖又以細竹絲織笈貯之
凡數重此乃雀舌水芽所造一夸之直四十萬僅可供
數甌之啜爾或以一二賜外邸則以生線分觧轉遺好
事以為竒玩─青瑣詩話─大丞相李公昉嘗言當時目
外鎮為麤官有學士遺外鎮官茶外鎮有詩謝云麤官
乞與真虛擲賴有詩情合得嘗─夢餘録─東坡以茶性
寒故平生不飲惟飯後濃茶滌齒而已然大中三年東
都進一僧百三十歲宣宗問服何藥云性惟好茶飲至
百椀少猶四五十椀以坡言律之必且損夀反得長年
則又何也─丹鉛録─宻雲龍茶名極為甘馨宋廖正一
字眀畧晚登蘇門子瞻大竒之時黄秦張晁號蘇門四
學士子瞻待之甚厚每來必令侍妾朝雲取宻雲龍家
人以此知之一日又命取密雲龍家人謂是四學士窺
之乃眀畧也山谷有矞雲龍亦茶名─快雪堂漫録─李
于鱗為吾浙按察副使徐子與以岕茶最精者餉之比
看子與昭慶寺問及則已賞皁後矣蓋岕茶葉大多梗
于鱗北士不遇宜矣─西吳枝乗─湖人於茗不數顧渚
而數羅岕然顧渚之佳者其風味已逺出龍井下岕稍
清雋然葉粗而作草氣丁長孺嘗以半角見餉且教余
烹煎之法迨試之殊類羊公鶴此余有觧有未觧也余
嘗品茗以武夷虎丘第一淡而逺也松蘿龍井次之香
而艶也天池又次之常而不厭也餘子瑣瑣勿置齒喙
　─茶事拾遺─錢起字仲文與趙莒為茶宴又嘗過長孫
宅與朗上人作茶㑹　蔡襄善别茶建安能仁院有茶
生石縫間蓋精品也僧採造得茶十餅號石巖白以四
餅遺蔡以四餅宻遣人走京師遺王内翰禹玉歲餘蔡
被召還闕訪禹玉禹玉命子弟於茶筒中選精品碾以
待蔡蔡捧甌未嘗輙曰此極似能仁寺石巖白公何以
得之禹玉未信索帖騐之乃服　張芸叟云有唐茶品
以陽羡為上建溪北苑未著也貞元中常衮為建州刺
史始蒸焙而硏之謂之硏膏茶　無垢居士張九成子
韶設心六度不為子孫計因取華嚴善知識日供其二
回食以飯緇流嘗供十六大天而諸位茶杯悉變為乳
─指月録─有僧到趙州從諗禪師問新到曾到此間麽
曰曾到師曰喫茶去又問僧僧曰不曾到師曰喫茶去
後院主問曰為甚麽曽到也云喫茶去不曾到也云喫
茶去師召院主主應喏師曰喫茶去　─天池記─土人以
茶為業隙地皆種茶　─滇行紀略─城外石馬井水無異
惠泉感通寺茶不下天池伏龍特此中人不善焙製爾
徽州松蘿茶舊亦無聞偶虎丘有一僧徃松蘿菴如虎
丘法焙製遂見嗜於天下恨此泉不逢陸鴻漸此茶不
逢虎丘僧也　─武夷雜記─武夷茶賞自蔡君謨始謂其
味過北苑龍團周右文極仰之蓋縁山中不曉製焙法
一味計多狥利之過也余試採少許製以松蘿法汲虎
嘯巖下語兒泉烹之三徳俱備帶雲石而復有甘輭氣
乃分數百葉寄右文令茶吐氣復酹一杯報君謨於地
下爾　─名勝志─鵶山在文脊山北産茶充貢茶經云味
與蘄州同梅洵有茶煑鵶山雪滿甌之句　─枕譚─古傳
注茶樹初採為茶老為茗再老為荈今槩稱茗當是錯
用事也　─煑泉小品─唐人以對花啜茶為殺風景故王
介甫詩金谷千花莫漫煎其意在花非在茶也余則以
為金谷花前信不宜矣若把一甌對山花啜之當更助
風景又何必羔兒酒也─茶董─周韶好蓄竒茗嘗與蔡
君謨鬬勝題品風味君謨屈焉　朱桃椎嘗織芒屩置
道上見者為鬻米茗易之　胡嵩飛龍澗飲茶詩沾牙
舊姓餘甘氏破睡當封不夜侯陶穀愛其新竒令猶子
彝和之應聲曰生涼好喚雞蘇佛回味宜稱橄欖仙彝
時年十二　顔清臣作張志和傳碑漁童捧釣收綸蘆
中鼓枻樵青蘇蘭薪桂竹裏煎茶　宣城何子華邀客
於剖金堂酒半出嘉陽嚴峻畫陸羽像子華因言前代
惑駿逸者為馬癖泥貫索者為錢癖愛子者有譽兒癖
耽書者有左傳癖若此叟溺於茗事何以名其癖楊粹
仲曰茶雖珍未離草也宜追目陸氏為甘草癖　西域
僧金地藏所植名金地茶出煙霞雲霧之中與地上産
者其味夐絶　黄魯直以小龍團半鋌題詩贈晁无咎
曲几蒲團聽煑湯煎成車聲繞羊腸雞蘇胡麻留渇羌
不應亂我官焙香東坡見之曰黄九恁地怎得不窮
　學林新編─茶之佳者造在社前其次火前謂寒食前也
　其下則雨前謂穀雨前也唐僧齊已詩髙人愛惜藏巖
　裏白甀封題寄火前茶皆言火前蓋未知社前之為佳
　也　靳門團黄有一旗一鎗之號言一葉一芽也歐公
　詩共約試新茶旗鎗幾時緑王荆公送元厚之詩新茗
　齋中試一旗世謂茶始生而嫩者為一鎗寖大而開為
　一旗　宋蔡襄進龍茶二篇上篇論茶色茶香茶味炙
　茶碾茶羅茶候湯熁盞㸃茶下篇論茶焙茶籠砧椎茶
　鈴茶碾茶羅茶盞茶匙湯瓶
　
　
　
　
　
　
御定佩文齋廣羣芳譜卷十八
　欽定四庫全書
御定佩文齋廣羣芳譜卷十九
　　茶譜
　　　茶二
　集藻─表─増─唐栁宗元為武中丞謝賜新茶表─臣某言中
　使竇某至奉宣㫖賜臣新茶一斤者天睠忽臨時珍俯
　及捧戴驚抃以喜以惶臣以無能謬司邦憲大眀首出
　得親仰於雲霄渥澤遂行忽先霑於草木况兹靈味成
　自遐方照臨而甲拆惟新煦嫗而芬芳可襲調六氣而
　成美扶萬夀以效珍豈可賤微膺此殊錫銜恩敢同於
　嘗酒滌慮方切於飲冰撫事循涯隕越無地　─劉禹錫
　代武中丞謝新茶表─臣某言中使某奉宣聖㫖賜臣新
　茶一斤猥沐深恩再霑殊賜承㫖慶抃省躬慚惶伏以
　貢自外方珍殊衆品効㕘藥石芳越椒蘭出自仙厨俯
　頒私室義同推食空荷於曲成責在素餐實慙於虛受
　─又─臣某言中使竇國晏奉宣聖㫖賜臣新茶一斤猥
降王人光臨私室恭承慶賜跪啓緘封伏以方隅入貢
採擷至珍自逺奉來以新為貴捧而觀妙飲以滌煩顧
蘭露而慙芳豈柘漿而齊味既榮凡口倍切丹心　─韓
翃為田神玉謝茶表─臣某言中使至伏奉手詔賜臣茶
一千五百串令臣分給將士以下聖慈曲被戴荷無階
臣智謝理戎功慙盪冦前恩未報厚賜仍加念以炎蒸
恤其暴露榮分紫笋寵降朱宫味足蠲邪助其正直香
堪愈病沃以勤勞飲徳相歡撫心是荷前朝饗士徃典
犒軍皆是循常非關特達顧惟何幸忽被殊私吳主禮
賢方聞置茗晉臣愛客纔有分茶豈如澤被三軍仁加
千乗以欣以忭感戴無階　─宋丁謂進新茶表─右件物
産異金沙名非紫筍江邊地暖方呈彼茁之形闕下春
寒已發其甘之味有以少為貴者焉敢韞而藏諸見謂
新茶蓋遵舊例
啓─增─宋楊萬里謝傅尚書惠茶啓─逺餉新茗當自擕大
瓢走汲溪泉束澗底之散薪燃折脚之石鼎烹玉塵啜
香乳以享天上故人之意媿無胸中之書傳但一味攪
破茶園耳
序─增─唐吕温三月三日茶宴序─三月三日上已禊飲之
日也諸子議以茶酌而代焉廼撥花砌愛庭隂清風逐
人日色留興卧借青靄坐攀香枝閒鶯近席而未飛紅
蘂拂衣而不散廼命酌香沫浮素杯殷凝琥珀之色不
令人醉微覺清思雖五雲仙漿無復加也　─皮日休茶
中雜詠序─按周禮酒正之職辨四飲之物其三曰漿又
漿人之職供王之六飲水漿醴凉醫酏入於酒府鄭司
農云以水和酒也蓋當時人率以酒醴為飲謂乎六漿
酒之醨者也何得姬公製爾雅云檟苦荼即不擷而飲
之豈聖人之純於用乎亦草木之濟人取舍有時也自
周以降及於國朝茶事竟陵子陸季疵言之詳矣然季
疵以前稱茗飲者必渾以烹之與夫㵸蔬而啜者無異
也季疵始為經三卷由是分其源制其具敎其造設其
器命其煑飲之者除痟而去癘雖疾醫之不若也其為
利也於人豈小哉余始得季疵書以為備矣後又獲其
顧渚山記二篇其中多茶事後又太原温從雲武威段
􁀙之各補茶事十數節並存於方册茶之事由周至今
竟無纖遺矣昔晉杜育有荈賦季疵有茶歌余缺然於
懐者謂有其具而不形於詩亦季疵之餘恨也遂為十
詠寄天隨子─宋徽宗大觀茶論序─嘗謂首地而倒生
所以供人求者其類不一穀粟之於饑絲枲之於寒雖
庸人孺子皆知常須而日用不以時歲之舒廹而可以
廢興也至若茶之為物擅甌閩之秀氣鍾山川之靈稟
袪襟滌滯致清導和則非庸人孺子可得而知矣沖澹
閒潔韻髙致静則非皇遽之時可得而好尚矣本朝之
興歲修建溪之貢龍團鳯餅名冠天下而壑源之品亦
自此而盛延及於今百廢俱舉海内晏然垂拱宻勿幸
致無為縉紳之士韋布之流沐浴膏澤薫陶徳化以雅
尚相推從事茗飲故近歲以來采擇之精製作之工品
第之勝烹㸃之妙莫不咸造其極且物之興廢固自有
時然亦係乎時之汙隆時或皇遽人懐勞瘁則向所謂
常湏而日用猶且汲汲營求惟恐不獲飲茶何暇議哉
世既累洽人恬物熈則常須而日用者固久厭飫狼籍
而天下之士勵志清白競為閒暇修索之玩莫不碎玉
鏘金啜英咀華較筐箧之精争鑒裁之别雖下士於此
時不以蓄茶為羞可謂盛世之清尚也嗚呼至治之世
豈惟人得以盡其材而草木之靈者亦得以盡其用矣
偶因暇日研究精微所得之妙後人有不自知為利害
者敘本末列於二十篇號曰茶論─蔡襄進茶録序─臣
前因奏事伏蒙陛下諭臣先任福建轉運使日所進上
品龍茶最為精好臣退念草木之微首辱陛下知鑒若
處之得地則能盡其材昔陸羽茶經不第建安之品丁
謂茶圖獨論採造之本至於烹試曾未聞有臣輙條數
事簡而易眀勒成二篇名曰茶録伏惟清閑之晏或賜
觀採臣不勝惶懼榮幸之至謹序─原─歐陽修龍茶録
後序─茶為物之至精而小團又其精者録序所謂上品
龍茶者是也蓋自君謨始造而歲貢焉仁宗尤所珍惜
雖輔相之臣未嘗輙賜惟南郊大禮致齋之夕中書樞
密院各四人共賜一餅宫人翦金為龍鳯花草貼其上
兩府八家分割以歸不敢碾試相家藏以為寶時有佳
客出而傳玩爾至嘉祐七年親享眀堂齋夕始人賜一
餅余亦忝預至今蔵之余自以諫官供奉仗内至登二
府二十餘年纔一獲賜因君謨著録輙附於後庻知小
團自君謨始而可貴如此　─增─朱子安東溪試茶録序─
隄首七閩山川特異峻極廻環勢絶如甌其陽多銀銅
其隂孕鉛鐵厥土赤墳厥植惟茶㑹建而上羣峰益秀
迎抱相向草木叢條水多黄金茶生其間氣味殊美豈
非山川重複土地秀粹之氣鍾於是而物得以宜歟北
苑西距建安之洄溪二十里而近東至東宮百里而遥
過洄溪踰東宮則僅能成餅耳獨北苑連屬諸山者最
勝北苑前枕溪流北渉數里茶皆氣弇然色濁味尤薄
惡况其逺者乎亦猶橘過淮為枳也近蔡公作茶録亦
云隔溪諸山雖及時加意製造色味皆重矣今北苑焙
風氣亦殊先春朝隮常雨霽則霧露昬蒸晝午猶寒故
茶宜之茶宜髙山之隂而喜日陽之早自北苑鳯山南
直苦竹園頭東南屬張坑頭皆髙逺先陽處歲發常早
芽極肥乳非民間所比次出壑源嶺髙土沃地茶味甲
於諸焙丁謂亦云鳯山髙不百丈無危峰絶崦而岡阜
環抱氣勢柔秀宜乎嘉植靈卉之所發也又以建安茶
品甲於天下疑山川至靈之卉天地始和之氣盡此茶
矣又論石乳出壑嶺斷崖缺石之間蓋草木之仙骨丁
謂之記録建溪茶事詳備矣至於品載止云北苑壑源
嶺及總記官私諸焙千三百三十六耳近蔡公亦云唯
北苑鳯凰山連屬諸焙所産者味佳故四方以建茶為
目皆曰北苑建人以近山所得故謂之壑源好者亦取
壑源口南諸葉皆云彌珍絶傳致之間識者以色味品
第反以壑源為疑今書所異者從二公紀土地勝絶之
目具疏園隴百名之異香味精粗之别庻知茶於草木
為靈最矣去畝歩之間别移其性又以佛嶺葉源沙溪
附見以質二焙之美故曰東溪試茶録自東宮西溪南
焙北苑皆不足品第今略而不論─黄儒品茶要録序─
說者常怪陸羽茶經不第建安之品蓋前此茶事未甚
興靈芽真笋徃徃委翳消腐而人不知惜自國初以來
士大夫沐浴膏澤詠歌升平之日久矣夫身世灑落神
觀沖淡惟兹茗飲為可喜園林亦相與摘英誇異制棬
鬻新而趨時之好故殊異之品始得自出於蓁莽之間
而其名遂冠天下借使陸羽復起閱其金餅味其雲腴
當爽然自失矣因念草木之材一有負瓌偉詭特者未
嘗不遇時而後興况於人乎然士大夫間為珍藏精試
之具非尚雅好真未嘗輙出其好事者又常論其采制
之出入器用之宜否較試之湯火圖於縑素傳玩於時
獨未有補於賞鑒之眀耳蓋園民射利膏油其面色品
味易辨而難詳予因閱收之暇為原采造之得失較試
之低昂次為十說以中其病題曰品茶要録云　─葉清
臣煮茶小品序─夫渭黍汾麻泉源之異稟江橘淮枳土
地之或遷誠物類之有宜亦臭味之相感也若乃擷華
掇秀多識草木之名激濁揚清能辨淄澠之品斯固好
事之嘉尚博識之精鑒自非笑傲塵表逍遥林下樂追
王濛之約不讓陸納之風其孰能與於此乎吳楚山谷
間氣清地靈草木穎挺多孕茶荈為人採拾大率右於
武夷者為白乳甲於吳興者為紫筍産禹穴者以天章
顯茂錢塘者以徑山稀至於桐廬之巖雲衡之麓鴉山
著於吳歙蒙頂傳於岷蜀角立差勝毛舉實繁然而天
賦尤異性靡俗諳茍制非其妙烹失於術雖先雷而籯
未雨而檐蒸焙以圖造作以經而泉不香水不甘㸑之
揚之若淤若滓予少得温氏所著茶說嘗識其水泉之
目有二十焉㑹西走巴峡經蝦蟇窟憩蕪城汲蜀崗井
東遊故郡經揚子江留丹陽酌觀音泉過無錫㪺慧山
水粉槍牙旗蘇蘭薪桂且鼎且缶以飲以歠莫不㵸氣
滌慮蠲病析酲袪鄙恡之生心招神眀而達觀信乎物
類之宜得臭味之所感幽人之佳尚前賢之精鑒不可
及已噫紫華綠英均一水也皆忘情於庶彚或求伸於
知己不然者叢薄之莽溝瀆之流亦奚以異哉逰鹿故
宮依蓮盛府一命受職再期服勞而虎丘之觱沸松江
之清泚復在在封畛居然挹注是嘗所得於鴻漸之目
二十而七也昔酈元善於水經而未嘗知茶王肅癖於
茗飲而言不及水表是二美吾無愧焉凡泉二十列於
右幅且使盡神方之四兩遂成其功代酒限於七升無
忘真賞云
傳─原─宋蘇軾葉嘉傳─葉嘉閩人也其先處上谷曽祖茂
先養髙不仕好游名山至武夷恱之遂家焉嘗曰吾植
功種徳不為時採然遺香後世吾子孫必盛於中土當
飲其惠矣茂先葬郝源子孫遂為郝源民至嘉少植節
操或勸之業武曰吾當為天下英武之精一槍一旗豈
吾事哉因而游見陸先生先生竒之為著其行録傳於
世方漢帝嗜閱經史時建安人為謁者侍上上讀其行
録而善之曰吾獨不得與此人同時哉曰臣邑人葉嘉
風味恬淡清白可愛頗負其名有濟世之才雖羽知猶
未詳也上驚勅建安太守召嘉給傳遣詣京師郡守始
令採訪嘉所在命齎書示之嘉未就遣使臣督促郡守
曰葉先生方閉門制作研味經史志圖挺立必不屑進
未可促之親至山中為之勸駕始行登車遇相者揖之
曰先生容質異常矯然有龍鳯之姿後當大貴嘉以皁
囊上封事天子見之曰吾久飫卿名但未知其實耳我
其試哉因顧謂侍臣曰視嘉容貌如鐵資質剛勁難以
遽用必槌提頓挫之乃可遂以言恐嘉曰碪斧在前鼎
鑊在後將以烹子子視之如何嘉勃然吐氣曰臣山藪
猥士幸惟陛下採擇至此可以利主雖粉身碎骨臣不
辭也上笑命以名曹處之又加樞要之務焉因誡小黄
門監之有頃報曰嘉之所為猶若粗疎然上曰吾知其
才苐以獨學未經師耳嘉為之屑屑就師頃刻就事已
精熟矣上乃勅御史歐陽髙金紫光禄大夫鄭當時甘
泉侯陳平三人與之同事歐陽嫉嘉初進有寵曰吾屬
且為之下矣計欲傾之㑹天子御延英促召四人歐但
熱中而已當時以足擊嘉而平亦以口侵凌之嘉雖見
侮為之起立顔色不變歐陽悔曰陛下以葉嘉見托吾
輩亦不可忽之也因同見帝陽稱嘉美而隂以輕浮訿
之嘉亦訴於上上為責歐陽憐嘉視其顔色久之曰葉
嘉真清白之士也其氣飄然若浮雲矣遂引而宴之少
選間上鼓舌欣然曰始吾見嘉未甚好也久味之殊令
人愛朕之精魄不覺灑然而醒書曰啓乃心沃朕心嘉
之謂也於是封嘉為鉅合侯位尚書曰尚書朕喉舌之
任也由是寵愛日加朝廷賓客遇㑹宴享未始不推於
嘉上日引對至於再三後因侍宴苑中上飲踰度嘉輙
苦諫上不恱曰卿司朕喉舌而以苦辭逆我我豈堪哉
遂唾之命左右仆於地嘉正色曰陛下必欲甘辭利口
然後愛耶臣言雖苦久則有效陛下亦嘗試之豈不知
乎上顧左右曰始吾言嘉剛勁難用今果見矣因含容
之然亦以是疎嘉嘉既不得志退去閩中既而曰吾末
如之何也已矣上以不見嘉月餘勞於萬幾神薾思困
頗思嘉因命召至喜甚以手撫嘉曰吾渇見卿久也遂
恩遇如故上方欲以兵革為事而大司農奏計國用不
足上深患之以問嘉嘉為進三策其一曰𣙜天下之利
山海之資一切籍於縣官行之一年財用豐贍上大恱
兵興有功而還上利其財故𣙜法不罷管山海之利自
嘉始也居一年嘉告老上曰鉅合侯其忠可謂盡矣遂
得爵其子又令郡守擇其宗支之良者每歲貢焉嘉子
二人長曰摶有父風襲爵次曰挺抱黄白之術比於摶
其志尤淡泊也嘗散其資拯鄉閭之困人皆徳之故鄉
人以春伐鼓大㑹山中求之以為常贊曰今葉氏散居
天下皆不喜城邑惟樂山居氏於閩中者蓋嘉之苗裔
也天下葉氏雖夥然風味徳馨為世所貴皆不及閩閩
之居者又多而郝源之族為甲嘉以布衣遇天子爵徹
侯位八座可謂榮矣然其正色苦諫竭力許國不為身
計蓋有以取之夫先王用於國有節取於民有制至於
山林川澤之利一切與民嘉為策以𣙜之雖救一時之
急非先王之舉也君子譏之或云管山海之利始於鹽
鐵丞孔僅桑𢎞羊之謀也嘉之策未行於時至唐趙贊
始舉而用之
記─增─宋唐庚鬭茶記─政和二年三月壬戌二三君子相
與鬬茶於寄傲齋予為取龍塘水烹之而第其品以某
為上某次之某閩人其所賫宜尤髙而又次之然大較
皆精絶蓋嘗以為天下之物有宜得而不得不宜得而
得之者富貴有力之人或有所不能致而貧賤窮厄流
離遷徙之中或偶然獲焉所謂尺有所短寸有所長良
不虛也唐相李衛公好飲惠山泉置驛傳送不逺數千
里而近世歐陽少師作龍茶録序稱嘉祐七年親享眀
堂致齋之夕始以小團分賜二府人給一餅不敢碾試
至今藏之時熈寧元年也吾聞茶不問團銙要之貴新
水不問江井要之貴活千里致水真偽固不可知就令
識真已非活水自嘉祐七年壬寅至熈寧元年戊申首
尾七年更閱三朝而賜茶猶在此豈復有茶也哉今吾
提瓶支龍塘無數十歩此水宜茶昔人以為不減清逺
峡而海道趨建安不數日可至故每歲新茶不過三月
至矣罪戾之餘上寛不誅得與諸公從容談笑於此汲
泉煑茗取一時之適雖在田野孰與烹數千里之泉澆
七年之賜茗也哉此非我君之力歟夫耕鑿食息終日
蒙福而不知為之者直愚民耳豈我輩謂耶是宜有所
紀述以無忘在上者之澤云─元楊維楨煮茶夢記─鐵
龍道人卧石牀移二更月微眀及紙帳梅影亦及半窓
鶴孤立不鳴命小芸童汲白蓮泉燃槁湘竹授以凌霄
芽為飲供道人乃逰心太虛雍雍凉凉若鴻濛若皇芒
㑹天地之未生適隂陽之若亡恍兮不知入夢遂坐清
真銀暉之堂堂上香雲簾拂地中著紫桂榻緑璚几看
太初易一集集内悉星斗文煥曄爚熠金流玉錯莫列
爻畫若煙雲日月交麗乎中天歘玉露凉月冷如氷入
齒者易刻因作太虛吟吟曰道無形兮兆無聲妙無心
兮一以貞百象斯融兮太虛以清歌已光飇起林末激
華氛郁郁霏霏絢爛淫艶乃有扈緑衣若仙子者從容
來謁云名淡香小字緑花乃捧太𤣥杯酌太清神眀之
醴以夀予侑以詞曰心不行神不行無為而萬化清夀
畢紓徐而退復令小玉環侍筆牘遂書歌遺之曰道可
受兮不可傳天無形兮四時以言妙乎天兮天之先天
天之先復何仙移間白雲微消緑衣化煙月反眀予内
間予亦寤矣遂㝠神合𤣥月光尚隱隐於梅花間小芸
呼曰凌霄芽熟矣
賦─增─晉杜育荈賦─靈山維嶽竒産所鍾厥生荈草彌谷
被岡承豐壤之滋潤受甘霖之霄降月惟初秋農功少
休結偶同旅是采是求水則氓方之注挹彼清流器澤
陶簡出自東隅酌之以匏取式公劉惟兹初成沫沈華
浮煥如積雪曄若春敷　─唐顧况茶賦─稽天地之不平
兮蘭何為兮早秀菊何為兮遲榮皇天既孕此靈物兮
厚地復糅之而萌惜下國之偏多嗟上林之不志如羅
玳筵展瑶席凝藻思開靈液賜名臣留上客谷鶯囀宮
女嚬泛濃華潄芳津出恒品先衆珍君門九重聖夀萬
春此茶上逹於天子也滋飯蔬之精素攻肉食之羶膩
發當暑之清吟滌通宵之昬寐杏樹桃花之深洞竹林
草堂之古寺乗槎海上來飛錫雲中至此茶下被於幽
人也雅曰不知我者謂我何求可憐翠澗隂中有泉流
舒鐵如金之鼎越泥似玉之甌輕煙細珠靄然浮爽氣
淡淡風雨秋夢裏還錢懐中贈橘雖神祕而焉求　─宋
吳淑茶賦─夫其滌煩療渇換骨輕身茶荈之利其功若
神則有渠江薄片西山白露雲垂緑脚香浮碧乳挹此
霜華却兹煩暑清文既傳於杜育精思亦聞於陸羽若
夫擷此臯盧烹兹苦荼桐君之録尤重仙人之掌難踰
豫章之嘉甘露王肅之貪酪奴待槍旗而採摘對鼎䥶
以吹噓則有療彼斛瘕困兹水厄擢彼隂林得於爛石
先火而造乗雷以摘吳主之憂韋曜先沐殊恩陸納之
待謝安誠彰儉徳别有産於玉壘造彼金沙三等為號
五出成花早春之來賔化横紋之出陽坡復聞灉湖含
膏之作龍安騎火之名柏巖兮鶴嶺鳩坑兮鳯亭嘉雀
舌之纎嫩翫蟬翼之輕盈冬芽早秀麥顆先成或重西
園之價或侔團月之形並眀目而益思豈瘠氣而侵精
又有蜀岡牛嶺洪雅烏程碧澗紀號紫筍為稱陟仙厓
而花墜服丹丘而翼生至於飛自獄中煎於竹裏効在
不眠功存恱志或言詩為報或以錢見遺復云葉如梔
子花若薔薇輕飇浮雲之美霜笴竹籜之差唯芳茗之
為用蓋飲食之所資─梅堯臣南有嘉茗賦─南有山原
兮不鑿不營乃産嘉茗兮囂此衆氓土膏脉動兮雷始
發聲萬木之氣未通兮此已吐乎纎萌一之日雀舌露
掇而製之以奉乎王庭二之日烏喙長擷而焙之以備
乎公卿三之日槍旗聳搴而炕之將求乎利嬴四之日
嫩莖茂團而範之來充乎賦征當此時也女廢蠶織男
廢農耕夜不得息晝不得停取之由一葉而至一掬輸
之若百谷之赴巨溟華夷蠻貊固日飲而無厭富貴貧
賤不時啜而不寧所以小民冒險而競鬻孰謂峻法之
與嚴刑嗚呼古者聖人為之絲枲絺綌而民始衣播之
禾麰菽粟而民不饑畜之牛羊犬豕而甘脆不遺調之
辛酸醎苦而五味適宜造之酒醴而讌饗之樹之果蔬
而薦羞之於兹可謂備矣何彼茗無一勝焉而競進於
今之時抑非近世之人體惰不勤飽食粱肉坐以生疾
藉以靈荈而消腑胃之宿陳若然則斯茗也不得不謂
之無益於爾身無功於爾民也哉─原─黄庭堅煎茶賦─
洶洶乎如澗松之發清吹皓皓乎如春空之行白雲賓
主欲眠而同味水茗相投而不渾苦口利病觧膠滌昬
未嘗一日不放箸而策茗椀之勲者也予嘗為嗣直㵸
茗因録其滌煩破睡之功為之甲乙建谿如割䨇井如
􁁜日注如㔢其餘苦則辛螫甘則底滯嘔酸寒胃令人
失睡亦未足與議或曰無甚髙論敢問其次涪翁曰味
江之羅山嚴道之蒙頂黔陽之都濡髙洙瀘川之納溪
梅嶺夷陵之壓磚臨卬之火井不得已而去於三則六
者亦可以酌兎褐之甌㵸魚眼之鼎者也或者又曰寒
中瘠氣莫甚於茶或濟之鹽勾賊破家滑竅走水又况
雞蘇之與胡麻涪翁於是酌岐雷之醪醴參伊聖之湯
液斮附子如博投以熬葛仙之堊去藙而用鹽去橘而
用薑不奪茗味而佐以草石之良所以固太倉而堅作
彊於是有胡桃松實菴摩鴨脚勃賀蘼蕪水蘇甘蘜既
加臭味亦厚賔客前四後四各用其一少則美多則惡
發揮其精神又益於咀嚼蓋大匠無可棄之材太平非
一士之畧厥初貪味雋永速化湯餅乃至中夜不眠耿
耿既作温劑殊可屢歃如以六經濟三尺法雖有除治
與人安樂賔至則煎去則就榻不逰軒后之華胥則化
莊周之蝴蝶
四言古詩─原─眀陳繼儒試茶─綺隂攢蓋靈草試竒竹爐
幽討松火怒飛水交以淡茗戰而肥緑香滿路永日忘
歸
五言古詩─増─唐李白答族姪僧中孚贈玉泉仙人掌茶
并序─余聞荆州玉泉寺近清溪諸山山洞徃徃有乳窟
窟中多玉泉交流其中有白蝙蝠大如鴉按仙經蝙蝠
一名仙䑕千歲之後體白如雪栖則倒懸蓋飲乳水而
長生也其水邊處處有茗草羅生枝葉如碧玉唯玉泉
真公常采而飲之年八十餘歲顔色如桃花而此茗清
香滑熟異於他者所以能還童振枯扶人夀也余逰金
陵見宗僧中孚示余茶數十片拳然重疊其狀如手號
為仙人掌茶蓋新出乎玉泉之山曠古未覿因持之見
遺兼贈詩要余答之遂有此作後有髙僧大隐知仙人
掌茶發乎中孚禪子及青蓮居士李白也嘗聞玉泉山
山洞多乳窟仙鼠如白鴉倒懸清溪月茗生此中石玉
泉流不歇根柯灑芳津採服潤肌骨叢老卷緑葉枝枝
相接連曝成仙人掌似拍洪厓肩舉世未見之其名定
誰傳宗英乃禪伯投贈有佳篇清鏡燭無鹽顧慙西子
姸朝坐有餘興長吟播諸天　─韋應物喜園中茶生─潔
性不可汚為飲滌塵煩此物信靈味本自出山原聊因
理郡餘率爾植荒園喜隨衆草長得與幽人言　─栁宗
元巽上人以竹間自採新茶見贈酬之以詩─芳叢翳湘
竹零露凝清華復見雪山客晨朝掇靈芽蒸煙俯石瀨
咫尺凌丹崖圎方麗竒色圭璧無纎瑕呼兒㸑金鼎餘
馥延幽遐滌慮發真照還原蕩昬邪猶同甘露飯佛事
薫毗耶咄此蓬瀛侶無乃貴流霞　─孟郊慿周况先輩
於朝賢乞茶─道意勿乏味心緒病無悰蒙茗玉花盡越
甌荷葉空錦水有鮮色蜀山饒芳叢雲根纔翦緑印縫
已霏紅曽向貴人得最將詩叟同幸為乞寄來救此病
劣躬　─劉言史與孟郊洛北野泉上煎茶─粉細越筍芽
野煎寒溪濵恐乖靈草性觴事皆手親敲石取鮮火撇
泉避腥鱗熒熒㸑風鐺拾得墜巢薪潔色既爽别浮氲
亦殷勤以兹委曲静求得正味真宛如摘山時自啜指
下春湘瓷泛輕花滌盡昬渇神此逰惬醒趣可以話髙
人　─白居易睡後茶興憶楊同州─昨晚飲太多嵬峩連
宵醉今朝餐又飽爛熳移時睡睡足摩挲眼眼前無一
事信脚繞池行偶然得幽致婆娑緑隂樹斑駁青苔地
此處置䋲牀傍邉洗茶器白瓷甌甚潔紅爐炭方熾沫
下麴塵香花浮魚眼沸盛來有佳色嚥罷餘芳氣不見
楊慕巢誰人知此味　─李羣玉龍山人惠石廩茶─客有
衡岳隱遺予石廪茶自云凌煙露採掇春山芽珪璧相
壓疊積芳莫能加碾成黄金粉輕嫩如松花紅爐㸑霜
枝越兒斟丹華灘聲起魚眼滿鼎漂清霞凝澄坐曉燈
痛眼如蒙紗─甌拂昬寐襟鬲開煩挐顧渚與方山誰
人留品差持甌黙吟詠揺膝空咨嗟　─皮日休茶塢─閒
尋堯氏山遂入深深塢種荈已成園栽葭寧計畝石窪
泉似掬巖罅雲如縷好是夏初時白花滿煙雨　─茶人─
生於顧渚山老在漫石塢語氣為茶荈衣香是煙霧庭
從􁭱子遮果任獳師虜日晚相笑歸腰間佩輕簍　─茶
笋─褎然三五寸生必依巖洞寒恐結紅鉛暖疑銷紫汞
圎如玉軸光脆似瓊英凍每為遇之疎南山挂幽夢
茶籝─筤篣曉攜去驀箇山桑塢開時送紫茗負處沾清
露歇把傍雲泉歸將挂煙樹滿此是生涯黄金何足數
　─茶舍─陽崖枕白屋幾口嬉嬉活棚上汲紅泉焙前蒸
紫蕨乃翁研茗後中婦拍茶歇相向掩柴扉清香滿山
月　─茶竈─南山茶事動竈起巖根傍水煑石髪氣薪然
杉脂香青瓊蒸後凝緑髓炊來光如何重辛苦一一輸
膏粱　─茶焙─鑿彼碧巖下恰應深二尺泥易帶雲根燒
難礙石脉初能燥金餅漸見乾瓊液九里共杉林相望
在山側　─茶鼎─龍舒有良匠鑄此佳樣成立作菌蠢勢
煎為潺湲聲草堂暮雲隂松窓殘雪眀此時勺複茗野
語知逾清　─茶甌─邢客與越人皆能造兹器圎似月魂
堕輕如雲魄起棗花勢旋眼蘋沫香沾齒松下時一看
支公亦如此　─煑茶─香泉一合乳煎作連珠沸時看蟹
目濺乍見魚鱗起聲疑松帶雨餑恐煙生翠儻把瀝中
山必無千日醉　─陸龜蒙茶塢茗地曲隈回野行多繚
繞向陽就中密背澗差還少遥盤雲髻慢亂簇香篝小
何處好幽期滿巖春露曉　─茶人─天賦識靈草自然鍾
野姿閒來北山下似與東風期雨後探芳去雲間幽路
危唯應報春鳥得共斯人知　─茶笋─所孕和氣深時抽
玉笤短輕煙漸結華嫩蘂初成管尋來青靄曙欲去紅
雲暖秀色自難逢傾筐不曽滿　─茶籝─金刀劈翠筠織
似波紋斜製作自野老攜持伴山娃昨日鬬煙粒今朝
貯緑華争歌調笑曲日暮方還家　─茶舍─旋取山上材
架為山下屋門因水勢斜壁任巖隈曲朝隨鳥俱散暮
與雲同宿不憚採掇勞祇憂官未足　─茶竈─無突抱輕
嵐有煙映初旭盈鍋玉泉沸滿甑雲芽熟竒香襲春桂
嫩色凌秋菊煬者若吾徒年年看不足　─茶焙─左右𢷬
凝膏朝昬布煙縷方圎隨樣拍次第依層取山謡縱髙
下火候還文武見說焙前人時時炙花脯　─茶鼎─新泉
氣味良古鐵形狀醜那堪風雪夜更值煙霞友曽過赬
石下又住清溪口且共薦臯盧何勞傾斗酒　─茶甌─昔
人謝塸埞徒為妍詞飾豈如圭璧姿又有煙嵐色光參
筠席上韻雅金罍側直使于闐君從來未嘗識　─煑茶
閒來松間坐看煑松上雪時於浪花裏併下藍英末傾
餘精爽健忽似氛埃滅不合别觀書但宜窺玉札　─宋
梅堯臣答建州沈屯田寄新茶─春芽研白膏夜火焙紫
餅價與黄金齊包開青篛整碾為玉色塵逺及蘆底井
一啜同醉翁思君聊引領─王仲儀寄鬬茶─白乳葉家
春銖兩直錢萬資之石泉味特以陽芽嫩宜言難購多
串片大可寸謬為識别人予生固無恨　─答宣城張主
簿遺鴉山茶次其韻─昔觀唐人詩茶韻鴉山嘉鴉銜茶
子生遂同山名鴉重以初槍旗采之穿煙霞江南雖盛
産處處無此茶纖嫩如雀舌煎烹比露芽競收青篛焙
不重漉酒紗顧渚亦頗近蒙頂來以遐䨇井鷹掇爪建
溪春剝葩日鑄㺯香美天目猶稻麻吳人與越人各各
相鬬夸傳買費金帛愛貪無夷華甘苦不一致精麤還
有差至珍非貴多為贈勿言些如何煩縣僚忽遺及我
家雪貯䨇砂罌詩琢無玉瑕文字搜怪竒難於抱長虵
眀珠滿紙上剰畜不為奢玩久手生胝窺久眼生花嘗
聞茗消肉應亦可破瘕飲啜氣覺清賞重歎復嗟歎嗟
既不足吟誦又豈加我今實强為君莫笑我耶　─李仲
求寄建溪洪井茶七品云愈少愈佳未知嘗何如耳因
條而答之─忽有西山使始遺七品茶末品無水暈六品
無沉柤五品散雲脚四品浮粟花三品若瓊乳二品罕
所加絶品不可議甘香焉等差一日嘗一甌六腑無昬
邪夜枕不得寐月樹聞嗁鴉憂來唯覺衰可驗唯齒牙
動揺有三四妨咀連左車髮亦足驚竦疎疎㸃霜華乃
思平生逰但恨江路賒安得一見之煑泉相與誇　─呂
晉叔遺新茶─四葉及王游共家原坂嶺歲摘建溪春争
先取晴景大窠有壯液所發必竒穎一朝團焙成價與
黄金逞呂侯得鄉人分贈我已幸其贈幾何多六色十
五餅每餅包青篛紅籤纒素檾屑之雲雪輕啜已神魂
惺㑹待嘉客來侑談當晝永─蔡襄北苑─蒼山走千里
斗落分兩騎靈泉出地清嘉卉得天味入門脫世氛官
曹真傲吏　─茶壠─造化曾無私亦有意所嘉夜雨作春
力朝雲䕶日車千萬碧玉枝戢戢抽靈芽　─採茶─春衫
逐紅旗散入青林下隂崖喜先至新苗漸盈把競攜筠
籠歸更帶山雲瀉　─造茶─糜玉寸隂間摶金新範裏規
呈月正圎勢動龍初起出焙香花全争誇火候是　─試
茶─兎毫紫甌新蟹眼清泉煑雪凍作成花雲閑未垂蘂
願爾池中波去作人間雨─原─蘇軾種茶─松間旅生茶
已與松俱痩茨棘尚未容蒙翳争交構天公所遺棄百
歲仍稚幼紫筍雖不長孤根乃獨夀移栽白鶴嶺土輭
春雨後彌旬得連隂似許晚遂茂能忘流轉苦戢戢出
鳥咮未任供臼磨且可資摘嗅千團輸大官百餅衒私
鬬何如此一啜有味出吾囿─增─蘇軾游惠山─敲火發
山泉烹茶避林樾眀窓傾紫盞色味兩竒絶吾生眠食
耳一飽萬想滅頗笑玉川子飢弄三百月豈如山中人
睡起山花發一甌誰與共門外無來轍　─問大冶長老
乞桃花茶栽東坡─周詩記苦荼茗飲出近世初縁厭粱
肉假此雪昬滯嗟我五畆園桑麥苦蒙翳不令寸地閒
更乞茶子藝饑寒未知免已作太飽計庶將通有無農
末不相戾春來凍地裂紫笋森已銳牛羊煩呵叱筐筥
未敢睨江南老道人齒髮日夜逝他年雪堂品尚記桃
花裔─寄周安孺茶─大哉天宇内植物知幾族靈品獨
標竒迥超凡草木名從姬旦始漸播桐君録賦詠誰最
先厥傳惟杜育唐人未知好論著始於陸常李亦清流
當年慕髙躅遂使天下士嗜此偶於俗豈但中土珍兼
之異邦鬻鹿門有佳士博覽無不矚邂逅天隨翁篇章
互賡續開園頤山下屏迹松江曲有興即揮毫燦然存
簡牘伊余素寡愛嗜好本不篤粤自少年時低回客京
轂雖非曵裾者庇䕃或華屋頗見綺紈中齒牙厭粱肉
小龍得屢試糞土視珠玉團鳯與葵花碔砆雜魚目貴
人自矜惜捧玩且緘櫝未數日注卑定知䨇井辱於兹
自研討至味識五六自爾入江湖尋僧訪幽獨髙人固
多暇探究亦頗熟聞道早春時攜籯赴初旭驚雷未破
蕾采采不盈掬旋洗玉泉蒸芳馨豈停宿湏臾布輕縷
火候謹盈縮不憚頃間勞經時廢藏蓄髹筒浄無染箬
籠勻且複苦畏梅潤侵暖湏人氣燠有如剛耿性不受
纎芥觸又若廉夫心難將微穢凟晴天敞虛府石碾破
輕緑永日遇閒賓乳泉發新馥香濃奪蘭露色嫩欺秋
菊閩俗競傳誇豐腴面如粥自云葉家白頗勝中山醁
好是一杯深午窓春睡足清風擊兩腋去欲凌鴻鵠嗟
我樂何深水經亦屢讀子咤中泠泉次乃康王谷䗫培
頃曽嘗瓶罌走僮僕如今老且懶細事百不欲美惡兩
俱忘誰能强追逐薑鹽拌白土稍稍從吾蜀尚欲外形
體安能狥心腹由來薄滋味日飯止脫粟外慕既已矣
胡為此羇束昨日散幽歩偶上天峰麓山圃正春風蒙
茸萬旗簇呼兒為佳客采製聊亦復地僻誰我從包藏
置厨簏何嘗較優劣但喜破睡速况此夏日長人間正
炎毒幽人無一事午飯飽蔬菽困卧北窓風風微動窓
竹乳甌十分滿人世真局促意爽飄欲仙頭輕快如沐
昔人固多癖我癖良可贖為問劉伯倫胡然枕糟麴
秦觀茶─茶實嘉木英其香乃天育芳不愧杜蘅清堪揜
椒菊上客集堂葵圎月探奩盝玉鼎注漫流金碾響丈
竹侵尋發美鬯旖旎生乳粟經時不銷歇衣袂帶紛郁
幸蒙巾笥藏苦厭龍蘭續願君斥異類使我全芬馥
茶臼─幽人躭茗飲刳木事𢷬撞巧制合臼形雅音伴柷
椌虛室困亭午松然眀鼎窓呼奴碎圎月搔首聞錚鏦
茶仙賴君得睡魔資爾降所宜玉兎𢷬不必力士扛願
偕黄金碾自比白玉缸彼美制作妙俗物難與䨇　─晁
補之次韻蘇翰林五日揚州石塔寺烹茶─唐來木蘭寺
遺跡今未滅僧鐘嘲飰後語出饑客舌今公食方丈玉
茗攄噫噎當今卧江湖不泣逐臣玦中和似此茗受水
不易節輕塵散羅麴亂乳發甌雪佳辰雜蘭艾共弔楚
纍潔老謙三昧手心得非口訣誰知此間妙我欲希超
絶持誇淮北士湯餅供朝啜─孫覿飲修仁茶─煙雲吐
長崖風雨暗古縣竹輿赬兩肩弛擔息微倦茗飲初一
　嘗老父有芹獻幽姿絶媚嫵著齒得瞑眩昬昬嗜睡翁
　喚起風灑面亦有不平心盡從毛孔散　─陸游夜汲井
　水煮茶─病起罷觀書袖手清夜永四鄰悄無語燈火正
　淒冷山童亦睡熟汲水自煎茗鏘然轆轤聲百尺鳴古
　井肺腑凜清寒毛骨亦蘇省歸來月滿廊惜蹋疎梅影
　─眀髙啓茶軒─摘芳試新泉手滌林下器一榻鬢絲傍
　輕煙散遥吹不用醒吟魂幽人自無睡
　
　
　
　
　
　
　
　
御定佩文齋廣羣芳譜卷十九
　欽定四庫全書
御定佩文齋廣羣芳譜卷二十
　　茶譜
　　　茶三
　集藻─七言古詩─増─唐劉禹錫西山蘭若試茶歌─山僧後
　檐茶數叢春來映竹抽新茸宛然為客振衣起自傍芳
　叢摘鷹嘴斯須炒成滿室香便酌砌下金沙水驟雨松
　聲入鼎來白雲滿盌花徘徊悠揚噴鼻宿酲散清峭徹
　骨煩襟開陽崖隂嶺各殊氣未若竹下莓苔地炎帝雖
　嘗未辨煎桐君有録那知味新芽連拳半未舒自摘至
　煎俄頃餘木蘭墜露香微似瑶草臨波色不如僧言靈
　味宜幽寂采采翹英為嘉客不辭緘封寄郡齋甎井銅
　爐損標格何况蒙山顧渚春白泥赤印走風塵欲知花
　乳清泠味須是眠雲跂石人　─原─盧仝走筆謝孟諫議
　寄新茶─日髙丈五睡正濃軍將打門驚周公口云諫議
　送書信白絹斜封三道印開緘宛見諫議面手閱月團
三百片聞道新年入山裏蟄蟲驚動春風起天子須嘗
陽羡茶百草不敢先開花仁風暗結珠琲瓃先春抽出
黄金芽摘鮮焙芳旋封裹至精至好且不奢至尊之餘
合王公何事便到山人家柴門反關無俗客紗帽籠頭
自煎喫碧雲引風吹不斷白花浮光凝碗面一碗喉吻
潤兩碗破孤悶三碗搜枯腸惟有文字五千卷四碗發
輕汗平生不平事盡向毛孔散五碗肌骨清六碗通仙
靈七碗喫不得也唯覺兩腋習習清風生　─増─温庭筠
西嶺道士茶歌─乳竇濺濺通石脉緑塵愁草春江色澗
花入井水味香山月當人松影直仙翁白扇霜鳥翎拂
壇夜讀黄庭經疎香皓齒有餘味更覺鶴心通杳㝠
李郢茶山貢焙歌─使君愛客情無已客在金臺價難比
春風三月貢茶時盡逐紅旌到山裏焙中清曉朱門開
筐箱漸見新芽來陵煙觸露不停采官家赤印連帖催
朝饑暮匐誰興哀喧闐競納不盈掬一時一餉還成堆
蒸之馥之香勝梅研膏架動轟如雷茶成拜表貢天子
萬人争噉春山摧驛騎鞭聲砉流電半夜驅夫誰復見
十日王程路四千到時須及清眀宴吾君可謂納諫君
諫官不諫何由聞九重城裏雖旰食天涯吏役長紛紛
使君憂民慘容色就焙嘗茶坐諸客幾回到口重咨嗟
嫩緑鮮芳出何力山中有酒亦有歌樂營房户皆仙家
仙家十隊酒百斛金絲宴饌隨經過使君是日憂思多
客亦無言徵綺羅殷勤繞焙復長歎官府例成期如何
吳民吳民莫憔悴使君作相期蘇爾　─秦韜玉採茶歌
天柱香芽露香發爛研瑟瑟穿荻篾太守憐才寄野人
山童碾破團團月倚雲便酌泉聲煑獸炭潛然蚌珠吐
看著晴天早日眀鼎中颯颯篩風雨老翠香塵下纔熟
攪時繞筯秋雲緑躭書病酒兩多情坐對閩甌睡先足
洗我胸中幽思清鬼神應愁歌欲成　─李咸用謝僧寄
茶─空門少年初地堅摘芳為藥除睡眠匡山茗樹朝陽
偏暖萌如爪拏飛鳶枝枝膏露凝滴圎參差失向兜羅
綿傾筐短甑蒸新鮮白苧眼細勻于研甎排古砌春苔
乾殷勤寄我清眀前金槽無聲飛碧煙赤獸呵氷急鐵
喧林風夕和真珠泉半匙青粉攪潺湲緑雲輕綰湘娥
鬟嘗来縱使重支枕蝴蝶寂寥空掩闗　─僧皎然飲茶
歌送鄭容─丹丘羽人輕玉食採茶飲之生羽翼名藏仙
府世空知骨化雲宫人不識雪山童子調金鐺楚人茶
經虛得名霜天半夜芳草折爛熳緗華啜久生賞君茶
味祛我疾使人胸中蕩憂慄日上香爐情未畢亂蹋虎
溪雲髙歌送君出─宋歐陽修嘗新茶呈聖俞─建安三
千里京師三月嘗新茶人情好先務取勝百物貴早相
矜誇年窮臘盡春欲動蟄雷未起驅龍蛇夜聞擊鼔滿
山谷千人助呌聲喊呀萬木寒癡睡不醒唯有此樹先
萌芽乃知此為最靈物宜其獨得天地之英華終朝採
摘不盈掬通犀銙小圎復窊鄙哉穀雨槍與旗多不足
貴如刈麻建安太守急寄我香篛包裹封題斜泉甘器
潔天色好坐中揀擇客亦嘉新香嫩色如始造不似來
逺從天涯停匙側盞試水路拭目向空看乳花可憐俗
夫把金錠猛火炙背如蝦蟆由來真物有真賞坐逢詩
老頻咨嗟須臾共起索酒飲何異奏雅終淫哇　─次韻
再作─吾年向老世味薄所好未衰惟飲茶建溪苦逺雖
不到自少嘗見閩人誇每嗤江浙凡茗草叢生狼籍惟
藏蛇豈如含膏入香作金餅蜿蜒兩龍戱以呀其餘品
第亦竒絶愈小愈精皆露芽泛之白花如粉乳乍見紫
面生光華手持心愛不欲碾有類弄印幾成窊論功可
以療百疾輕身久服勝胡麻我謂斯言頗過矣其實最
能祛睡邪茶官貢餘偶分寄地逺物新來意嘉親烹屢
酌不知厭自謂此樂真無涯未言久食成手顫已覺疾
飢生眼花客遭水厄疲捧碗口吻無異蝕月蟇僮奴傍
視疑復笑嗜好乖僻誠堪嗟更蒙酬句怪可駭兒曹助
噪聲哇哇─䨇井茶─西江水清江石老石上生茶如鳯
爪窮臘不寒春氣早䨇井茅生先百草白毛囊以紅碧
紗十觔茶養一兩芽長安富貴五侯家一啜猶須三日
誇寶雲日注非不精争新棄舊世人情豈知君子有常
徳至寶不隨時變易君不見建溪龍鳯團不改舊時香
味色─送龍茶與許道人─潁陽道士青霞客來似浮雲
去無蹟夜朝北斗太清壇不道姓名人不識我有龍團
古蒼璧九龍泉深一百尺慿君汲井試烹之不是人間
香味色─鬬茶歌─年年春自東南來建溪先暖水微開
溪邊竒茗冠天下武夷仙人從古栽新雷昨夜發何處
家家嬉笑穿雲去露芽錯落一畨榮綴玉含珠散嘉樹
終朝采掇未盈襜唯求精粹不敢貪研膏焙乳有誰製
方中圭兮圎中蟾北苑將期獻天子林下雄豪先鬬美
鼎磨雲外首山銅瓶攜江上中􁫕水黄金碾畔緑塵飛
碧玉甌中翠濤起鬬茶味兮輕醍醐鬬茶香兮薄蘭芷
其間品第胡能欺十目視而十手指勝若登仙不可攀
輸同降將無窮耻吁嗟天産石上英論功不愧階前蓂
衆人之濁我可清千日之醉我可醒屈原試與招魂魄
劉伶却得聞雷霆盧仝敢不歌陸羽須作經森然萬象
中焉知無茶星商山丈人休茹芝首陽先生休采薇長
安酒價減千萬成都藥市無光輝不如仙山一啜好泠
然便欲乗風飛君莫羡花間女郎只鬬草贏得珠璣滿
斗歸─梅堯臣次韻永叔嘗新茶─自從陸羽生人間人
間相學事新茶當時採摘未甚盛或有髙士燒竹煑泉
為世誇入山乗露掇嫩嘴林下不畏虎與虵近年建安
所出勝天下貴賤求呀呀東溪北苑供御餘王家葉家
長白芽造成小餅若帶銙鬬浮鬬色矜夷華味久廻甘
竟日在不比苦硬令舌窊此等莫與北俗道只觧白土
和脂麻歐陽翰林最别識品第髙下無欹斜晴眀開軒
碾雪末衆客共賞皆稱嘉建安太守置書角青篛包封
來海涯清眀纔過已到此正是洛陽人寄花兎毛紫盞
自相稱清泉不必求蝦蟇石缾煎湯銀梗打粟粒鋪面
人驚嗟詩腸久飢不禁力一啜入腹鳴咿哇　─和次韻
再作─建溪茗株成大樹頗殊楚越所種茶先春喊山搯
白萼亦異鳥嘴蜀客誇烹新鬬硬要咬盞不同飲酒争
畫蛇從揉至碾用盡力只取勝負相笑呀雖傳䨇井與
日注終是品格稱草芽歐陽翰林百事得精妙官職况
已登清華昔得隴西大銅碾碾多歲久深且窊昨日寄
來新臠片包以􁁉篛纒以麻唯能䞉啜任腹冷幸免酩
酊冠弁斜人言飲多頭顫挑自欲清醒氣味嘉此病雖
得優醉者醉來顛踣禍莫涯不願清風生兩腋但願對
竹兼對花還思退之在南方嘗說稍稍能啗蟇古之賢
人尚若此我今貧陋休相嗟公不遺舊許頻徃何必絲
管喧咬哇　─黄庻家童來持䨇井芽數數飲之輙成詩
以示同舍─我疑醇醲千古味寂寞散在山茶枝䨇井名
入天下耳建溪春色無光輝吾鄉茶友若敵國糞土尺
璧珍刀圭嗟予奔走車馬跡塵埃荆棘生喉頤煮雲為
腴不可見青泉緑樹應相嗤長鬚前日千里至百芽包
裹林巖姿開緘春風若滿手喜氣收拾人恐知江南陽
和夜欲試小齋獨與清風期汲得泉甘火亦得混沌不
死詩書肥詩書坐對為主客一啜已見沆􁭥醨通宵安
穩睡物外家夢欲遣不肯歸不信試來與君飲洗出正
性還肝脾─蘇軾試院煎茶─蟹眼已過魚眼生颼颼欲
作松風鳴蒙茸出磨細珠落眩轉遶甌飛雪輕銀瓶瀉
湯誇第二未識古人煎水意君不見昔時李生好客手
自煎貴從活火發新泉又不見今時潞公煎茶學西蜀
定州花瓷琢紅玉我今貧病長苦飢分無玉盌捧蛾眉
且學公家作茗飲塼爐石銚行相隨不用撑腸拄腹文
字五千卷但願一甌常及睡足日髙時─月兎茶─環非
環玦非玦中有迷離玉兎兒一似佳人帬上月月圎還
缺缺還圎此月一缺圎何年君不見鬬茶公子不忍鬬
小團上有䨇銜綬帶䨇飛鸞─和錢安道寄惠建茶─我
官於南今幾時嘗盡溪茶與山茗胸中似記故人面口
不能言心自省為君細說我未暇試評其畧差可聽建
溪所産雖不同一一天與君子性森然可愛不可慢骨
清肉膩和且正雪花雨脚何足道啜過始知真味永縱
復苦硬終可録汲黯少戇寛饒猛草茶無賴空有名髙
者妖邪次頑懭體輕雖復强浮汎性滯偏工嘔酸冷其
間絶品豈不佳張禹縱賢非骨鯁葵花玉􁧸不易致道
路幽嶮隔雲嶺誰知使者來自西開緘磊落收百餅嗅
香嚼味本非别透紙自覺光炯炯粃糠團鳯友小龍奴
𨽻日注臣䨇井收藏愛惜待佳客不敢包裹鑽權倖此
詩有味君勿傳空使時人怒生癭　─和蔣䕫寄茶─我生
百事常隨縁四方水陸無不便扁舟渡江適吳越三年
飲食窮芳鮮金虀玉膾飯炊雪海螯江柱初脫泉臨風
飽食甘寢罷一甌花乳浮輕圎自從捨舟入東武沃野
便到桑麻川翦毛胡羊大如馬誰記鹿角腥槃筵厨中
烝粟埋飯罋大杓更取酸生涎柘羅銅碾棄不用脂麻
白土湏盆研故人猶作舊眼看謂我好尚如當年沙谿
北苑强分别水脚一線争誰先清詩兩幅寄千里紫金
百餅費萬錢吟哦烹噍兩竒絶只恐偷乞煩封纒老妻
稚子不知愛一半已入薑鹽煎人生所遇無不可南北
嗜好知誰賢死生禍福久不擇更論甘苦争媸妍知君
窮旅不自釋因詩寄謝聊相鑴　─魯直以詩饋䨇井茶
次其韻為謝─江夏無䨇種竒茗汝隂六一誇新書磨成
不敢付僮僕自看雪湯生璣珠列仙之儒瘠不腴只有
病渇同相如眀年我欲東南去畫舫何妨宿太湖　─蘇
轍和子瞻煎茶─年來病嬾百不堪未廢飲食求芳甘煎
茶舊法出西蜀水聲火候猶能諳相傳煎茶只煎水茶
性仍存偏有味君不見閩中茶品天下髙傾身事茶不
知勞又不見北方茗飲無不有鹽酪椒薑誇滿口我今
倦逰思故鄉不學南方與北方銅鐺得火蚯蚓呌匙脚
旋轉秋螢光何時茅簷歸去炙背讀文字遣兒折取枯
竹女煎湯　─陳襄古靈山試茶歌─乳源淺淺交寒石松
花墮粉愁無色眀皇玉女跨神雲鬬翦輕羅縷殘碧我
聞巒山二月春方歸苦霧迷天新雪飛仙䑕潭邊蘭草
齊霧芽吸盡香龍脂轆轤䋲細井花暖香塵散碧瑠璃
椀玉川氷骨照人寒瑟瑟祥風滿眼前紫屏冷落沈水
烟山月堂軒金鴨眠麻姑癡煑丹井泉不識人間有上
仙　─原─黄庭堅以䨇井茶送子瞻─人間風日不到處天
上玉堂森寳書想見東坡舊居士揮毫百斛瀉眀珠我
家江南摘雲腴落磑霏霏雪不如為君喚起黄州夢獨
載扁舟向五湖─増─黄庭堅謝送碾賜壑源揀芽─矞雲
從龍小蒼璧元豐至今人未識壑源包貢第一春緗匳
碾香供玉食睿思殿東金井欄甘露薦椀天開顔橋山
事嚴庀百局補衮諸公省中宿中人傳賜夜未央雨露
恩光照宮燭左丞似是李元禮好事風流有涇渭肯憐
天禄校書郎親勅家庭遣分似春風飽識大官羊不慣
腐儒湯餅腸搜攪十年燈火讀令我胸中書傳香已戒
應門老馬走客來問字莫載酒　─以小龍團及半挺贈
無咎并詩用前韻為戱─我持𤣥圭與蒼璧以暗投人渠
不識城南窮巷有佳人不索㯽榔常晏食赤銅茗椀兩
斑斑銀粟翻光解破顔上有龍文下棋局探囊贈君諾
已宿此物已是元豐春先皇聖功調玉燭晁子胸中開
典禮平生自期莘與渭故用澆君磊塊胸莫令鬢毛雪
相似曲几蒲團聽煑湯煎成車聲繞羊腸雞蘇胡麻留
渇羌不應亂我官焙香肥如瓠壺鼻雷吼幸君飲此勿
飲酒─以䨇井茶送孔常父─校經同省並門居無日不
聞公讀書故持茗椀澆舌本要聽六經如貫珠心知韻
勝舌知腴何似寶雲與真如湯餅作魔應午寢慰公渇
夢吞江湖　─博士王揚休碾密雲龍同事十三人飲之
戲作─矞雲蒼璧小盤龍貢包新樣出元豐王郎坦腹飯
牀東大官分物來婦翁棘圍深鎖武成宮談天進士雕
虛空鳴鳩欲雨喚雌雄南嶺北嶺宮徵同午牕欲眠視
濛濛喜君開包碾春風注湯官焙香出籠非君灌頂甘
露椀幾為談天乾舌本　─荅黄冕仲索煎䨇井并簡揚
休─江夏無䨇乃吾宗同舍頗似王安豐能澆茗椀湔祓
我風袂欲挹浮丘翁吾宗落筆賞幽事秋月下照澄江
空家山鷹爪是小草敢與好賜雲龍同不嫌水厄幸來
辱寒泉湯鼎聽松風夜堂朱墨小燈籠惜無纎纎來捧
椀唯倚新詩可傳本─謝劉景文送團茶─劉侯惠我大
𤣥璧上有雌雄䨇鳯跡鵝溪水練落春雪粟面一杯増
目力劉侯惠我小𤣥璧自裁半璧煑瓊糜收藏殘月惜
未碾直待匡衡來說詩綘囊團團餘幾璧因來送我公
莫惜箇中渇羌飽湯餅雞蘇胡麻煑同喫　─晁補之次
韻魯直謝李左丞送茶─都城米貴斗論璧長飢茗椀無
從識道和何暇索㯽榔慚愧雲龍羞肉食壑源萬畮不
作欄上春伐鼓驚山顔題封進御官有局夜行初不更
驛宿氷融太液俱未知寒食新苞隨賜燭建安一水去
兩水易較豈如涇與渭左丞分送天上餘我試比方良
有似月團清潤珍豢羊葵花瑣細胃與腸可憐賦罷羣
玉晚寧憶睡餘䨇井香大勝膠西蘇太守茶湯不美誇
薄酒─魯直復以詩送茶云願君飲此勿飲酒次韻─相
茶真似石韞璧至精那可皮膚識溪芽不給萬口湏徃
徃山毛俱入食雲龍正用餉近班乞與麤官誠靦顔崇
朝一椀坐官局申旦形清不成宿平生樂此臭味同故
人貽我情相燭黄侯發軔日千里天育收駒自汧渭車
聲出鼎細九盤如此佳句誰能似遣試齊民蟹眼湯扶
起醉頭湔腐腸頗類他時玉川子破鼻竹林風送香吾
儕幽事動不朽但讀離騷可無酒　─晁冲之陸元鈞宰
寄日注茶─我昔不知風雅頌草木獨遺茶比諷陋哉徐
鉉說茶苦欲與淇園竹同種又疑禹漏稅九州橘柚當
年錯包貢腐儒妄測聖人意逺物勞民亦安用含桃熟
薦當在盤荔子生來枉飛鞚羊葅異好亦何有蚶菜殊
珍要非奉君家季疵真禍首毁論徒勞世仍重争新鬬
試誇擊拂風俗移人可深痛老夫病渇手自煎嗜好悠
悠亦從衆更煩小陸分日注密封細字蠻奴送槍旗却
憶採擷初雪花似是雲溪動更期遺我但敲門玉川無
復周公夢─簡江子之求茶─政和密雲不作團小銙寸
許蒼龍蟠金花絳囊如截玉緑面彷彿松溪寒人間此
品那可得三年聞有終未識老夫于此百不忙飽食但
苦夏日長北牕無風睡不解齒頬苦澀思清涼故人新
除協律郎交游多在白玉堂揀芽鬬銙皆飫嘗幸為傳
聲李太府煩渠折簡買頭綱　─楊萬里澹菴坐上觀顯
上人分茶─分茶何似煎茶好煎茶不似分茶巧蒸水老
禪弄泉手隆興元春新玉爪二者相遭兎甌面怪怪竒
竒真善幻紛如擘絮行太空影落寒江能萬變銀瓶首
下仍尻髙注湯作字勢嫖姚不須更師屋漏法只問此
瓶當響荅紫微仙人烏角巾喚我起看清風生京塵滿
袖思一洗病眼生花得再眀漢鼎難調要公理策勲茗
椀非公事不如囘施與寒儒歸讀茶經傳衲子　─謝木
韞之舍人送講筵賜茶─吳綾縫囊染菊水蠻砂塗印題
進字淳熈錫貢新水芽天珍誤落黄茅地故人鸞渚紫
微郎金華講徹花草香宣賜龍焙第一綱殿上走趨眀
月璫御前啜罷三危露滿袖香烟懐璧去歸來拈出兩
蜿蜒雷電晦㝠驚破柱北苑龍芽内樣新銅圍銀範鑄
瓊塵九天寶月霏五雲玉龍䨇舞黄金鱗老夫平生愛
煑茗十年燒穿折脚鼎下山汲井得甘冷上山摘芽得
苦梗何曽夢到龍逰窠何曽夢喫龍芽茶故人分送玉
川子春風來自玉皇家鍜圭椎璧調氷水烹龍炰鳯搜
肝髓石花紫笋可衙官赤印白泥牛走爾故人氣味茶
樣清故人風骨茶樣眀開緘不但似見面叩之咳唾金
玉聲麴生勸人墮巾幘睡魔遣我抛書册老夫七椀病
未能一啜猶堪坐秋夕─葛長庚茶歌─栁眼偷看梅花
飛百花頭上東風吹壑源春到不知時霹靂一聲驚曉
枝枝頭未敢展槍旗吐玉綴金先獻竒雀舌含春不解
語只有曉露晨煙知帶露和煙摘歸去蒸來細搗幾千
杵揑作月團三百片火候調勻文與武碾邊飛絮捲玊
塵磨下落珠散金縷首山黄銅鑄小鐺活火新泉自烹
煑蟹眼已沒魚眼浮􁁜􁁜松聲送風雨定州紅玉琢花
甆瑞雪滿甌浮白乳緑雲入口生香風滿口蘭芷香無
窮兩腋颼颼毛竅通洗盡枯腸萬事空君不見孟諫議
送茶驚起盧仝睡又不見白居易餽茶喚醒禹錫醉陸
羽作茶經曹暉作茶銘文正范公對茶笑紗帽籠頭煎
石銚素虛見雨如丹砂㸃作滿盞菖蒲花東坡深得煎
水法酒䦨徃徃覓一呷趙州夢裏見南泉愛結焚香㵸
茗縁吾儕烹茶有滋味華池神水先調試丹田一畝自
栽培金翁姹女採歸來天爐地鼎依時節煉作黄芽烹
白雪味如甘露勝醍醐服之頓覺沉疴甦身輕便欲登
天衢不知天上有茶無　─元洪希文煑土茶歌─論茶自
古稱壑源品水無出中􁫕泉莆中苦茶出土産鄉味自
汲井水煎器新火活清味永且從平地休登仙王侯第
宅鬬絶品揣分不到山翁前臨風一啜心自省此意莫
與他人傳　─謝應芳陽羡茶─南山茶樹化刧灰白蛇無
復銜子來頻年雨露飬遺植先春粟粒珠含胎待看茶
焙春烟起篛籠封春貢天子誰能遺我小團月烟火肺
肝令一洗　─眀髙啓采茶詞─雷過溪山碧雲暖幽叢半
吐槍旗短銀釵女兒相應歌筐中摘得誰最多歸來清
香猶在手髙品先將呈太守竹爐新焙未得嘗籠盛販
與湖南商山家不解種禾黍衣食年年在春雨　─原─王
世貞試虎丘茶─洪都鶴嶺太麓生北苑鳯團先一鳴虎
丘晚出穀雨候百草鬬品皆為輕慧水不肯甘第二擬
借春芽冠春意陸郎為我手自煎松飇寫出真珠泉君
不見蒙頂空勞薦巴蜀定紅輸却宣甆玉氊根麥粉填
調飢碧紗捧出䨇蛾眉搊筝炙管且未要隱囊筠榻須
相隨最宜纖指就一吸半醉倦讀離騷時　─于若瀛龍
井茶─西湖之西開龍井烟霞近接南峰嶺飛流蜜汨寫
幽壑石磴紆曲片雲冷拄杖尋源到上方松枝半落澄
潭静銅瓶試取烹新茶濤起龍團沸穀芽中頂無須憂
獸跡湖州豈懼涸金沙漫道白芽䨇井嫩未必紅泥方
印嘉世人品茶未嘗見但說天池與陽羡豈知新茗煑
新泉團黄分洌浮甌面二槍浪白附三萹一串應輸錢
五萬
─五言律詩─増─唐皇甫冉送陸鴻漸棲霞寺採茶─採茶非
採菉逺逺上層崖布葉春風暖盈筐白日斜舊知山寺
路時宿野人家借問王孫草何時泛椀花　─送陸鴻漸
山人採茶─千峰待逋客香茗復叢生採摘知深處烟霞
羡獨行幽期山寺逺野飯石泉清寂寂燃燈夜相思一
磬聲─錢起過長孫宅與郎上人茶㑹─偶與息心侣忘
歸才子家𤣥談兼藻思緑茗代榴花岸幘看雲卷含毫
任景斜松喬若逢此不復醉流霞　─宋梅堯臣穎公遺
碧霄峰茗─到山春已晚何更有新茶峰頂應多雨天寒
始發芽採時林狖静蒸處石泉嘉持作衣囊祕分來五
栁家　─蘇軾怡然以垂雲新茶見餉報以大龍團仍戲
作小詩─妙供來香積珍烹具大官揀芽分雀舌賜茗出
龍團曉日雲菴暖春風浴殿寒聊將試道眼莫作兩般
看─黄庭堅寄新茶與南禪師─筠焙熟香茶能醫病眼
花因甘野夫食聊寄法王家石鉢收雲液銅缾煑露華
一甌資舌本吾欲問三車　─曾幾謝人送壑源絶品云
九重所賜也─三伏汗如雨終朝霑我裳誰分金掌露來
作玉溪凉别甑軟炊飯小爐深炷香麯生何等物不與
汝同鄉─述姪餉日注茶─寳銙自不乏山芽安可無子
能來日注吾得具風爐夏木囀黄鳥僧牕行白駒談多
喚坐睡此味政時須　陸游北巖採新茶用忘懐録中
法煎飲─槐火初鑽燧松風自候湯攜籃苔徑逺落爪雪
芽長細啜襟靈爽微吟齒頰香歸時更清絶竹影踏斜
陽　─徐照謝徐璣惠茶─建山惟上貢采擷極艱辛不擬
分竒品遥將寄野人角開秋月滿香入井泉新静室無
來客碑黏陸羽真
七言律詩─増─唐白居易謝李六郎中寄新蜀茶─故情周
匝向交親新茗分張及病身紅紙一封書後信緑芽十
片火前春湯添勺水煎魚眼末下刀圭攪麴塵不寄他
人先寄我應縁我是别茶人　─李郢酬友人春暮寄枳
花茶─昨日東風吹枳花酒醒春晚一甌茶如雲正䕶幽
人壍似雪纔分野老家金餅拍成和雨露玉塵煎出照
煙霞相如病渇今全校不羨生臺白頸鴉　─薛能謝劉
相公寄天柱茶─兩串春團敵夜光名題天柱印維揚偷
嫌曼倩桃無味搗覺嫦娥藥不香惜恐被分縁利市盡
應難覓為供堂麤官寄與真抛却賴有詩情合得嘗
原─鄭谷峡中嘗茶─簇簇新英摘露光小江園裏火煎嘗
吳僧漫說鴉山好蜀叟休誇鳥嘴香入座半甌輕泛緑
開緘數片淺含黄鹿門病客不歸去酒渇更知春味長
　─増─徐夤尚書惠蠟面茶─武夷春暖月初圎採摘新芽
獻地仙飛鵲印成香蠟片啼猿溪走木蘭船金槽和碾
沉香末氷椀輕涵翠縷煙分贈恩深知最異晚鐺宜煑
北山泉　─劉兼從弟舍人惠茶─曽求芳茗貢蕪詞果沐
頒霑味甚竒龜背起紋輕炙處雲頭翻液乍烹時老丞
倦悶偏宜矣舊客過從别有之珍重宗親相寄惠水亭
山閣自攜持　─宋王禹偁龍鳯茶─樣標龍鳯號題新賜
得還因作近臣烹處豈期商嶺水碾時空想建溪春香
于九畹芳蘭氣圎似三秋皓月輪愛惜不嘗惟恐盡除
將供養白頭親　─趙抃次謝許少卿寄卧龍山茶─越芽
逺寄入都時酬唱珍誇互見詩紫玉叢中觀雨脚翠峰
頂上摘雲旗啜多思爽都忘寐吟苦更長了不知想到
眀年公進用卧龍春色自遲遲　─歐陽修和梅公儀嘗
建茶─溪山擊鼓助雷驚逗曉靈芽發翠莖摘處兩旗香
可愛貢來䨇鳯品尤精寒侵病骨惟思睡花落春愁未
解酲喜共紫甌吟且酌羨君瀟灑有餘清　─梅堯臣和
杜相公謝蔡君謨寄茶─天子歲嘗龍焙茶茶官催摘雨
前芽團香已入中都府鬬品争傳太傅家小石冷泉留
早味紫泥新品泛春華吳中内史才多少從此蓴羮不
足誇　─嘗茶和公儀─都藍攜具上都堂碾破雲團北焙
香湯嫩水輕花不散口甘神爽味偏長莫誇李白仙人
掌且作盧仝走筆章亦欲清風生兩腋從教吹去月輪
傍　─蔡襄和孫之翰謝寄茶─北苑靈芽天下精要須寒
過入春生故人偏愛雲腴白佳句遥傳玉律清衰病萬
縁皆絶慮甘香一事未忘情封題盡是山家寶晝日虛
堂試品程　─和杜相公謝寄茶─破春龍焙走新茶盡是
西溪近社芽纔拆緘封思退傅為留甘㫖減藏家鮮眀
香色凝雲液清徹神情敵露華却笑虛名陸鴻漸曾無
賢相作詩誇　─蘇軾新茶送簽判程朝奉以饋其母有
詩相謝次韻荅之─縫衣送與溧陽尉舍肉懐歸潁谷封
聞道平反供一笑㑹須難老待千鍾火前試焙分新銙
雪裏頭綱輟賜龍從此升堂是兄弟一甌林下記相逢
　─次韻曹輔寄壑源試焙新芽─仙山靈草濕行雲洗遍
香肌粉未勻眀月來投玉川子清風吹破武林春要知
玉雪心腸好不是膏油首面新戲作小詩君勿笑從來
佳茗似佳人　─汲江煎茶─活水還須活火煎自臨釣石
取深清大瓢貯月歸春甕小杓分江入夜缾雪乳已翻
煎處脚松風忽作瀉時聲枯腸未易禁三椀坐聽荒城
長短更　─蘇轍次韻李公擇以惠泉荅章子厚新茶─無
錫銅瓶手自持新芽顧渚近相思故人贈荅無千里好
事安排巧一時蟹眼煎成聲未老兎毛傾看色尤宜槍
旗攜到齊西境更試城南金線竒　新詩態度靄春雲
肯把篇章枉與人性似好茶常自養交如泉水久彌親
睡濃正想羅聲發食飽尤便粥面勻底處翰林長外補
眀年誰送霅溪春　─宋城宰韓秉文惠日鑄茶─君家日
鑄山前住冬後茶芽麥粒麤磨轉春雷飛白雪甌傾錫
水散凝酥谿山去眼塵生面簿領埋頭汗匝膚一啜更
能分幕府定應知我俗人無　─次前韻─龍鸞僅比閩團
釅鹽酪應嫌比俗麤採愧吳僧身似腊㸃須越女手如
酥舌根遺味輕浮齒腋下清風稍襲膚七椀未容留客
試瓶中數問有餘無　─王令謝張和仲惠寶雲茶─故人
有意真憐我靈荈封題寄蓽門與療文園消渇病還招
楚客獨醒魂烹來似帶吳雲脚摘處應無穀雨痕果肯
同嘗竹林下寒泉猶有惠山存　─秦觀次韻謝李安上
惠茶─故人早歲佩飛霞故遣長鬚致茗芽寒槖遽收諸
品玉午甌初試一團花著書懶復追鴻漸辨水猶能效
易牙從此道山春困少黄書剰校兩三家　─朱松答卓
民表送茶─攪雲飛雪一畨新誰念幽人尚食陳髣髴三
生玊川子破除千餅建溪春喚囘窈窈清都夢洗盡蓬
蓬渇肺塵便欲乗風渡芹水却愁狡獪得君嗔　─周必
大次韻王少府送蕉坑茶─昏然午枕困漳濵醒以清風
賴子真初似參禪逢硬語久如味諫得端人王程不趂
清眀宴野老先分浩蕩春敢向柘羅評緑玉待君同碾
試飛塵─胡邦衡生日以詩送北苑八銙日注二瓶─賀
客稱觴集冠霞懸知酒渇正思茶尚書八餅分閩焙主
簿䨇瓶揀越芽妙手合調金鼎鉉清風穩到玉皇家眀
年勅使宣臺餽莫忘幽人賦葉嘉　─尚長道見和次韻
鍾山處士映髙霞止酒惟親睡起茶逺向溪邊尋活水
閒于竹裏試陽芽一甌休問帝前席七椀且同僧在家
所愧叔孫無五善若為重拜晉君嘉─陸游試茶─蒼爪
初驚鷹脫韝得湯已見玉花浮睡魔何止避三舍歡伯
直知輸一籌日鑄焙香懐舊隱谷簾試水憶西逰銀缾
銅碾俱官樣恨欠纖纖為捧甌─喜得建茶─玉食何由
到草萊重奩初喜坼封開雪霏庾嶺紅絲磑乳泛閩溪
綠地材舌本常留甘盡日鼻端無復鼾如雷故應不負
朋逰意手挈風爐竹下來─效蜀人煎茶戲作長句─午
枕初囘夢蝶牀紅絲小磑破旗槍正須山石龍頭鼎一
試風爐蟹眼湯巖電已能開倦眼春雷不許殷枯腸飯
囊酒瓮紛紛是誰賞蒙山紫筍香　─楊萬里以六一泉
煑䨇井茶─鷹爪新茶蟹眼湯松風鳴雪兎毫霜細參六
一泉中味故有涪翁句子香日注建溪當近舍落霞秋
水夢還鄉何時歸上滕王閣自看風爐自煑嘗　─陳蹇
叔郎中出閩漕别送新茶李聖俞郎中出手分似─頭綱
别樣建溪春小璧蒼龍浪得名細瀉谷簾珠顆露打成
寒食杏花餳鷓鴣椀面雲縈字兎褐甌心雪作泓不待
清風生兩腋清風先向舌端生　─方岳趙龍學寄陽羨
茶為汲蜀井對瓊花烹之─三印誰分陽羡茶自煎蜀井
瀹瓊花數間眀月玉川屋兩腋清風銀漢槎團鳯烹來
奴僕等老龍畢竟當行家相思幾夢山隂雪搜攪平生
書五車─釋惠洪與客啜茶戲成─道人要我煑温山似
識相如病裏顔金鼎浪翻螃蟹眼玉甌絞刷鷓鴣斑津
津白乳衝眉上拂拂清風産腋間喚起晴牕春晝夢絶
憐佳味少人攀─元劉秉忠嘗雲芝茶─鐵色皴皮帶老
霜含英咀美入詩腸舌根未得天真味鼻觀先通聖妙
香海上精華難品第江南草木屬尋常待將膚湊浸微
汗毛骨生風六月凉　─耶律楚材西域從王君玉乞茶
因其韻七首─積年不啜建溪茶心竅黄塵塞五車碧玉
甌中思雪浪黄金碾畔憶雷芽盧仝七椀詩難得諗老
三甌夢亦賒敢乞君侯分數餅暫敎清興繞煙霞　厚
意江洪絶品茶先生分出滿輪車雪花灎灎浮金蘂玉
屑紛紛碎白芽破夢一杯非易得搜腸三椀不能賖瓊
甌啜罷酬平昔飽看西山插翠霞　髙人惠我嶺南茶
爛賞飛花雪沒車玉屑三甌烹嫩蘂青旗一葉碾新芽
頓令衰叟詩魂爽便覺紅塵客夢賖兩腋清風生坐榻
幽歡逺勝泛流霞　酒仙飄逸不知茶可笑流涎見麴
車玉杵和雲舂素月金刀帶雨剪黄芽試將綺語求茶
飲特勝春衫把酒賖啜罷神清淡無寐塵囂身世便雲
霞　長笑劉伶不識茶胡為買鍤漫隨車蕭蕭暮雨雲
千頃􁩝􁩝春雷玉一芽建郡深甌吳地逺金山佳水楚
江賖紅爐石鼎烹團月一椀和香吸碧霞　枯腸搜盡
數杯茶千卷胸中到幾車湯響松風三昧手雪香雷震
一槍芽滿囊垂賜情何厚萬里攜來路更賖清興無涯
騰八表騎鯨踏破赤城霞　啜罷江南一椀茶枯腸歴
歴走雷車黄金小碾飛瓊屑碧玉深甌㸃雪芽筆陣陳
兵詩思勇睡魔卷甲夣魂賖精神爽逸無餘事卧看殘
陽補斷霞　─謝宗可茶筅─此君一節瑩無瑕夜聽松聲
潄玊華萬縷引風歸蟹眼半瓶飛雪起龍牙香凝翠髮
雲生脚溼滿蒼髯浪捲花到手纎毫皆盡力多因不負
玉川家　─謝應芳寄題無錫錢仲毅煑茗軒─聚蚊金谷
任葷羶煑茗留人也自賢三百小團陽羡月尋常新汲
惠山泉星飛白石童敲火烟出青林鶴上天午夢覺來
湯欲沸松風吹響竹爐邊─原─眀文徵眀煎茶─嫩湯自
候魚生眼新茗還誇翠展旗穀雨江南佳節近惠山泉
下小船歸山人紗帽籠頭處禪榻風花遶髩飛酒客不
通塵夢醒卧看春日下松扉　─増─徐渭某伯子惠虎丘
茗謝之─虎丘春茗妙烘蒸七椀何愁不上升青箬舊封
題穀雨紫砂新礶買宜興却從梅月横三弄細攪松風
灺一燈合向吳儂彤管說好將書上玉壺氷　─潘允哲
謝人惠茶─長日燕臺正憶家故人新惠故園茶茸分玉
碾聞蘭氣火煖金鐺見雪花漫道玉川陽羡蘂還如鴻
漸建溪芽泠然一啜煩襟滌欲御天風弄紫霞　─陳繼
儒─山中日日試新泉君合前身老玉川石枕月侵蕉葉
夢竹爐風軟落花烟㸃來直是窺三昧醒後翻能賦百
篇却笑當年醉鄉子一生虛擲杖頭錢
五言排律─増─唐姚合寄楊工部聞毗陵舍弟自罨溪入
茶山─采茶溪路好花影半浮沉畫舸僧同上春山客共
尋芳新生石際幽嫩在山隂色是春光染香驚日色侵
試嘗應酒醒封進定恩深芳貽千里外怡怡太府吟
杜牧題宜興茶山─山實東吳秀茶稱瑞草魁剖符雖俗
吏修貢亦仙才溪盡停蠻棹旗張卓翠苔栁邨穿窈窕
松澗渡喧豗等級雲峰峻寛平洞府開拂天聞笑語特
地見樓臺泉嫩黄金湧牙香紫璧裁拜章期沃日輕騎
疾奔雷舞袖嵐侵潤歌聲谷荅廻磬音藏葉鳥雪艶照
潭梅好是全家到兼為奉詔來樹隂香作帳花逕落成
堆景物殘三月登臨愴一杯重逰難自尅俛首入塵埃
　─原─曹鄴故人寄茶─劔外九華英緘題下玉京開時微
月上碾處亂泉聲半夜招僧至孤吟對月烹碧沉霞脚
碎香泛乳花輕六腑睡神去數朝詩思清用餘不敢費
留伴肘書行　─薛能蜀州鄭使君寄鳥嘴茶─鳥觜擷渾
芽精靈勝鏌鋣烹嘗方帶酒滋味更無茶拒碾乾聲細
撑封利穎斜銜蘆齊勁實啄木聚菁華鹽損添常誡薑
宜著更誇得來抛道藥攜去就僧家旋覺前甌淺還愁
後信賖千慙故人意此惠敵丹砂　─増─宋王禹偁茶園
十二韻─勤王修歲貢晚駕過郊原蔽芾餘千本青葱共
一園芽新撑老葉土軟迸新根舌小侔黄雀毛獰摘緑
猿出蒸香更别入焙火微温採近桐華節生無穀雨痕
緘縢防逺道進獻趂頭番待破華胥夢先經閶闔門汲
泉鳴玉甃開宴壓瑶罇茂育知天意甄收荷主恩沃心
同直諫苦口類嘉言未復金鑾召年年奉至尊　─丁謂
北苑茶─北苑龍茶著甘鮮的是珍四方惟數此萬物更
無新纔吐微茫緑初沾少許春散尋縈樹徧急採上山
頻宿葉寒猶在芳芽冷未伸茅茨溪上焙藍籠雨中民
長疾勾萌拆開齊分兩勻帶烟蒸雀舌和露叠龍鱗作
貢勝諸道先嘗祇一人緘封瞻闕下郵傳渡江濵特㫖
留丹禁殊恩賜近臣啜將靈藥助用與上尊親投進英
華盡初烹氣味真細香勝却麝淺色過於筠顧渚慙投
木宜都愧積薪年年號供御天産壯甌閩
七言排律─増─宋余靖和伯恭自造新茶─郡庭無事即仙
家野圃栽成紫笋茶疎雨半晴囘暖氣輕雷初過得新
芽烘褫精謹松齋静採擷縈迂澗路斜江水薄煎萍髣
髴越甌新試雪交加一槍試焙春尤早三盞搜腸句更
嘉多謝彩箋貽雅貺想資詩筆思無涯
五言絶句─増─唐張籍和韋開州盛山茶嶺─紫芽連白蘂
初向嶺頭生自看家人摘尋常觸露行　─白居易山泉
煎茶有懐─坐酌泠泠水看煎瑟瑟塵無由持一盌寄與
愛茶人　─宋蘇軾贈包安静先生─皓色生甌面堪稱雪
見羞東坡調詩腹今夜睡應休　建茶三十片不審味
如何奉贈包居士僧房戰睡魔　─朱子茶坂─攜籯北嶺
西采擷供茗飲一啜夜牕寒跏趺謝衾枕
七言絶句─増─唐錢起與趙莒茶宴─竹下忘言對紫茶全
勝羽客醉流霞塵心洗盡興難盡一樹蟬聲片影斜
盧綸新茶詠寄上西川相公二十三舅大夫二十舅─三
獻蓬萊始一嘗日調金鼎閱芳香貯之玉合寸半餅寄
與阿連題數行　─劉禹錫嘗茶─生拍芳叢鷹嘴芽老郎
封寄謫仙家今宵更有湘江月照出霏霏滿盌花　─白
居易蕭員外寄新蜀茶─蜀茶寄到但驚新渭水煎來始
覺珍滿甌似乳堪持翫况是春深酒渇人　─施肩吾蜀
茗詞─越椀初盛蜀茗新薄雲輕處攪來勻山僧問我將
何比欲道瓊漿却畏嗔　─姚合乞新茶─嫩緑微黄碧澗
春采時聞道斷葷辛不將錢買將詩乞借問山翁有幾
人　─李羣玉荅友寄新茗─滿火芳香碾麴塵吳甌湘水
緑花新愧君千里分滋味寄與春風酒渇人　─陸希聲
茗坡─二月山家穀雨天半坡芳茗露華鮮春酲酒病兼
消渇惜取新芽旋摘煎　─成彦雄煎茶─岳寺春深睡起
時虎跑泉畔思遲遲蜀茶倩箇雲僧碾自拾枯松三四
枝　─崔道融謝朱韋侍寄貺蜀茶─瑟瑟香塵瑟瑟泉驚
風驟雨起爐烟一甌解却山中醉便覺身輕欲上天
僧靈一與亢居士青山潭飲茶─野泉烟火白雲間坐飲
香茶愛此山巖下維舟不忍去青溪流水暮潺潺　─宋
林逋烹北苑茶有懐─石碾輕飛瑟瑟塵乳花烹出建溪
春人間絶品應難識閑對茶經憶故人　─歐陽修和原
父揚州時㑹堂─憶昔嘗修守臣職先春自探兩旗開誰
知白首來辭禁得與金鑾賜一杯　─梅堯臣七寶茶─七
物甘香雜蘂茶浮花泛綠亂於霞啜之始覺君恩重休
作尋常一等誇　─曾鞏閏正月十一日呂殿丞寄新茶
偏得朝陽借力催千金一銙過溪來曾坑貢後春猶早
海上先嘗第一杯　─寄獻新茶─種處地靈偏得日摘時
春早未聞雷京師萬里争先到應得慈親手自開　─蹇
磻翁寄新茶二首─龍焙嘗茶第一人最憐溪岸兩旗新
肯分方銙醒衰思應恐慵眠過一春　貢時天上䨇龍
去鬬處人間一水争分得餘甘慰憔悴碾嘗終夜骨毛
清　─嘗新茶─麥粒收來品絶倫葵花製出樣争新一杯
永日醒䨇眼草木英華信有神　─王安石寄茶與和甫
綵絳縫囊海上舟月團蒼潤紫烟浮集英殿裏春風晚
分到并門想麥秋　─寄茶與平甫─碧月團團墮九天封
題寄與洛中仙石樓試水宜頻啜金谷看花莫漫煎
黄庭堅戲答荆州王克道烹茶二首─茗椀難加酒椀醇
暫時扶起藉糟人何須忍垢不濯足苦學梁州隂子春
　龍焙東風魚眼湯箇中即是白雲鄉更煎䨇井蒼鷹
爪始耐落花春日長　─謝公擇舊分賜茶三首─外家新
賜蒼龍璧北焙風烟天上來眀日蓬山破寒月先甘和
夢聽春雷　文書滿案惟生睡夢裏鳴鳩喚雨來乞與
降魔大圎鏡真成破柱作驚雷　細題葉字包青箬割
取丘郎春信來拚洗一春湯餅睡亦知清夜有蚊雷
以潞公所惠揀芽送公擇次舊韻─慶雲十六升龍樣國
老元年宻賜來披拂龍文射牛斗外家英鑒似張雷
奉同公擇作揀芽詠─赤囊歲上䨇龍璧曾見前朝盛事
來想得天香隨御所延春閣道囀輕雷　─今歲官茶極
妙難為賞音者戲作兩詩用前韻─雞酥狗蝨難同味懐
取君恩歸去來青蒻湖邉尋顧陸白蓮社裏覓宗雷
乳花翻椀正眉開時若渇羌衝熱來知味者誰心已許
維摩雖黙語如雷　─奉同六舅尚書詠茶碾煎烹三首
要及新香碾一杯不應傳寶到雲來碎身粉骨方餘味
莫厭聲喧萬壑雷　風爐小鼎不須催魚眼長隨蟹眼
來深注寒泉收第一亦防枵腹爆乾雷　乳粥瓊糜露
脚囘色香味觸映根來睡魔有耳不及掩直拂䋲牀過
疾雷─謝人惠茶─一規蒼玉琢蜿蜒藉有佳人錦叚鮮
莫笑持歸淮海去為君重試大眀泉　─晁補之和荅曾
敬之祕書見招能賦堂烹茶─玉泉吟鼎月隳輪姑射風
標兩絶塵只欠何郎牕畔雪戎葵為我作餘春　一盌
分來百越春玉溪小暑却宜人紅塵他日同回首能賦
堂中偶坐身　─次韻提刑毅甫送茶─炰羔煑餅漸宜秦
愁絶江南一味真健歩逺梅安用插鷓鴣金盞有餘春
　─孫覿李茂嘉寄茶─蠻珍分到謫仙家斷璧殘璋裹絳
紗擬把金釵候湯眼不將白玉伴脂麻　─周必大送陸
務觀赴七閩提舉常平茶事─暮年桑苧毁茶經應為征
行不到閩今有雲孫持使節好因貢焙祀茶人　─陸游
同何元立蔡肩吾至東丁院汲泉煑茶─雲芽近自峩睂
得不減紅囊顧渚春旋置風爐清樾下他年竒事屬三
人　─飯罷碾茶戲書─江風吹雨暗衡門手碾新茶破睡
昏小餅龍團供玉食今年也到浣花村　─試茶─北牕髙
卧鼾如雷誰遣香茶挽夢囘綠地毫甌雪花乳不妨也
道入閩來　─晝卧聞碾茶─小醉初消日未晡幽牕催破
紫雲腴玉川七椀何須爾銅碾聲中睡已無　─戴昺嘗
　茶─自汲香泉帶落花漫燒石鼎試新茶緑隂天氣閒庭
　院卧聽黄蜂報晚衙　─徐意一北苑茶詞─官焙春綱入
　貢時擔頭獵獵小黄旗甘香不羡嘗陽羨密待天顔喜
　可知　─金劉著伯堅惠新茶─建溪玉餅號無䨇䨇井為
　奴日鑄降忽聽松風翻蟹眼却疑春雪落寒江　─馮璧
　東坡海南烹茶圖─講筵分賜密雲龍春夢分眀覺亦空
　地惡九鑽黎洞火天游兩腋玉川風　─眀施漸贈歐道
　士賣茶─静守黄庭不煉丹因貧却得一身閑自看火候
　蒸茶熟野鹿銜筐送下山　─陸容送茶僧─江南風致說
　僧家石上清香竹裏茶法藏名僧知更好香烟茶暈滿
　袈裟─原─王徳操謝人送茶─穀雨年年僧送茶近來無
　復及貧家伏龍手製能分餉活火新泉試落霞
　
　
　
御定佩文齋廣羣芳譜卷二十
　欽定四庫全書
御定佩文齋廣羣芳譜卷二十一
　　茶譜
　　　茶四
　集藻詩散句増宋沈遼新陽一日至東風方獵獵百草
　尚勾萌靈芽已先㨗所採僅毛髪厥工巧烹爕甘泉列
　盎􁄟熾炭浩旁疊修竹為之規黄金為之挾形摹各臻
　妙製作易妥帖至尊所虛佇守臣方惕懾其上為虬龍
　蜿蜒奮鱗鬛稍降乃交鳯文翼相盤貼函封趨北道驛
　使互防挟四方老金玉議論誰敢輙─徐璣─臘餘春未
　新素質藴芳菲千夫喏登壠呌嘯風雷隨雪芽細若針
　一夕吐清竒天地發寳秘鬼神不敢知舊制尊御膳授
　職各有司分綱製品目簿尉監視之雖有領督官安敢
　専所為初綱七七銙次綱數弗差一以薦郊廟二以瀹
　賓夷天子且謙受他人奚可希　─唐鄭遇嫩芽香且靈
　吾謂草中英夜月和烟擣寒爐對雪烹─宋梅堯臣─十
片建溪春乾雲碾作塵天王初受貢楚客已烹新　─張
商英─壑源山勢上連雲全占南州第一春自有化工鍾
粹氣特生靈葉奉嚴宸　─楊萬里─白錦秋鷹微露𤓰青
瑶曉樹未成芽松梢鼔吹濤翻鼎甌面雲烟乳作花
鄭清之─一杯春露暫留客兩腋清風幾欲仙可但喚回
槐國夢不妨更舉趙州禪　─戴翼─騷客醉眠腸正苦睡
魔退聽骨先寒未堪八餅供龍焙且遣一旗登虎壇
増─晋張載─芳茶冠六情溢味播九區　─唐杜甫─落日平
臺上春風啜茗時　─張籍─藥看辰日合茶過卯時煎
原─白居易─留餳和冷粥出火煑新茶─増─于鵠─鹿裘長
酒氣茅屋有茶烟　─溫庭筠─採茶溪樹緑煑藥石泉清
　─許渾─曬藥竹齋暖擣茶松院深　─宋錢惟演─春茶泛
雪液曉飯薦蘭蒸　─宋庠─香濃烟穗直色嫩乳花圓
宋祁─甌潔凝芳乳羅纖撼縹塵　─梅堯臣─湯嫩乳花浮
香新舌甘永　─歐陽修─共約試新茶槍旗幾時綠　─王
安石─酒醪猶羙好茶荈正芳新　─原─蘇軾─赤泥開方印
紫餅截圓玉　─黄庭堅─建溪有靈草能脫詩人骨　─増
陸游─兎甌泛玉塵香雪兩超勝　─張舜民─玉尺鋒稜聳
銀槽様度窊　─戴復古─開甕嘗春酒租山摘早茶　─陳
與義─何以同嵗暮共此晴雲椀　─原─眀陸樹聲─風鼎翻
雲液春芽熟乳花　─増─唐李嘉祐─幸有香茶留釋子不
堪秋草送王孫　─白居易─閒吟工部新來句渇飲毘陵
逺到茶　春風小榼三升酒寒食深爐一椀茶　─李渉
山中朅來採新茗新花亂發前山頂　─崔珏─銀甌貯浪
水一掬松雨聲来乳花熟　─宋宋祁─初笋一槍知採候
亂花三沸記烹時　─文彦博─舊譜最稱蒙頂味露芽雲
液勝醍醐　─余靖─僧来便學嘗茶訣白乳旗槍帶露收
　─梅堯臣─㨂芽㡬日始能就碾月一罌初霽来　─王珪
雲疊亂花爭一水鳳團雙影貢先春　─黄夷簡─宿雨一
番蔬甲嫩春山幾倍茗旗香　─蘇軾─獨攜天上小團月
来試人間第二泉　紅焙淺甌新活火龍團小碾鬭晴
窗　何湏魏帝一丸藥且盡盧仝七椀茶　上人問我
遲留意待賜頭綱八餅茶　─張舜民─官園老兵朝入城
報道新芽已堪摘　香如桃蕊色如麯蟹眼松聲浮艾
葉　─黄庭堅─香苞解盡寳帶銙墨面碾出明窗塵　─眺
補之─閭侯貢璧琢蒼玉中有掉尾寒潭龍　─陳師道─得
諾向来輕季子打門何日走周公　─洪芻─松鳴湯鼎茶
初熟雪壓爐灰水漸低　─王庭珪─玉局偶然留妙語焦
坑從此貴新茶　─周必大─商嶺烹來思舊漾洛泉煎處
歎新芽　─陸游─茶分正焙新開箬水浥中泠自候湯
戴復古─午枕不成春草夢落花風静煑茶香　─戴昺─磚
爐春煑兎毫玉石鼎月翻魚眼湯　─元張翥─茶香夜煑
苓泉活琴思秋翻鶴帳清　─唐王維─石脣安茶臼　─李
嘉祐─綠茗盖春山─孟郊─茗啜綠净花─于鵠─擣茶書
院静　─白居易─陽叢抽茗芽　籠暖焙茶煙　茶香飄
紫筍　破睡見茶功　─朱慶餘─綠茗香醒酒─許渾─秋
茶垂露細　露茗山厨焙　─薛能─茶羙夢初驚　─皮日
休─煎茶拾野巢─鄭谷─茶香紫笋露─李中─茶美睡心
爽　泉美茶香異　─僧修睦─茶碾去年春　─宋林逋─閣
掩茶烟晩　─余靖─茶圃一旗春　─王安石─浮荈白雲香
　水甘茶串香　─陸游─村女賣秋茶　懐茶就井煎
元黄庚─茶煎榖雨春　─李孝光─茶香鄰屋借─郭鈺─紅
雨長茶芽　─唐白居易─渇嘗一椀綠昌明　酒渇春深
一椀茶　─李洞─顧渚香浮瀹茗花　─張蠙─籠開鸚鵡報
煎茶　─韓偓─一甌香沫火前茶　─盧延讓─茶香時潑澗
中泉　─宋楊億─茗粥露芽銷晝夢　─林逋─霏霏茶靄出
松梢　─宋祁─採憶春山露滿旗　─蘇軾─細雨足時茶户
喜　─晁補之─破睡槍旗引興長　─陸游─日鑄珍芽開小
缶　睡起何妨自磑茶　北苑茶新帶銙方　長毫甌
小聚茶香　─戴復古─入峽先租榖雨茶　─金王元節─又
将新火試新茶　─劉鐸─新詩吟罷自煎茶　─元袁桷─側
岸採茶􁨠石火　─倪瓚─人語烟中始焙茶　春茶已放
仙人掌　山中茶焙隔林烟　竹林烟幕煑茶香　明
王世貞─隠囊匡坐自煎茶　窗前竹色分茶盌　─何景
眀─茗葉松花進晩餐　─徐渭─䨇棗沉茶紫繭微
詞─増─金蔡伯堅好事近─天上賜金奩不减壑源三月午
椀春風纖手看一時如雪　幽人只慣茂林前松風聴
清絶無奈十年黄卷向枯腸搜徹　─髙士談好事近─誰
扣玉川門白絹斜封團月晴日小窗活火響一壺春雪
　可憐桑苧一生顛文字更清絶真擬駕風歸去把三
山登徹　─宋黄庭堅阮郎歸─摘山初製小龍團色和香
味全碾聲初㫁夜将䦨烹時鶴避烟　消滯思解塵煩
金甌雪浪翻只愁啜罷月流天餘清攪夜眠　─又─烹茶
留客駐雕鞍有人愁逺山别郎容易見郎難月斜窗外
山　歸去後憶前歡畫屏金博山一杯春露莫留殘與
郎扶玉山　─又─歌停檀板舞停鸞髙陽飲興闌獸烟噴
盡玉壺乾香分小鳳團　雪浪淺露花圓捧甌春笋寒
絳紗籠下躍金鞍歸時人倚欄　─又─黔中桃李可尋芳
摘茶人自忙月團犀胯鬭圓方研膏入焙香　青箬裹
絳紗囊品髙聞外江酒闌傳盌舞紅裳都濡春味長
原─謝逸武陵春─畫燭籠紗紅影亂門外紫騮嘶分破雲
團月影虧雪浪皺清漪　捧盌纖纖春笋瘦乳霧泛氷
甆兩腋清風拂袖飛歸去酒醒時─増─蘇軾西江月─龍
焙今年絶品谷簾自古珍泉雪芽䨇井散神仙苖裔来
從北苑　湯發雲膄釅白盞浮花乳輕圓人間誰敢更
争妍鬭取紅窗白面　─黄庭堅西江月─龍焙頭綱春草
谷簾第一泉香已醺浮蟻嫩鵝黄想見翻匙雪浪　兎
褐金絲寳盌松風蟹眼新湯無因更發次公狂甘露來
從仙掌　─踏莎行─畫皷催春蠻歌走向火前一焙争春
長低株摘盡到髙株髙株别是閩溪様　碾破春風香
凝午帳銀瓶雪滚翻輕浪今宵無睡酒醒時摩圍影在
秋江上　─蘇軾行香子─綺席纔終歡意猶濃酒䦨時髙
興無窮共誇君賜初拆臣封看分香餅黄金縷密雲龍
　鬬贏一水功敵千鍾覺凉生兩腋清風暫留紅䄂少
却紗籠放笙歌散庭館静畧從容　─黄庭堅品令─鳳舞
團團餅恨分破教孤另金渠體淨隻輪慢碾玉塵光瑩
湯響松風早减了二分酒病　味濃香永醉鄉路成佳
境恰如燈下故人萬里歸來對影口不能言心下快活
自省　─党懐英青玉案─紅莎綠蒻春風餅趁梅驛來雲
嶺紫柱崖空瓊竇冷佳人却恨等閒分破縹緲䨇鸞影
　一甌月露心魂醒更送清歌助幽興痛飲休辭今夕
永與君洗盡滿襟煩暑别作髙寒境　─米芾滿庭芳─雅
燕飛觴清談揮麈使君髙會羣賢密雲䨇鳳初破縷金
團窗外爐烟自動開缾試二品香泉輕濤起香生玉麈
雪濺紫甌圓　嬌鬟宜美盻䨇擎翠䄂稳歩紅蓮坐中
客翻愁酒醒歌䦨㸃上紗籠畫燭花驄弄月影當軒頻
相顧餘歡未盡欲去且留連　─黄庭堅滿庭芳─北苑龍
團江南鷹爪萬里名動京關碾深羅細瓊蕊暖生烟一
種風流氣味如甘露不染塵凡纖纖捧水甆瑩玉金縷
鷓鴣斑　相如方病酒銀瓶蟹眼波怒濤翻為扶起樽
前醉玉頽山飲罷風生兩腋醒魂到明月輪邉歸來晩
文君未寢相對小窗前　─蘇軾水調歌頭─已過幾番雨
前夜一聲雷槍旗爭戰建溪春色占先魁採取枝頭雀
舌帶露和烟擣碎結就紫雲堆輕動黄金碾飛起綠塵
埃　老龍團真鳳髓㸃将來兎毫盞裏霎時滋味舌頭
回喚醒青州從事戰退睡魔百萬夢不到陽臺兩腋清
風起我欲上蓬萊　─黄庭堅看花回─夜永蘭堂醺飲半
倚頹玉爛漫墜鈿墮履是醉時風景花暗殘燭歡意未
䦨舞燕歌珠成㫁續催茗飲旋煑寒泉露井缾竇響飛
瀑　纖指緩連環動觸漸泛起滿甌銀粟香引春風在
手似粤嶺閩溪初采盈掬暗想當時探春連雲尋篁竹
怎歸得鬢将老付與杯中緑
别錄─原─世説─簡文云劉尹茗柯有實理─注─謂如茗之枝
柯雖小中有實理非外博而中虚也　─増─顧渚山茶記
顧渚山中有鳥如鸜鵒而色蒼每至正二月作聲曰春
起也三四月云春去也採茶人呼為喚春鳥　─原─東坡
雜記─茶欲其白常患其黒墨則反是然墨磨隔宿則色
暗茶碾過日則香減頗相似也茶以新為貴墨以古為
佳又相反矣茶可于口墨可于目蔡君謨老病不能飲
則烹而玩之呂行甫好藏墨而不能書則時磨而小啜
之此又可以發來者之一笑也　温公與子瞻論茶墨
云茶與墨二者正相反茶欲白墨欲黒茶欲重墨欲輕
茶欲新墨欲陳子瞻云上茶妙墨俱香是其徳同也皆
堅是其操同也譬如賢人君子黔晳美惡之不同其徳
操一也温公以為然　─山谷集─相茶瓢與相卭竹同法
不欲肥而欲瘦但湏飽風霜耳─増─演繁露─東坡後集
二從駕景靈宮詩云病貪賜茗浮銅葉按今御前賜茶
皆不用建盞用大湯􁧽色正白但其制様似銅葉湯􁧽
耳銅葉色黄褐色也　─資暇錄─始建中蜀相崔寜之女
以茶杯無襯病其熨指取楪子承之既啜而杯傾乃以
蠟環楪子之央其杯遂定即命匠以漆環代蠟進於蜀
相蜀相竒之為製名而話於賔親人人為便用於代是
後傳者更環其底愈新其製以至百狀焉貞元初青鄆
油繪為荷葉形以襯茶椀别為一家之楪今人云杔子
始此非也蜀相即今昇平崔家　─茶史─劉曄字子儀嘗
與劉筠飲茶問左右湯滚也未衆曰已滚筠曰僉曰鯀
哉燁應聲曰吾與㸃也─原─種植─茶性惡水宜肥地斜
坡隂地走水處用糠與焦土種之每一圈可用六七十
粒覆土厚一寸出時勿耘草旱以米泔水澆常以小便
糞水或蠶沙壅之水浸根必死三年後可採茶凡種相
離二尺一叢─増─大觀茶論─植産之地崖必陽圃必隂
盖石之性寒其葉抑以瘠其味疎以薄必資陽和以發
之土之性敷其葉疏以暴其味強以肆必資隂䕃以節
之隂陽相濟則茶之滋長得其宜　─茶解─茶地南向為
佳向隂者遂劣故一山之中美惡大相懸也　茶固不
宜加以惡木惟桂梅辛夷玉蘭玫瑰蒼松翠竹與之間
植足以蔽覆霜雪掩映秋陽其下可植芳蘭幽菊清芬
之物最忌菜畦相逼不免渗漉滓厥清真─原─採造─採
茶以榖雨前者佳製茶擇淨微蒸候變色攤開扇去氣
揉做畢火氣焙乾以箬葉包之語曰善蒸不若善炒善
曬不如善焙盖茶以炒而焙者佳耳─増─西溪叢語─建
州龍焙面北謂之北苑有一泉極清澹謂之御泉用其
池水造茶即壊茶味唯龍團勝雪白茶二種謂之水芽
先蒸後揀每一芽先去外兩小葉謂之烏帶又次取兩
嫩葉謂之白合留小心芽置於水中呼為水芽聚之稍
多即研焙為二品即龍團勝雪白茶也　─大觀茶論─茶
工作於驚蟄尤以得天時為急輕寒英華漸長條逹而
不廹茶工從容致力故其色味兩全若或時暘鬱燠芽
甲奮暴促工暴力隨槁晷刻所廹有蒸而未及壓壓而
未及研研而未及製茶黄留積其色味所失已半故焙
人得茶天為慶　擷茶以黎明見日則止用爪㫁芽不
以指揉慮氣汙熏漬茶不鮮㓗故茶工多以新汲水自
隨得芽則投諸水凡芽如雀舌榖粒者為鬭品一鎗一
旗為揀芽二鎗二旗為次之餘斯為下茶之始芽萌則
有白合既擷則有烏帶白合不去害茶味烏帶不去害
茶色　茶之美惡尤係于蒸芽壓黄之得失蒸太生則
芽滑故色清而味烈過熟則芽爛故茶色赤而不膠壓
乆則氣竭味漓不及則色暗味澁蒸芽欲及熟而香壓
黄欲膏盡亟止如此則製造之功十已得七八矣　滌
芽惟潔濯器惟淨蒸壓惟其宜研膏惟熱焙火惟良飲
而有少砂者滌濯之不精也文理燥赤者焙火之過熟
也夫造茶先度日晷之短長均工力之衆寡㑹采擇之
多少使一日造成恐茶過宿則害色味　─北苑别録─采
茶之法湏是侵晨不可見日晨則夜露未晞茶芽肥潤
見日則為陽氣所薄使芽之膏腴内耗至受水而不鮮
明故每日常以五更撾鼔集羣夫于鳳凰山監采官人
給一牌入山至辰刻則復鳴鑼以聚之恐其踰時貪多
務得也　─茶錄─茶有真香而入貢者微以龍腦和膏欲
助其香建安民間試茶皆不入香恐奪其真若烹㸃之
際又雜珍菜香草其奪益甚正當不用　茶味主於甘
滑惟北苑鳳凰山連属諸焙所産者味佳隔溪諸山雖
及時加意製作色味皆重莫能及也又有水泉不甘能
損茶味前世之論水品者以此─煑泉小品─茶之團者
片者皆出于碾磑之末既損真味復加油垢即非佳品
總不若今之芽茶也葢天然者自勝耳曽茶山日鑄茶
詩寳銙自不乏山芽安可無蘇子瞻壑源試焙新茶詩
要知玉雪心腸好不是膏油首面新是也且末茶瀹之
有屑滯而不爽知味者當自辨之　芽茶以火作者為
次生曬者為上亦更近自然且斷烟火氣耳况作人手
器不㓗火候失宜皆能損其香色也生曬茶瀹之瓶中
則槍旗舒暢清翠鮮明尤為可愛─茶疏─清明榖雨摘
茶之候也清明太早立夏太遲榖雨前後其時適中若
肎再遲一二日期待其氣力完足香烈尤倍易于收藏
雖稍長大故是嫩枝柔葉也　生茶初摘香氣未透必
借火力以發其香然性不耐勞炒不宜乆多取入鐺則
手不匀乆于鐺中過熟而香散矣甚且枯焦何堪烹㸃
炒茶之器最忌新鐡鐡腥一入不復有香尤忌脂膩害
甚于鐡湏豫取一鐺耑用炊飯無得别作他用炒茶之
薪僅可樹枝不用幹葉幹則火力猛熾葉則易燄易滅
鐺必磨瑩旋摘旋炒一鐺之内僅容四兩先用文火次
用武火催之手加木指急急鈔轉以半熟為度微俟香
發是其候矣　􁥙茶不炒甑中蒸熟然後烘焙緣其摘
遲枝葉微老炒亦不能使軟徒枯碎耳亦有一種極細
炒􁥙乃采之他山炒焙以欺好竒者彼中甚愛惜茶决
不忍乘嫩摘採以傷樹本　─􁥙茶箋─採茶雨前則精神
未足夏後則梗葉太麤然茶以細嫩為妙湏當交夏時
看風日晴和月露初收親自監採入籃烈日之下又防
籃内鬱蒸須傘葢至舍速傾淨􁁉薄攤細揀枯枝病葉
蛸絲青牛之類一一剔去方為精潔也　蒸茶須看葉
之老嫩定蒸之遲速以皮梗碎而色帶赤為度若太熟
則失鮮其鍋内須頻換水葢熟湯能奪茶味也　茶焙
每年一修修時雜以濕土便有土氣先将乾柴隔宿薫
燒令焙内外乾透先用麤茶入焙次日然後以上品焙
之焙上之簾又不可用新竹恐惹竹氣又湏匀攤不可
厚薄如焙中用炭有烟者急剔去又宜輕搖大扇使火
氣旋轉竹簾上下更換若火太烈恐黏焦氣大煖色澤
不佳不易簾又恐乾濕不匀須要看到茶葉梗骨處俱
已乾透方可并作一簾或兩簾寘在焙中最髙處過一
夜仍将焙中炭留數莖于灰燼中微烘之至眀早可收
藏矣　─屠隆茶箋─採茶不必太細細則芽初萌而味欠
足不必太青青則茶已老而味欠嫩湏在榖雨前後覓
成梗帶葉微綠色而團且厚者為上　─聞龍茶箋─茶初
摘時湏揀去枝梗老葉惟取嫩葉又湏去尖與柄恐其
易焦此松蘿法也炒時湏一人從傍扇之以祛熱氣否
則黄色香味俱減炒起出鐺時置大磁盤中仍湏急扇
令熱氣稍退以手重揉之再散入鐺文火炒乾入焙葢
揉則其津上浮㸃時香味易出田子藝以生曬不炒不
揉者為佳亦未之試耳─原─貯茶─茶之味清而性易移
藏法喜温燥而惡冷濕喜清凉而惡蒸鬱喜清獨而忌
香臭藏用火焙不可曬入磁瓶密封口毋令濕氣得侵
又勿令洩氣安頓湏在坐臥之處逼近人氣則常温不
寒必在板房則燥土室則蒸又要透風勿置幽隐之處
尤易蒸濕兼恐有失㸃檢世人多用竹器貯茶雖復多
用箬䕶然箬性峭勁不甚伏帖風濕易侵至于地爐中
頓萬萬不可人有以竹器盛茶置被籠中用火即黄除
火即潤忌之忌之　茶性畏紙紙成于水中受水氣多
也紙裹一夕隨紙作氣茶味盡矣雖火中焙出少頃即
潤　日用所湏貯小罌中箬包苧紥亦勿見風時用火
焙不可曬宜置之案頭勿近有氣味物若茶多者藏宜
用磁甕大容一二十觔四圍厚箬中貯茶湏極燥極新
專供此事乆乃愈佳不必嵗易茶湏築實仍用厚箬填
𦂳甕中加以箬以真皮紙包之苧麻𦂳紥壓以大新磚
勿令微風得入可以接新　其閣庋之方宜磚底數層
四圍磚砌形若火爐愈大愈善勿近土墻頓甕其上隨
時取竈下火灰候冷簇于甕傍半尺以外仍隨時取火
灰簇之令裏灰常燥以避風濕却忌火氣入甕則能黄
茶　─増─茶錄─藏茶宜蒻葉而畏香藥喜温燥而忌濕冷
故收藏之家以蒻葉封裹入焙中兩三日一次用火常
如人體温温則禦濕潤　─快雪堂漫錄─徐茂吳云藏茶
法實茶大甕底置箬封固倒放則過夏不黄以其氣不
外泄也子晋云當倒放有葢缸内缸宜砂底則不生水
而常燥時常封固不宜見日見日則生翳損茶色矣藏
又不宜熱處新茶不宜驟用過黄梅其味始足　─茶箋
藏茶新淨磁罈週廻用乾箬葉密砌将茶漸漸装進揺
實不可用手掯上覆乾箬數層又以火炙乾炭鋪罈口
紥固近有以夾口錫器貯茶者更燥更密葢磁罈猶有
微罅透風不如錫者堅固也　─原─烹茶─世人情性嗜好
各殊而茶事則十人而九竹爐火候茗椀清緣煑引風
之碧雲傾浮花之雪乳非藉湯勲何昭茶徳畧而言之
其法有五一擇水水泉不羙茶味頓失山泉為上江水
次之如用井水湏多汲者佳若混濁醎苦切忌不可用
二簡器砂䂪煑水磁壺注湯白甌供酌咸為上品然湏
㸃簡淨潔若近腥羶油膩等物則茶之真味俱敗三曰
忌混茶性最嬌易惹諸味若以一切香辣鹹甜之物㸃
茶則茶味槩被混擾四曰慎烹煮李約性能辨茶嘗曰
茶湏緩火炙活火煎活火謂炭之有㷔者當使湯無妄
沸庶可養茶始則魚目散布微微有聲中則四邉泉湧
纍纍連珠終則騰波皷浪水氣全消謂之老湯取起待
沸止湯清用以㸃茶冲美清快茶味始全三沸之法非
活火不可若柴薪濃烟最損茶味顧况云文火細烟小
鼎長泉蘇子瞻云活水仍湏活火烹自臨釣石汲深清
文衡山云瓦瓶新汲山泉水紗㡌籠頭手自煎又東坡
煎茶歌蟹眼已過魚眼生颼颼欲作松風鳴蒙茸出磨
細珠落眩轉遶甌飛雪輕又謝宗論茶候蟾背之芳香
觀蝦目之沸湧皆可謂深于茶者五曰辨色未㸃之先
湏以温湯洗茶去其塵土冷氣壺甌亦宜泡淨拭乾然
後酌茶則碧綠清香色味俱全如茶潔淨勿洗─増─茶
經─其火用炭次用勁薪其炭曽經燔炙為膻膩所及及
膏木敗器不用之古人有勞薪之味信哉其水用山水
上江水中井水下其山水揀乳泉石池漫流者上其瀑
湧湍潄勿食之乆食令人有頸疾又多别流於山谷者
澄浸不洩自火天至霜郊以前或潜龍蓄毒於其間飲
者可决之以流其惡使新泉涓涓然酌之其江水取去
人逺者井取汲多者其沸如魚目微有聲為一沸縁邉
如湧泉連珠為二沸騰波皷浪為三沸已上水老不可
食也初沸則水合量調之以鹽味謂棄其啜餘無廼􁗥
􁗦而鍾其一味乎第二沸出水一瓢以竹筴環激湯心
則量未當中心而下有頃勢若奔濤濺沫以所出水止
之而育其華也凡酌置諸椀令沫餑匀沫餑湯之華也
華之薄者曰沫厚者曰餑細輕者曰花如棗花漂漂然
於環池之上又如廻潭曲渚青萍之始生又如晴天爽
朗有浮雲鱗然其沫者若綠錢浮于水湄又如菊英墮
于樽俎之中餑者以滓煑之及沸則重華累沫皤皤然
若積雪耳荈賦所謂煥如積雪曄若春敷有之第一煑
水沸而棄其沫之上有水膜如黒雲母飲之則其味不
正其第一者為雋永或留熟以貯之以傋育華救沸之
用諸第一與第二第三盌次之第四第五盌外非渇甚
莫之飲凡煑水一升酌分五盌乘熱連飲之以重濁凝
其下精英浮其上如冷則精英隨氣而竭飲啜不消亦
然矣茶性儉不宜廣則其味黯淡且如一滿盌啜半而
味寡况其廣乎其色縮也其罄􁳘也其味甘檟也不甘
而苦荈也啜苦咽甘茶也　─採茶錄─代宗朝李季卿刺
湖州至維揚逄陸鴻漸抵楊子驛将食李曰陸君别茶
聞揚子南􁫕水又殊絶今者二妙千載一遇命軍士謹
慎者深入南􁫕陸利器以俟俄而水至陸以杓揚水曰
江則江矣非南􁫕似臨岸者使者曰某棹舟深入見者
累百敢有紿乎陸不言既而傾諸盆至半陸遽止之又
以杓揚之曰自此南􁫕者矣使者蹶然馳白某自南􁫕
賫至岸舟蕩覆過半懼其尠挹岸水増之處士之鍳神
鍳也某其敢隐焉─原─清異錄─沙門福全能注湯幻茶
成詩一句並㸃四甌泛乎湯表檀越日造門求觀湯戲
全自咏詩曰生成􁁉裏水丹青巧畫工夫學不成却笑
當年陸鴻漸煎茶贏得好名聲─増─清異録─茶至唐始
盛近世有下湯運七别施妙訣使茶紋水脉成物象者
禽獸蟲魚花草之屬纖巧如畫但湏臾即就散滅此茶
之變也時人謂之茶百戲　─潘子真詩話─葉濤詩極不
工而喜賦詠嘗有試茶詩云碾成天上龍兼鳳煑出人
間蟹與蝦好事者戲云此非試茶乃碾玉匠人嘗南食
也　─澄懐錄─蔡君謨湯取嫩而不取老為團餅茶發耳
今旗芽槍甲湯不足則茶神不透茶色不明故茗戰之
㨗尤在五沸　─聞雁齋筆談─茶既就筐其性必發於日
而遇知己於水然非煑之茶竈茶爐則亦不佳故曰飲
茶富貴之事也趙長白自言吾生平無他幸但不曽飲
井水耳此老于茶可謂能盡其性者今亦老矣甚窮大
都不能如曩時猶摩挲萬卷中作茶史故是天壤間多
情人也　─茶箋─茶壺以小為貴每一客壺一把任其自
斟自飲方為得趣何也壺小則香不渙散味不躭閣况
茶中香味不先不後只有一時太早則未足太遲則已
過見得恰好一㵼而盡化而裁之存乎其人　─茶解─烹
茶宜甘泉次梅水梅雨如膏萬物頼以滋飬其味獨甘
梅後便不堪飲　─羅􁥙茶記─烹茶水之功居六無泉則
用天水秋雨為上梅雨次之秋雨冽而白梅雨醇而白
雪水五谷之精也色不能白　─茶説─湯者茶之司命故
候湯最難未熟則茶浮于上謂之嬰兒湯而香則不能
出過熟則茶沉于下謂之百夀湯而味則多滯善候湯
者必活火急扇水面若乳珠其聲如松濤此正湯候也
　器具精潔茶愈為之生色今時姑蘇之錫注時大彬
之沙壺汴梁之湯銚湘妃竹之茶竈宣成窰之茶盞髙
人詞客賢士大夫莫不為之珍重即唐宋以来茶具之
精未必有如斯之雅致─原─用茶神農食經─茶茗乆服
令人有力悅志　─博物志─飲真茶令人少眠─華陀食
論─茶乆服益意思─壺居士食忌─苦茶乆食羽化與韮
同食令人體重─陶𢎞景雜錄─芳茶輕身換骨昔丹丘
子黄山君服之　─東坡集─除煩去膩世固不可以無茶
然暗中損人殆謂不少─増─廣雅─荆巴間採葉作餅葉
老者餅成以米膏出之欲煑茗飲先炙令赤色搗末置
瓷器中以湯澆覆之用葱薑橘子芼之其飲醒酒　─原
拌茶鄴侯家傳─唐徳宗好茶加酥椒之類李泌戲為詩
旋沫翻成碧玉池添酥散作琉璃眼　─茶譜─木樨茉莉
玫瑰薔薇蕙蘭蓮橘梔子木香梅花皆可作茶諸花開
時摘其半含半放蕊之香氣全者量其茶葉多少摘花
為茶三停茶一停花用磁礶一層茶一層花相間至滿
紙箬縶固入鍋重湯煑之取出待冷用紙封裹火上焙
乾收用─増─茶譜─蓮花茶于日未出時将半含蓮花撥
開放細茶一撮納滿蕊中以麻皮畧縶令其經宿次早
摘花傾出茶葉用建紙包茶焙乾再如前法又将茶葉
入别蕊中如此者數次取出焙乾收用不勝香美　─清
異錄─漏影春法用鏤紙貼盞糝茶而去紙偽為花身别
以荔肉為葉松實鴨脚之類為蕊沸湯㸃攪　─原─東坡
雜記─唐人煎茶用薑故薛能詩云鹽損添常戒薑宜著
更誇據此則又有用鹽者矣近世有用此二物者輙大
笑之然茶之中等者用薑煎信佳也鹽則不可　─増─乾
淳嵗時記─禁中大慶會用大鍍金􁧽以五色果簇飣龍
鳳謂之繡茶　─雲林遺事─倪元鎮素好飲茶在惠山中
用核桃松子肉和真粉成小塊如石状置茶中名曰清
泉白石茶有趙行恕者宋宗室也慕元鎮清致訪之坐
定童子供茶行恕連啖如常元鎮艴然曰吾以子為王
孫故出此品乃畧不知風味真俗物也自是交絶　─原
鬭茶茶錄─建安鬭茶以水㾗先沒者為負耐乆者為勝
相去一水兩水耳─増─茶錄─茶色貴白而餅茶多以珍
膏油其面故有青黄紫黒之異善别茶者正如相工之
眎人氣色也隐然察之於内以肉理潤者為上既已末
之黄白者受水昬重青白者受水詳明故建安人鬭試
以青白勝黄白─原─収子─寒露収茶子曬乾以濕沙土
拌勻盛筐内─附見論水─洞庭張山人云山頂泉清而
輕山下泉清而重石中泉清而甘沙中泉清而冽土中
泉清而厚流動者良於安静負隂者勝于向陽山削者
泉寡山秀者有神真源無味真水無香　惠山寺東為
觀泉亭堂曰漪瀾泉在亭中二井石甃相去只尺方圓
異形汲者多由圓井葢方動圓静静清而動濁也流過
漪瀾從石龍口中出下赴大池者有土氣不可汲泉流
冬夏不涸張又新品為天下第二泉─食物本草─梅雨
時置大缸收水煎茶甚美經宿不變色易味貯瓶中可
經乆　梅雨水洗癬疥滅瘢㾗入醤令易熟沾衣便腐
澣垢如灰汁有異它水　孫真人云凡遇山水塢中出
泉者不可乆居常食作癭病凡隂地冷水不可飲飲之
必作疾瘧─歐陽修大明水記─世傳陸羽茶經其論水
云山水上江水次井水下又云山水乳泉石池漫流者
上瀑湧湍潄勿食食乆令人有頸疾江水取去人逺者
井水取汲多者其説止于此而未嘗品第天下之水味
也至張又新為煎茶水記始云劉伯蒭謂水之宜茶者
有七等又載羽為李季卿論水次第有二十種今考二
説與羽茶經皆不合羽謂山水上而乳泉石池又上江
水次而井水下伯蒭以楊子江為第一惠山石泉為第
二虎邱石井為第三丹陽寺井為第四揚州大明寺井
水為第五而松江第六淮水第七與羽説相反季卿所
説二十水廬山康王谷水第一無錫惠山石泉第二蘄
州蘭谿石下水第三扇子峽蝦􁁜口水第四虎邱寺井
水第五廬山招賢寺下方橋潭水第六楊子江南零水
第七洪州西山瀑布泉第八桐柏淮源第九廬州龍池
山頂水第十丹陽寺井水第十一揚州大眀寺井第十
二漢江南零水第十三玉虚洞香谿水第十四武關西
水第十五松江水第十六天台千丈瀑布水第十七桞
州圓泉第十八嚴陵灘水第十九雪水第二十如蝦􁁜
口水西山瀑布天台千丈瀑布皆羽戒人勿食食之生
疾其餘江水居山水上井水居江水上皆與茶經相反
疑羽不當二説以自異使誠羽説何足信也得非又新
妄附益之耶其述羽辯南零岸水特怪誕甚妄也水味
有美惡而已欲舉天下之水一一而次第之者妄説也
故其為説前後不同如此羽之論水惡渟浸而喜泉源
故井取多汲者江雖長流然衆水雜聚故次山水惟此
説近物理云─浮槎山水記─浮槎山在慎縣南三十五
里或曰浮闍山或曰浮巢二山其事出于浮圖老子之
徒荒怪誕妄之説其上有泉自前世論水者皆弗道予
嘗讀茶經愛陸羽善言水後得張又新水記載劉伯蒭
李季卿所列次第以為得之于羽然以茶經考之皆不
合又新狂妄險譎之士其言難信頗疑非羽之説及得
浮槎山水然後益知羽為知水者浮槎與龍池山皆在
廬州界中較其味不及浮槎逺甚而又新所記以龍池
為第十浮槎之水棄而不錄以此知其所失多矣羽則
不然其説曰山水上江次之井為下山水乳泉石池漫
流者上其言雖簡而於論水盡矣浮槎之水發自李侯
嘉祐二年李侯以鎮東軍留後出守廬州因遊金陵登
蔣山飲其水又登浮槎至其山上有石池涓涓可愛葢
羽所謂乳泉漫流者也飲之而甘乃考圖記問故老得
其事迹因以其水遺予於京師故予為誌其事俾世知
其泉發自李侯始也　─東坡集─予頃自汴入淮泛江沂
峽歸蜀飲江淮水葢彌年既至覺井水腥澀百餘日然
後安之以此知江水之甘于井也審矣今來嶺外自楊
子始飲江水及至南康江益清駛水益甘則又知南江
賢于北江也近度嶺入清逺峽水色如碧玉味益勝今
游羅浮酌泰禪師錫杖泉則清逺峽水又在其下矣嶺
外惟惠人喜鬭茶此水不虚出也
　　(附/録)茶花
増─草花譜─茗花即食茶之花色月白而黄心清香隠然
瓶之髙齋可為清供佳品且蕊在枝條無不開遍
集藻─五言古詩─増─元朱徳潤題白茶花屏秋髙銀河㵼
碧宇浄如洗飛仙自天來幻作白茶蕊清香不自媚迥
出山谷底盈盈䨇玉環婉立庭户裏風霜非故林雨露
結新意
七言律詩─増─宋蘇轍茶花二首─黄蘖春芽大麥麤傾山
倒谷採無餘只疑殘枿陽和盡尚有幽花霰雪初耿耿
清香崖菊淡依依秀色嶺梅如經冬結子猶堪種一畝
荒園試為鉏　細嚼花鬚味亦長新芽一粟葉間藏稍
經臘雪侵肌瘦旋得春雷發地狂開落空山誰比數蒸
烹來嵗最先嘗枝枯葉硬天真在踏遍牛羊未改香
七言絶句─増─陳與義初識茶花─伊軋籃輿不受催湖南
秋色更佳哉青裙玉面初相識九月茶花滿路開
　　(附/錄)臯盧
増─本草─臯盧一名瓜蘆一名苦䔲𢎞景苦菜註曰南方
有瓜蘆亦似茗李珣曰按此木即臯盧也生南海諸山
中葉似茗而大味苦澀出新平縣南人取作茗飲極重
之如蜀人飲茶也李時珍曰臯盧葉状如茗而大如手
掌挼碎泡飲最苦而色濁風味比茶不及逺矣
　彚考─増─廣記─西平縣出臯盧茶之别名葉大而澀南人
　以為飲　─南越志龍州縣有臯盧葉似茗土人謂之過
　羅或曰物羅皆夷語也
　
　
　
　
　
　
　
　
　
　
　
　
御定佩文齋廣羣芳譜卷二十一
　欽定四庫全書
御定佩文齋廣羣芳譜卷二十二
　　花譜
　　　梅花一(梅實别見果譜/)
　原─梅先衆木花花似杏甚香杏逺不及老幹如杏嫩條
　緑色葉似杏有長尖樹最耐乆性潔喜曬澆以塘水則
　茂忌肥水種類不一白者有緑萼梅(凡梅花跗蒂皆絳/紫色惟此純緑枝)
　(梗亦青特為清髙好事者比之九嶷仙人萼緑華/吳下又有一種萼亦微緑四邉猶淺絳亦自難得)重葉
　梅(花頭甚豊葉重數層盛開/如小白蓮梅中竒品也)消梅(花與江梅官/城梅相似)玉蝶梅
　(花頭大而微紅/色甚妍可愛)時梅冬梅異品有墨梅(花黒如墨或云/以苦棟樹接者)
　他如侯梅紫梅同心梅紫蒂梅尚多而重葉緑萼玉蝶
　尤今人所尚也─増─范成大梅譜─江梅(遺核野生不經/栽接者又名直)
　(脚梅或謂之野梅凡山澗水濵荒寒清絶之/趣皆此本也花穗小而疎瘦有韻香最清)早梅(花勝/直脚)
　(梅吳中春晩二月始爛漫獨此品于冬至前已開故得/早名錢塘湖上亦有一種開尤早余嘗重陽日親折之)
　(有横枝對/菊開之句)官城梅(吳下圃人以直脚梅擇他本花肥者/接之花遂敷腴唐人所稱官梅止謂)
　(在官府園圃中/非此官城梅也)百葉緗梅(亦名黄香梅亦名千葉香梅/花葉至二十餘瓣心色微黄)
(花頭差小而繁密别有一種/芳香比常梅尤穠美不結實)　─花鏡─照水梅(花開皆向/下而香甚)
(濃竒/品也)品字梅(一花/三實)麗枝梅(花繁而/蒂紫)九英梅(此花為杜子/美白樂天所)
(賞/鍳)臺閣梅(花開後心中復/有一蕊心放出)　─原─賈思勰曰梅花早而白
杏花晩而紅乃知天下之美有不得兼者梅花優於香
桃花優於色若荔枝無好花牡丹無美實亦其類也
彚考─増─詩曹風─鳲鳩在桑其子在梅─小雅─山有嘉卉
侯栗侯梅　─宋史隠逸傳─林逋結廬西湖孤山不娶無
子多植梅畜鶴因謂妻梅子鶴　─説苑─越使執一枝梅
遺梁王梁王之臣曰韓子顧左右曰惡有一枝梅乃遺
列國之君乎　─山海經─靈山有木多梅　─原─西京雜記
漢上林苑有侯梅紫花梅同心梅紫蒂梅麗友梅─荆
州記陸覬與范曄相善自江南寄梅花一枝詣長安與
曄因贈以詩折梅逄驛使寄與隴頭人江南無所有聊
贈一枝春　─金陵志─宋武帝女夀陽公主人日臥于含
章殿簷下梅花落于額上成五出花拂之不去號梅花
妆宮人皆效之　─増─江陵記洪亭村下有梅迥村舊云
是梅槐合生成樹是以名之今音訛謂之梅廻　─原─杜
甫詩注─何遜為揚州法曹廨舍有梅樹一株時吟詠其
下後居洛思梅請再徃從之抵揚花方盛開對花傍偟
終日　─増─梅妃傳─梅妃姓江氏名采蘋開元中侍明皇
大見寵幸性喜梅所居欄檻悉植數株上榜曰梅亭梅
開賦賞至夜分尚顧戀花下不能去上以其所好戲名
曰梅妃妃有梅花賦　─雲仙雜記─李白遊慈恩寺寺僧
乞詩白為題訖僧獻緑英梅檀香筆格蘭縑袴紫瓊霜
─原─龍城録─隋開皇中趙師雄遷羅浮一日天寒日暮
于松林間酒肆傍舍見美人淡妆素服出迎時已昬黒
殘雪未消月色微明師雄與語言極清麗芳香襲人因
與扣酒家門共飲少頃一緑衣童子笑歌戲舞師雄醉
寐但覺風寒相襲乆之東方已白起視大梅花樹上有
翠羽刺嘈相顧月落參横惆悵而已　─常朝錄─元稹為
翰林承㫖朝退行至廊下時初日映九英梅隙光射稹
有氣勃勃然百僚望之曰豈腸胃文章映日可見乎　─白
帖─大庾嶺上梅花南枝已落北枝方開─増─倦遊錄─大
庾嶺上有佛塔廟有婦人題云妾㓜年侍父任英州司
㓂既代歸父以大庾本有梅嶺之名而反無梅遂植三
十株于道之右因題詩于壁今隨夫之任端溪復至此
寺前詩已汚漫矣因再書之云英江今日掌刑囘上得
梅山不見梅輟俸買将三十本清香留與雪中開好事
者因以夾道植梅矣　─談苑─王曽布衣時以梅花詩獻
呂䝉正云而今未問和羮事且向百花頭上開䝉正曰
此生已安排状元宰相也　─程氏遺書─早梅冬至已前
發方一陽未生然則發生者何也其榮其枯此萬物一
個隂陽升降大節也然逐枝自有一個榮枯分限不齊
此各有一乾坤也各自有個消長只是個消息惟其消
息此所以不窮至如松柏亦不是不凋只是後凋凋得
不覺怎少得消息方夏生長時却有夏枯者則冬寒之
際有發生之物何足怪也　─談撰─卉木皆感春氣而生
獨梅開以冬葢東方動以風風生木故曲直作酸則酸
者木之性惟梅之味最酸乃得氣之正北方水為之母
以生之則易感故梅先衆木而華　─邵氏聞見錄─呂文
穆大隠荘梅葢早梅也香甚烈而大云從大庾嶺移其
本至此　─癸辛雜識─梅花無仰開者葢亦自能巧避風
雪耳騐之信然　宜興西地名石庭十餘里皆古梅苔
蘚蒼翠宛如虬龍皆數百年物也有小梅僅半寸許叢
生苔間著花極晚　─祖秀華陽宮記─政和初作艮嶽于
禁城之東鑿池為溪澗因其餘土積而為山曰飛來峰
腰徑百尺植梅萬本曰梅嶺─原─張鎡梅品─花宜稱二
十六條為淡雲為曉日為薄寒為細雨為輕烟為佳月
為夕陽為微雪為晩霞為珍禽為孤鶴為清溪為小橋
為竹邉為松下為明忩為疎籬為蒼厓為綠苔為銅瓶
為紙帳為林間吹笛為膝上横琴為石枰下碁為掃雪
煎茶為美人澹妆篸戴─増─梅品─花榮寵六條為烟塵
不染為鈴索䕶持為除地徑浄落瓣不緇為王公旦夕
留盻為詩人閣筆評量為妙妓淡妆雅歌　─十二月燕
遊次序─正月玉照堂賞梅湖山尋梅二月玉照堂西緗
梅堂東紅梅十二月湖山探梅玉照堂看早梅　─萬花
谷曽端伯以梅花為清友─金城記─黎舉常云以梅聘
海棠但恨時不同耳　─劒南詩注─成都合江園葢故蜀
别苑梅最盛自初開監官日報府報至開五分則府主
來宴遊人亦競集　─曲洧舊聞─許洛中有江梅椒萼梅
綠萼梅千葉黄香梅四種─原─范成大梅譜─古梅會稽
最多四明吳興亦間有之其枝樛曲萬状蒼蘚鱗皴封
滿花身又有苔鬚埀于枝間或長數寸風至緑絲飄飄
可翫初謂古木歴乆風日致然詳考會稽所産雖小株
亦有苔㾗葢别是一種非必古木余嘗從會稽移植十
本一年後花雖盛發苔皆剝落殆盡其自湖之武康得
者即不變移風土不相宜㑹稽隔一江湖蘓接壤故土
宜或異同也凡古梅多苔者封固花葉之眼惟罅隙間
始能發花花雖稀而氣之所鍾豊腴妙絶苔剥落者則
花發仍多與常梅同　去成都二十里有臥梅偃蹇十
餘丈相傳唐物也謂之梅龍好事者載酒徃游　清江
酒家有大梅如數間屋傍枝四垂周遭可羅坐數十人
任子嚴運使買得作凌風閣臨之因遂築大圃謂之盤
園余生平所見梅之竒古者惟此兩處為冠　洛都賣
花者爭先為竒初冬折未開枝置浴室中薫蒸令坼強
名早梅終瑣碎無香余頃守桂林立春梅已過元夕則
嘗青子皆非風土之正杜子美詩云梅蕊臘前破梅花
年後多惟冬春之交正是花時耳　項里出古梅老幹
竒怪苔蘚封枝疎花㸃綴夭矯如畫殊令人愛翫不忍
捨─増─誠齋江湖集詩註─余既得麾臨漳朝士餞余髙
會于西湖上釗寺滿谷皆梅花一望無際絶頂有亭榜
曰錦屏余獨倚一株醉極摘梅花嚼之同舍張監簿蜀
人名珖字君玉相顧曰清勝如許謂非謫仙可乎　─輟
耕錄─紹興行宫中有玉質亭梅繞之　由繹已堂過錦
臙廊百八十楹直通御前廊外即後苑梅花千樹曰梅
崗亭曰冰梅亭　道士張雨字伯雨號句曲外史嘗從
王溪月真人入京初燕地未有梅花吳閒閒宗師全節
新從江南移至䕶以穹廬匾曰潄芳亭伯雨偶造其所
恍若與西湖故人遇徘徊既乆不覺熟寝于中伯雨覺
日已暮矣閒閒笑曰伯雨素有詩名宜作詩以贖過雨
遂賦詩有風沙不憚五千里将身跳入仙人壺之句閒
閒大喜送翰林集賢嘗所徃來者袁學士伯長謝博士
敬徳馬御史伯庸吳助教飬浩虞修撰伯生俱和之
廣客談─龍廣寒江湖異人也事母至孝六月一日其母
壽旦方啟北牖舉夀觴忽梅花一枝入牖香色絶佳人
遂以孝梅稱之士大夫贈詩者甚多惟張存菊一絶最
為人膾炙其詩曰南風吹南枝一白照萬綠嵗寒誰知
心孟宗林下竹厥後孝梅年百有五嵗猶童顔綠髪人
以為孝感所致─韻府─張景修以梅花為清客─原─玉
壺冰─王冕隐九里山樹梅花千株桃桞居其半結茅廬
三間自題為梅花屋　─學圃餘䟽─京師許千户家見盆
中一綠萼玉蝶梅梅之極品不知種在何處當詢而覓
之余薋園中一綠萼梅偃葢婆娑下可坐數十人今特
作髙樓賞之子孫當加意培壅─増─事詞類竒─水陸草
木之花香而可愛者甚衆梅獨先天下而春故首及之
　─潛確類書─梅具四徳初生蕊為元開花為亨結子為
利成熟為貞梅有四貴貴稀不貴繁貴老不貴嫩貴瘦
不貴肥貴含不貴開　─袁宏道吳郡諸山記─光福一名
鄧尉與元墓銅坑諸山相連屬山中梅最盛花時香雪
三十里　─具區志─梅花莫盛於洞庭山之後堡下鎮東
山之長圻豐圻舟輿壺觴纍纍不絶　─西湖志─永興寺
庭前有綠萼二樹古幹扶疎為河渚西溪之冠　西溪
居民數百家聚為村市姚安春日游西溪詩梅花引我
入溪深半繞青松半翠林已耐嵗寒成好友還将春色
伴幽岑蒼煙踏破鞋無跡明月挑來杖有心贏得清芬
盈客䄂莫愁歸路暮雲侵　─西湖志餘─淳熈五年二月
初一日孝宗過徳夀宮起居太上留坐冷泉堂至石橋
亭子看古梅太上曰苔梅有二種一種出張公洞者苔
蘚甚厚花極香一種出越上苔如緑絲長尺餘今嵗二
種同時著花留此少觀復命内史宣史浩至賜坐用内
人動樂進酒君臣皆沾醉而退　淳熈八年正月二日
孝宗遣太子恭迎二殿至南内初就凌虚閣排當三盞
後至萼緑華堂看梅是日大雪太上大喜盡歡而罷
孤山梅花以和靖著名然白樂天去郡有憶杭州梅花
因叙舊寄蕭協律詩三年悶悶在餘杭曽與梅花醉幾
塲伍相廟邉繁似雪孤山園裏麗如妆云云則自唐時
已賞鑒于名公矣─原─桂林志─袁豐宅後有六株梅開
時曽為鄰屋煙氣所爍乃團泥塞竈張幕蔽風乆而又
拆其屋曰氷姿玉骨世外佳人但恨無傾城笑耳　─花
史─唐梅仙祖師學道於白雲山篤戒行夏月偶坐化於
梅下數里聞梅花香經旬不息逺近異之　宋憲聖后
每治生菜必於梅下取落花雜之　宋趙必連刻苦讀
書開慶間以文䕃當補官辭不就晩植梅數百株名其
居曰梅花荘與弟若槸日吟咏其中　鐡脚道人常愛
赤脚走雪中興發則朗誦南華秋水篇嚼梅花滿口和
雪嚥之曰吾欲寒香沁入肺腑　陳英隠居江南種梅
千株花時落英繽紛恍如積雪　廣西桂林府滿山皆
梅開時作梅瘴易染人─増─花史─嘉魚人陳從龍少嗜
學每夜讀書至曙能詩環居栽梅倚樹而臥　孤山放
鶴亭林逋隠此蓄二鶴每泛舟湖中客至童子縱鶴飛
報即歸後人題句云種梅花處伴林逋西湖志至元間
儒學提舉余謙復補植梅數百本於山構梅亭于其下
　─湖州府志─烟霞塢武康劉穎士别業谷口梅花十餘
里　紫梅溪在歸安縣東北三十里上多生梅毎嵗或
開紫花一枝故名　─開封府志─梅花堂在許州治北蘇
軾建　─饒州府志─餘干縣藏山上趙汝愚嘗讀書于此
理宗為題梅巖二字　─黄州府志─春風嶺多梅花─成
都府志─成都府東閣即杜甫招裴廸登東亭觀梅處
泉州府志─南安縣梅花山下多梅樹─建寜府志─崇安
縣梅亭趙抃作令時手植梅于後圃因名　─興化府志
城東南榖城山舊有梅隠松隠竹隠三精舍　─南雄府
志─大庾嶺即五嶺之一漢武帝擊南粤楊僕遣部将庾
勝屯兵于此因名大庾其初險峻行者苦之自張九齡
開鑿始可通車馬其上多植梅又名梅嶺─惠州府志
梅花村羅浮飛雲峰側趙師雄遇美人即此　─平樂府
志─城東梅花園宋鄒浩記　─羅浮山志─冲虚觀殿階古
梅傳是葛洪手種芳烈異于凡梅鐡幹虬枝堅瘦如削
真千餘年物也嶺南嘉樹惟此與智藥所植訶子樹並
傳　─原─長干之南七里許曰華嚴寺寺僧蒔花為業而
梅尤富白與紅植相若惟綠萼玊蝶植倍之率以絲縛
虬枝盤曲可愛桃本者三四年輙膠矣不善縛則抽條
蔓引不如不縛者為佳以故收藏難每嵗開時但取一
二本落後則歸之又靈谷之左偏曰梅花塢約五十餘
株萬松在西香雪滿林最為竒絶
集藻─序─原─宋楊萬里和梅詩序─梅肇於炎帝之經著於
説命之書召南之詩然以滋不以象以寔不以華也豈
古之人皆質而不尚其華歟然華如桃李顔如舜華不
尚華哉而獨遺梅之華何也至楚之騷人飲芳而食菲
佩芳馨而食葩藻盡掇天下之香草嘉木以苾芬其四
體而金玉其言語文章盡逺取江籬杜若而近捨梅豈
偶遺之歟抑梅之未遭歟南北諸子如隂鏗何遜蘇子
卿詩人之風流至此極矣梅于是時始以花聞天下及
唐之李杜本朝之蘇黄崛起千載之下而躪藉千載之
上遂主風月花草之夏盟而於其間始出桃李蘭蕙而
居客之左葢梅之有遭未有盛于此時者也然色彌章
用彌晦花彌利實彌鈍也梅之初服豈其端使之然哉
前之遺今之遭信然歟余友洮湖陳晞顔盖造次必於
梅顛沛必於梅者也嘉愛之不足而吟咏之吟咏之不
足則盡取古人賦梅之作而賡和之寄一編以遺予曰
從古此詩已八百篇矣不盈千篇吾未止也予讀之而
驚曰抑何豐耶豐而不竒則亦常耳抑何竒耶余嘗愛
隂鏗詩云花舒雪尚飄照日不俱銷蘇子卿云祗言花
是雪不悟有香來唐人崔道融詩云香中别有韻清極
不知寒是三家者豈畏疎影暗香之句哉晞顔之詩同
梅而清清在梅前同梅而馨馨在梅後其於三家所謂
未聞以千里畏人者也　─増─張鎡梅品序─梅花為天下
神竒而詩人尤所酷好淳熈嵗乙巳予得曹氏荒圃於
南湖之濵有古梅數十爰輟地十畝移種成列增取西
湖北山别圃紅梅合三百餘本築堂數間以臨之又夾
以兩室東植千葉緗梅西植紅梅各一二十章前為軒
楹如堂之數花時居宿其中環潔輝映夜如對月因名
曰玉照復開澗環繞小舟徃來未始半月捨去自是客
有遊桂隠者必求觀焉頃者太保周益公秉鈞予嘗造
東閣坐定首顧予曰一棹徑穿花十里滿城無此好風
光葢予舊詩尾句衆客相與歆豔于是游玉照者又必
求觀焉值春凝寒又能留花過孟月始盛名人才士題
詠層委亦可謂不負此花矣但花豔並秀非天時清美
不宜又標韻孤特若三閭首陽二子寜槁山澤終不肯
頫首屏氣受世俗湔拂間有身親貌悅而此心落落不
相領會甚至于汚䙝附近畧不自揆者花雖眷客然我
輩胸中空洞幾為花呼呌稱寃不特三歎而足也因審
其性情思所以為奨䕶之䇿凡數月乃得之今疏花宜
稱憎嫉榮寵屈辱四事總五十八條掲之堂上使來者
有所警省且示人徒知梅花之貴而不能愛敬也使與
予之言傳布流誦亦将有愧色云　─范成大梅譜前序
梅天下之尤物無問智愚賢不肖莫敢有異議學圃之
士必先種梅且不厭多他花有無多少皆不係重輕余
于石湖玉雪坡既有梅數百本比年又於舍南買王氏
僦舍七十楹盡拆除之治為范村以其地三分之一與
梅吳下栽梅特盛其品不一今始盡得之隨所得為之
譜以遺好事者─梅譜後序─梅以韻勝以格髙故以斜
横疎瘦與老枝怪竒者為貴其新接穉木一嵗抽嫩枝
直上或三四尺如酴醿薔薇輩者吳下謂之氣條此直
宜取實規利無所謂韻與格矣又有一種於條上茁短
横枝状如棘針花宻綴之亦非髙品近世始畫墨梅江
西有楊補之者尤有名其徒倣之者實繁觀楊氏畫大
畧皆氣條耳雖筆法竒峭去梅實逺唯廉宣仲所作差
有風致世鮮有評之者余故附之譜後云　─原─明張鼐
孤山種梅序─夫人標物異物借人靈古徃而今自來風
光無盡景遷而人不改興㑹常新是知有補斯完無虧
不滿誰非造化轉水光山色于眼前繄彼人功留雪月
風花于本地維昔孤山逸老曽于嬴嶼栽梅偃伏千枝
淡蕩寒嵐之月崚嶒數樹留連野水之烟自鶴去而人
不還乃山空而種亦少庾嶺之春乆寂羅浮之夢不來
雖走馬征輿閙前堤之景色奈暗香踈影辜此夜之清
光是以同社諸君子㸃綴冰花補苴玉樹種不移於海
外勝已集乎山中灌巖隙而長玉龍紛披偃仰礨澗湄
而棲白鳳布置横斜幽心扶瘦骨同妍冷趣植寒枝共
逺西泠橋畔重開𤣥圃印清波六一泉邉載起瓊樓邀
皓月非惟借風霜之伴與岸花江桞鬭風光亦将留山
澤之臞令溪飲巖居生氣色倘髙人扶笻掃石正堪讀
易説詩若韻士載酒飛觥亦足吟風弄月使千古勝塲
不渝寂寞将六堤佳境盡入包羅豈獨處士之功臣抑
亦坡仙之勝友余薄游湖上緬想孤踪䇿月下之驢為
問山中誰是主指雲間之鶴來看亭畔幾枝花爰快述
其良圖用同貽于好事云爾
説─原─宋楊東山梅花説─易曰乾為天前輩論乾與天異
謂天者乾之形體乾者天之性情某因觸類而思之不
但乾與天異而已事事物物莫不皆有形體性情林和
靖咏梅疎影横斜水清淺二句此為梅寫真之句也梅
之形體也雪後園林纔半樹二句此為梅傳神之句也
梅之性情也冩梅形體是謂寫真傳梅性情是為傳神
文─原─周之翰爇梅文─寒勒銅瓶凍未開南枝春斷不歸
來這回勿入梨雲夢却把芳心作死灰恭惟地壚中處
士梅先生生自羅浮沠分庾嶺形如枯木稜稜山澤之
臞膚若凝脂凛凛氷霜之操春魁占百花頭上嵗寒居
三友圖中玉堂茆舍本無心金鼎啇羮期結果不料道
人見挽便離有色之根夫何冰氏相凌遽返華胥之國
玉骨擁爐烘不醒深魂剪紙竟難招紙帳夜長猶作尋
香之夢筠忩月淡尚疑弄影之時雖宋廣平鐡石心腸
忘情未得使華光老丹青手叚摸索未真却怨零落一
枝春好與茶毗三昧火惜花君子還道這一㸃香魂今
在何處咦烱然不逐東風散只在孤山水月中
傳─原─元王冕梅華傳先生姓梅名華字魁不知何許人
或謂出炎帝其先有以滋味干商髙宗乃召與語大悦
曰若作和羮爾惟鹽梅因食采於梅賜以為氏梅之有
姓自此始至紂時梅伯以直言諫妲己事被醢族遂隠
迨周有摽有者始出仕其寔行著于詩垂三十餘世當
漢成帝時梅福以文學補南昌尉上書言朝廷事不納
亦隠去變姓名為吳市門卒云自是子孫散處不甚顯
漢末緑林盗起避地大林大将軍曹操行師失道軍士
渇甚願見梅氏梅聚族謀曰老瞞埀涎漢鼎人不韙之
吾家世清白慎勿與語竟匿不出厥後絫生葉葉生萼
萼生蕊蕊生華是為先生先生為人修潔灑落秀外瑩
中玉立風塵之表飄飄然真神仙中人所居環堵竹籬
茅舍灑如也行者過其處必徘徊指顧曰是梅先生居
也勿翦勿伐谿山風月其與之俱先生雅與髙人韻士
游徂徠十八公山隂此君輩皆嵗寒友何遜為揚州法
曹掾虚東閣待先生先生遇之甚厚相對移日留數詩
而歸先生南北兩支世傳南煖北寒先生葢居于南者
也先生諸子甚多長云寔操行堅固人謂其有廼父風
味居南京犀浦者為黄氏其餘别族具載石湖譜太史
公曰梅先生翩翩濁世之髙士也觀其清標雅韻有古
君子之風焉彼華腴綺麗烏能辱之哉以故天下人士
景仰愛慕豈虚也耶─明何喬新梅伯華傳梅伯華字
汝芳世居大江之南其先本若木氏之裔食采于梅春
秋時復屬於楚秦始皇遣將軍王翦滅楚遂移兵伐梅
滅之子孫散處江南以國氏其家杭之西湖粤之大庾
者宗枝尤蕃衍伯華自幼好修丰姿芳潔翛然埃壒之
表好居山澤每與騷人處士徜徉泉石雲壑之間終日
忘返不識者疑為仙云性剛介士無賢不肖皆知敬重
好事者或冩其像于屏見者肅然起敬不覺鄙吝自消
楚令尹子蘭申公子椒以清修自負願托交于伯華伯
華曰若等無寔而外飾終将委厥美以從俗耳非吾友
也凌波仙子洛迦樊生亦以雅素絶俗願與伯華為異
姓兄弟伯華笑曰若等得我一體非可與共度嵗寒者
也丞相廣平宋公貞心勁質于人少許可獨敬重伯華
嘗作賦以誦其美伯華覧之不樂曰知人信不易哉吾
嘗以宋公鐡石心腸顧乃輕吐綺語至以文君綠珠况
我噫知徳者鮮矣當陽春和煦時羣葩競榮紅香翠蔓
燦如也而伯華恬然于荒寒之野或以後時誚之者曰
大丈夫盍乘時取紅紫自苦于寂寞誰復知之伯華曰
榮悴命也然有性焉吾知安吾命盡吾性而已且子未
睹其終耳狂飈振蕩彼将飄泊何所戾耶言者慚而退
石湖范公與伯華交莫逆買地于所居之范村招伯華
聚族居之且為作譜辨其韻格之異而歎寫真者不察
也由是伯華益有聞于天下云─洪璐白知春傳─白知
春大庾人也初不詳其得姓之由或曰太昊氏廷臣有
貌晳而傅粉者帝呼為白郎遂以為姓至商髙宗時有
善調鼎羮者同傅説為相大著勲業天下始重其名自
後族類繁衍徧處海内漢末有族子居鄧襄間最繁盛
曹瞞師過渴甚獲濟歸而勒其功于史後世稱之西晋
時曰華魁者為江南亭長遇陸正平于傳舍遂為通使
長安故人為薦拜秘書省伴讀二世至飛英落魄不拘
専事放蕩其友薦為上林内史得入宮禁為劉宋夀陽
公主飾妝公主甚喜宫中爭效慕之梁何遜官揚州與
清江盛開者為僚宷日共賡吟情誼甚宻唐宋璟未相
時于從父東川官舍見郡人一本性姿素樸儀容古雅
請為忘年交作文美之其後有名九英者與白樂天元
稹杜甫輩相友善京師謂之連璧九英女瓊姬居羅浮
擇壻名士趙師雄月夜遇之遂定婚媾世傳為竒過宋
有竒男子同林和靖隠孤山甘淡泊忘勢利和靖為詩
美其行今載集中再傳曰墨始䇿為吏除守衡州宣徳
澤及於民有甘棠之思卒繪其像民間多奉祀之白有
逺族因秦俗家貧子壮分贅楊氏厥類尤蕃生子雖状
貎不類白而氣味相似故亦見珍于世知春字儒華衡
州十世孫生而骨格清癯丰神灑落雖邉幅不修而天
然標格自出風塵之表性慧善推歩星數每嵗天子将
頒春厯輙先以消息吐白人間世以其知春候故名之
為人孤潔不交塵俗惟與蜀人葉恒盛衛人管若虚為
耐乆朋嘗曰吾雖不見用於治朝亦當魁芳譽於天下
一日恒盛若虚聞之曰吾聞智者不失時勇者不失勢
陽徳方亨皆爭憐角寵而子若不聞迨夫肅殺逞衆芳
謝子顧抗顔獨出此何以故曰竊聞之有赫赫之譽者
發必淺無彰彰之名者飬必深與其揚金石於鄭衛交
奏之時孰若援舜琴而獨鳴播徳馨於桃李暄妍之塲
孰若藴蘭芳而獨寫是故使避秦皆商山則孰為漢廷
之蕭曹不仕隋皆河汾則誰為唐室之房杜當時聞其
名者多跨蹇踏雪尋訪至有取其連枝令奚童肩負館
之華堂静室禮對閣筆平章不踰日則歛容而去知春
惟林居簡出謝絶紛華日以甘酸醖釀成就諸子之徳
寔思以宏先人調鼎之業云
記─増─明劉基友梅軒記─臯亭之山有隠者焉以友梅字
其軒環其居皆梅也或曰友者人倫之名也君子以友
輔仁人求其友必于人焉可也梅卉木也人得而友之
乎生于世為人焉舍斯人弗友而卉木乎取之斯人也
不既怪矣乎劉子曰否彼固有所激而云也夫彼所謂
隠者也不同乎人而隠彼固自絶于世之人而卉木之
為徒也彼固以斯世為不足乎已而隠以為髙彼固謂
人不足與友而卉木良我友也彼誠有所激哉世之如
管鮑者鮮矣刺于谷風嗟于桑柔臏于涓賣于寄累于
灌夫蠅營狗茍于拜塵之人友之而不為損者鮮矣哉
人不可以無友彼将何所取哉梅卉木也有嵗寒之操
焉取諸人弗得矣舍卉木何取哉且此物非徒取也凌
霜雪而獨秀守潔白而不汚人而象之亦可以為人矣
─原─姚淶梅花記─洪崖仙尉隐于大庾之嶠長子孫者
累數百祀跨躡南北綿邈逺近夏曄冬蒨日衍以蕃客
有過之者始見之若聚焉繼見之若邑焉滋茂弗已宋
守趙孟藡氏見而稱之曰若是其稠乎是可國也于是
建國號曰梅奄一方而有之封域視古宋衛然其國與
諸國異有父子兄弟而無君長有疆圉山川而無城郭
有榮瘁盛衰而無征伐有風雨霜露而無耕穰有大小
短長縱横曲直而無妍􁆵其居結瑶而搆瓊其俗擷芳
而嚅馥其服被縞而曳素徃徃搜㝠寄逺埃壒之地弗
處世慕其潔至假氷玉神仙以為喻國于南州而性獨
耐寒雖加以嚴霜暴霰不能虐也自肇國以來輒𨽻于
職方嵗遣子修貢于廷累代嘉之聽梅氏自為治弗奪
其土于是國益庻且大初梅氏以鼎味薦于商商道頼
以復興周人得其名于謠以列于司樂者由是聲重天
下華寔既符今古同賞或謂其風韻獨勝或謂其神形
俱清或謂其標格秀雅或謂其節操凝固如宋廣平杜
少陵林和靖諸名賢皆與梅氏為方外友類形諸篇什
以摹冩情状然其所得不過一村一圃一林一木之勝
而未有以國名者自梅氏有國而其散處于海内者咸
列于附庸罔或先焉立國既乆梅氏之英庾山之靈相
與求其主劉先生挺生南服出而臨之而國于是乎有
主先生猶不敢當曰我梅花國人也或請于先生敢問
宅是國何義也先生曰吾之所取于梅氏者有五善焉
博于濟物仁也不撓于時義也生不相陵禮也審于擇
友智也出不愆其期信也此吾之所以獨樂于梅不徒
臭味之合而已若夫桑梓之所詔鞶帶之所佩朝夕之
所玩几案之所味皆取足于是而梅也無役不供亦惟
求吾適耳奚其主問者曰梅生數千年乃有國復數百
年乃有主主是邦者非先生其誰天下不被梅之澤者
乆矣今世所頼於梅者微先生孰能盡其用乎幸矣先
生之主斯國也且昔人有所謂烏衣槐安者徒托諸寓
言皆齊諧之流非所以語于道也先生之國以寔不以
名以道不以物吾益嘉先生之善為斯國主也先生笑
而不答因書以為記　─増─陳繼儒梅花樓記─王元美嘗
謂余市居之迹于喧也山居之迹于寂也唯園居在季
孟間耳然王氏之弇山枕城中朝暾映門遊屐麏集即
主人亦徃徃支門謝客欲放而之于曠野無人之鄉而
不可得余然後知園之與衆也寜獨與其謀于市也寜
謀于野吾友范象先有園在横澇野塘之南去城十里
而近喧寂半之四面榆桞隂翳小池上梅花兩樹婆娑
相對蒼枝老骨縱横屈曲排簷而上其榦可抱其葉可
䕃一畝其子可得五石范子謂吾見梅多矣未有如此
君之老而竒者乃結髙樓以臨之獨與一二老衲攤虎
皮爇猊鼎倚樓而歌之曰雪滿山中髙士臥月明林下
美人來已復笑曰如季廸詩不過得花之幽韻閒淡而
已吾家老梅政如碧眼西僧修睂露額又若毒龍怒虬
紛挐搆鬭于廣莫之野攫爪迸鱗鬼怪萬状度他木詎
足與此君爭勝庻幾鍾賈山之嘉樹四賢祠之紫藤差
鼎足耳范子樓既成於是廣蒔霞桃芙蓉來禽之屬以
映帶之池加闢竹加徙梅之為觀日閑以敞而陳子適
來陳子曰吾嘗聞徃年探梅者過壽安寺中寺僧為游
客所困至析而為薪而其次惟光福元墓之傍薄雪輕
雲漠漠數里一快平生然村人率以種梅為業不復有
品題䕶持與梅花兩相韻者古今梅花之知已僅得林
逋君復三百年而有范子范子于此中塊然野處白板
赤欄朱簾碧幄依微獨立于暗香踈影之外何異處士
孤山所少者童子開門放鶴耳他日抱鶴上扁舟送之
花下烟沙星渚短笛悠悠有巍然破輕浪而出者則陳
先生至也子其報梅花吐一枝以候我
頌─増─明劉基梅頌─吳興章仲文築室花溪之上環植梅
焉命之曰梅花之莊頌曰朱方之秀梅實碩兮含章而
貞受命獨兮扶疎蕭森清以直兮元冰沍寒不撓其節
兮玉之潔兮夷之特兮閉而發兮芳郁烈兮黄中絳跗
美而完兮麗而不淫物莫能干兮冬榮夏實含隂陽兮
青黄纍離以和羮兮文質彬彬徳之儀兮君子之象君
子之宜兮
賦─原─梁簡文帝梅花賦─層城之宮靈苑之中竒木萬品
庻草千叢光分影雜條繁榦通寒圭變節冬灰徙筩並
皆枯悴色落摧風年歸氣新揺芸動塵梅花特早偏能
識春或乘陽而發金乍雜雪而被銀吐艶四照之林舒
榮五衢之路既玉綴而珠離且冰懸而雹布葉嫩出而
未成枝抽心而挿故標半落而飛空香隨風而逺度掛
靡靡之游絲雜霏霏之晨霧爭樓上之落粉奪機中之
織素乍開花而傍巘或含影而臨池向玉堦而結采拂
網户而低枝于是重閨佳麗貎婉心嫻憐早花之驚節
訝春光之遣寒裌衣始薄羅袖初單折此芳華舉兹輕
袖或挿鬢而問人或殘枝而相授恨鬟前之太空嫌金
鈿之轉舊顧影丹墀弄此嬌姿洞開春牖四卷羅帷東
風吹梅畏落盡賤妾為此歛蛾眉花色持相比恒愁恐
失時─唐宋璟梅花賦埀拱三年予春秋二十有五戰
藝再北從父之東川授館官舍有梅一本敷􁀙于榛莽
中喟然嘆曰嗚呼斯梅托根非其所出羣之姿何以别
乎若其貞心不改是則可取也已感而成興遂作賦曰
髙齋寥閴嵗晏山深景翳翳以斜度風悄悄而亂吟坐
窮簷以無朋進一觴而孤斟歩前除以彳亍倚藜杖于
墻隂蔚有寒梅誰其封植未綠葉而先葩抽青枝于宿
枿光分影布冰玉一色胡雜遝乎衆草又蕪没乎叢棘
匪王孫之見幻羌潔白其何極若夫瓊英綴雪絳萼著
霜儼如傅粉是謂何郎清香潛襲疎蕊暗齅又如竊香
是謂韓夀凍雨晩濕宿露朝滋又如英皇泣於九嶷愛
日烘晴眀蟾照夜又如神人來從姑射烟晦晨昏隂霾
晝閉又如通徳掩袖擁髻狂颷捲沙飄素摧柔又如綠
珠輕身墜樓半開半含非黙非言温伯雪子目擊道存
或俯或仰匪笑匪怒東朝順子正容物悟或憔悴若靈
均或欹傲若曼倩或嫵媚若文君或輕盈若飛燕口吻
雌黄擬議殆徧彼其藝蘭兮九畹采蕙兮五柞緝之以
芙蓉贈之以芍藥玩小山之叢桂掇芳洲之杜若是皆
物出于地産之竒名著于風人之托然而艶于春者望
秋先悴盛于夏者未冬而萎或朝𬎼而速謝或夕秀而
遂衰曷若茲卉嵗寒特妍氷凝涸沍擅美專權相彼百
花孰敢爭先鸎語方澀蜂房未喧獨歩早春自全其天
至若措跡隠深寓形幽絶恥隣市廛甘遁巖穴江僕射
之孤燈向壁不可悽迷陶彭澤之二徑投閑曽無悁結
貴不移于本性方有儷于君子之節聊染翰以寄懐用
垂示于來哲從父見而朂之曰萬木僵仆梅英載吐玉
立冰姿不易厥素子善體物永保貞固─増─宋朱子梅
花賦并序─楚襄王遊乎雲夢之野觀梅之始華者愛之
徘徊而不能舍焉驂乘宋玉進曰美則美矣臣恨其生
寂寞之濵而榮此嵗寒之時也大王誠有意好之則何
若移之渚宮之囿而終觀其寔哉宋玉之意葢以屈原
之放微悟王而王不能用於是退而獻賦曰夫何嘉卉
而信竒兮厲嵗寒而方華潔清姱而不滛兮專精皎其
無瑕既笑蘭蕙而易誅兮復異乎松栢之不華屏山谷
以自娱兮命氷雪而為家謂后皇賦予命兮生南國而
不遷雖瘴癘非所托兮尚幽獨之可願嵗序徂以崢嶸
兮物皆舍故而就新披宿莽而横出兮廓獨立而増妍
𤣥霧滃而四起兮川谷沍而冰堅澹容與而不衒兮象
姑射而無鄰夕同雲之繽紛兮林莽雜其葳蕤曽予質
之無加兮專皎潔而未衰方酷烈而誾誾兮信横發而
不可摧紛旖旎亦何好兮静窈窕而自持徂清夜之湛
湛兮玉繩耿而未低方娉婷而自喜兮友明月以為儀
歘浮雲之來蔽兮四顧莽而無人悵寂寞其凄凉兮泣
回風之無辭立何乆乎山阿兮歩何躊蹰于水濵忽舉
目而有見兮恍顧盻之足疑謂彼漢之廣兮羌何為乎
人間既竒服之眩耀兮又綽約而可觀欲一聽白雲之
歌兮歎揚音之不可聞将結軫乎瑤池兮懼佳期之非
真願借陽春之白日兮及芳菲之未虧與遲暮而零落
兮曷若充夫佩幃渚宮矧未有此兮紛草棘之縱横椒
蘭後乎霜雪兮亦何有乎芳馨俟桃李于載陽兮倉庚
寂而未鳴私顧影而自憐兮淡愁思之不可更君性好
而弗取兮亦吾命其何傷辭曰后皇貞樹艶以姱兮潔
誠諒清有嘉寔兮江南之人羌無以異兮㷀獨處廓豈
不可召兮層臺累榭靜而可樂兮王孫兮歸來無使哀
江南兮─明徐渭梅賦─孤禀矜競妙英雋發肌理冰凝
幹膚曲屈留連野水之烟淡蕩寒山之月蕊一攢而集
霞葩五出而爭雪側披㫁磧委朔風其将吹忽上髙空
助凍雲之欲結杪數英之半掬中萬斛之一摶古幹横
肱玉龍游而張甲編條聚腦白鳳戢以流翰珮玦繽紛
何啻凌波之子肌膚綽約無言姑射之仙趣将幽而見
取艶以冷而為妍緼香氣于空表弄皎色于霄端瘦影
横忩臞然山澤素魂麗壁忽爾嬋娟托使将傳寄江南
之遐信隨風暗度報塞北以春天羌笛一聲韻全飄于
纖指素琴三弄神屢托于冰絃乃有巖居之徒溪飲之
老䄈褐黄冠龎睂夀考跨蹇䇿笻熱漿烹藻望谷口以
窮搜坐石頭而拂掃亦有遊心道徳之儒含思風雅之
伯讀易説詩于其下咏騷作記當其處景得人而益増
人因景而標致斯風格之雅幽而韻調之殊異亦足以
快心暢神洗鬱破滯又何羨乎羅浮之竒而東嶽之麗
五言古詩─増─梁簡文帝雪裏梅花─絶訝梅花晩爭來雪
裏窺下枝低可見髙處逺難知俱羞惜腕露相讓到腰
羸定湏還剪綵學作两三枝　─梁元帝詠梅─梅含今春
樹還臨先日池人懐前嵗意花發故年枝　─鮑泉詠梅
花─可惜階下梅飄蕩逐風廻度簾拂羅幌縈忩落梳臺
乍隨纖手去還因挿鬢來客心屢看此愁睂歛詎開
王筠和孔中丞雪裏梅花─水泉猶未動庭樹已先知翻
光同雪舞落素混冰池今春競時發猶是昔年枝惟有
長顦顇對鏡不能窺　─庾肩吾同蕭左丞詠摘梅花─忩
梅朝始發庭雪晩初消折花牽短樹幽叢入細條垂冰
溜玉手含刺罥春腰逺道終難寄馨香徒自饒　─周庾
信咏梅花─常年臘月半已覺梅花䦨不信今春晩俱來
雪裏看樹凍懸冰落枝髙出手寒早知覓不見真悔著
衣單─陳隂鏗咏雪裏梅─春近寒雖轉梅舒雪尚飄因
風還共落照日不俱銷葉開隨足影花多助重條今來
漸異昨向晩判勝朝　─謝爕早梅迎春故早發獨自不
疑寒畏落衆花後無人别意看徐陵梅花─對户一株
梅新花落故栽燕拾還蓮井風吹上鏡臺倡家怨思妾
樓上獨裵徊啼看竹葉錦簪罷未能裁　─唐桞宗元早
梅早梅發髙樹廻映楚天碧朔吹飄夜香繁霜滋曉白
欲為萬里贈杳杳山水隔寒英坐消落何用慰逺客
宋梅堯臣讀吳正仲重臺梅花詩─楚梅何多葉縹蔕攢
瓊瑰常惜嵗景盡每先春風開龍沙雪為友青女霜作
媒託根邇廟堂結子助鼎鼒吳侯本吳人筆力髙崔嵬
但詠同姓木子非梁棟材─陸游古梅─梅花吐幽香百
卉皆可屛一朝見古梅梅亦墮凡境重疊碧蘚暈夭矯
蒼虬枝誰吸古磵水飬此塵外姿　─魏了翁西郊訪梅
荒烟散牛羊落日尚城市天寒萬木脫嵗晏羣動弭西
郊有孤芳獨喚春事起幽光耿參月清灔明野水欲開
未開時似語不語意或疑春較遲的皪下霜蕊誰知春
風心渾在阿堵裏洞霄逍遙公九隴花月使領客居上
頭蹇予亦婪尾頗懐去年遊嵗月如許駛悠悠竟何成
總被物化使　─元程鉅夫家園見梅有懐疇昔同僚諸
君子因成廿六韻奉寄─徃時姑射仙夜墮江南村江南
富嘉植梅花衆中尊九地閟𤣥凝先天占春暄的皪冰
雪姿不受風塵昬孤清愜幽意賸馥醒吟魂愛之玩不
斁㝠契終無言羅浮本幻境前夢覺已諼蹇蹄滯亰華
倦翼棲淮垣後先青雲士表裏白玉温我形自覺穢交
道乆逾敦貞節保松栢芳心共蘭蓀信知嵗寒友何異
連枝昆獨賢天所矜家山問鷄豚歸來適仲冬平旦窺
荒園依依故人面竟日對傾罇清池疎蕊影淡月新梢
㾗泠然絶埃壒恍若遊崑崙忽憶如花人高談霏露繁
眼中不可見思纛風翩翻頗慚標致似逺近殊託根洪
鈞轉嚴令青皇畀新恩坐看佳實長適口塞衆喧徧遺
實中仁生意彌乾坤平生識賞心皎潔明朝暾凌寒折
一枝殷勤寄王孫又恐逺莫致作詩當重論　─馬祖常
移梅─植爾當庭隅豈復資鼎味遷爾自谷中豈復相嫵
媚冽冽𤣥㝠候衆植各浮脆髙標自凌寒孤尚獨冠嵗
么禽何處來飛下䨇羽翠　幽屏逐魚鳥沈跡儔隠淪
所欣在林藪嘉植日以親眷言江介品紛葩號南珍遇
我好竒服移根得良因井井十畝園菁茆䕃澗濱縞裳
擢玉質宜此空山春─傅若金題墨梅二首─老樹亞晴
空疎花帶寒野風流不自惜澹泊從人寫嵗晏孰能娱
空山少來者　孤花何婉娩玉立含幽素短短時出橋
疎疎或臨路生疑簷下月半照墻西樹　─黄清老題竹
外一枝梅花─仙標何處來一枝倚寒玉晴忩見疎林座
上春可掬山隂帶殘雪水影兼逺綠珍重孤竹君嵗寒
伴幽獨
七言古詩─増─陳江總梅花落─臘月正月早驚春衆花未
發梅花新可憐芬芳臨玉臺朝攀晩折還復開長安少
年多輕薄兩兩常唱梅花落滿酌金巵催玉柱落梅樹
下宜歌舞金谷萬株連綺甍梅花宻處藏嬌鶯桃李佳
人欲相照摘葉牽花來並笑楊桞條青樓上輕梅花色
白雪中明横笛短簫悽復咽誰知栢梁聲不絶　─宋蘇
軾松風亭下梅花盛開─春風嶺上淮南村昔年梅花曽
㫁魂豈知流落復相見蠻風蜑雨愁黄昬長條半落荔
支浦臥樹獨秀桄榔園豈惟幽光留夜色直恐冷艶排
冬温松風亭下荆棘裏兩株玉蕊明朝暾海南仙雲嬌
墮砌月下縞衣來叩門酒醒夢覺起繞樹妙意有在終
無言先生獨飲勿歎息幸有落月窺清樽　─再用前韻
羅浮山下梅花村玉雪為骨冰為魂紛紛初疑月掛樹
耿耿獨與參横昬先生索居江海上悄如病鶴棲荒園
天香國艶肯相顧知我酒熟詩清温蓬萊宫中花鳥使
綠衣倒掛扶桑暾抱叢窺我方醉臥故遣啄木先敲門
麻姑過君急灑掃鳥能歌舞花能言酒醒人散山寂寂
惟有落蕊粘空樽─和秦太虚梅花─西湖處士骨應槁
只有此詩君壓倒東坡先生心已灰為愛君詩被花惱
多情立馬待黄昏殘雪消遲月出早江頭千樹春欲闇
竹外一枝斜更好孤山山下醉眠處㸃綴裙腰紛不掃
萬里春隨逐客來十年花送佳人老去年花開我已病
今年對花還草草不如風雨卷春歸收拾餘香還畀昊
─再和潛師─花工未議蘇羣槁先向寒梅一傾倒江南
無雪春瘴生為散冰花除熱惱風清月落無人見洗妆
自趁霜鐘早惟有飛來䨇白鷺玉羽瓊枝鬭清好吳山
道人心似水眼淨塵空無可掃故将妙語寄多情横機
欲試東坡老東坡習氣除未盡時復長篇書小草且撼
長條餐落英忍饑未忍窮呼昊　─沈與求溪上見梅晴
溪漲渌如隂苔晴日挿影相瀠洄畫船疊鼔順流下波
光浩蕩征㠶開灘縈岸繚柁牙轉水石互激如奔雷湏
臾已復過絶壁歸路漸近嚴陵臺山重溪複境彌迥暗
香忽自空中來日斜正見叢棘外炯炯疎片飄寒梅槎
牙一種獨愁絶含情不語明巖隈凌波疑是水仙出縞
衣素質行徘徊下窺深淺一笑粲半使凡卉俱塵埃山
谷之儒已臞甚龜膓鶴骨世所咍相逄頓覺百憂釋不
嫁春風誰與媒舟行易逺空回首角聲吹夢心悠哉
唐庚劒州道中見桃李盛開而梅花猶有存者─桃花能
紅李能白春深無處無春色不應尚有數株梅可是東
君苦留客向來開處當嚴冬李花未白桃未紅即今已
是大人行勿與年少爭春風─朱子用東坡韻─北風日
日霾江村歸夢政爾勞營魂忽聞梅蕊臘前破楚客不
愛蘭佩昬尋幽舊識此堂古曵杖偶集仙家園嵐隂春
物未全到邂逅只有南枝温冷光自照眼色界雪艶未
怯扶桑暾遥知雲臺溪上路玉樹千里藏山門自憐塵
覊不得去坐想佳處知難言但對君詩慰岑寂已似共
倒花前樽　羅浮山下黄茅村蘇仙仙去餘詩魂梅花
自入三疊曲至今不受蠻烟昬佳名一旦異凡木絶艶
千古髙名園却憐冰質不自暖雖有歩障難為温羞同
桃李媚春色敢與葵藿爭朝暾歸來只有修竹伴寂歴
自掩疎籬門亦知真意還有在未覺浩氣終難言一杯
勸汝吾不淺要汝共保山林樽　江梅欲破江南村無
人觧與招芳魂朔雲為㫁蜂蝶信凍雨一洗烟塵昬天
憐絶艶世無匹故遣寂寞依山園自吹羌笛娱夜永未
要鄒律回春温連娟窺水墮殘月的皪泣露晞晨暾海
上清游記上界衰病此日空柴門相逄不敢話疇昔能
賦豈必皆成言雕鐫肝腎竟何益况復制酒哦空樽
次張彦輔賞梅韻─朔風萬里開雲屏清霜夜墜朝景晴
南枝浩蕩正春色凍蕊的皪含空明花邉偶對青銅鏡
槁項不堪冰雪映擁爐獨坐只悲吟振䇿出遊舒逺興
暗香何處時一飄行行復值最長條傾頭欲折𣺌誰贈
滿意相思那得邀極知異縣淹行李心賞未甘輕付畀
石雄賦罷不相聞秀墅書來因舉似兩翁句法爭新竒
畫出疎影沉寒漪幽探自出塵境外勝概未許兒曹知
祗今嚼蕊攀條處他日重來記前度風臺月觀悄無言
玉笛冰灘索同賦嗟予衰懶倦将迎過眼紛紛無復情
尚喜疎英窺水白更憐落片㸃苔青興來亂挿飛蓬首
擬向君家醉君酒酒酣耳熱莫狂歌布皷雷門湏縮手
　─楊萬里瓶中梅花長句─幽人蚤作月滿堦月隨幽人
登船齋推門欲開猶未開猛香排門撲我懐徑從鼻孔
上濯頂拂拂吹盡髪底埃恍然墮我衆香國欲問何祥
無處覓𡨕搜一室一物無瓶裏一枝梅的皪平生為梅
到斷腸何曽知渠有許香夜來偶忘掛南忩貯此幽馥
萬斛強却憶去年西湖上錦屏下瞰千青嶂谷深梅盛
一萬株千頃雪波浮欲漲是時雨後初開前日光烘花
香作煙政如新火炷博山蒸出沉水和龍涎醉登絶頂
撼疎影掇葉餐花照氷井蜀人老張同舍郎喚作謫仙
儂笑領如今茅屋臥山村更無載酒來叩門一尊孤斟
懶論文猶有梅花是故人　─梅花下遇小雨─偶來花下
聊散䇿落英滿地珠為席繞花百匝不忍歸生怕幽芳
怨孤寂仰頭欲折一枝斜自挿白髩明烏紗傍人勸我
不用許道我滿頭都是花初來也覺香破鼻頃之無香
亦無味虚疑黄昬花欲睡不知被花薫得醉忽然細雨
濕我頭雨落未落花先愁三㸃兩㸃亦不惡未要打空
花片休─郡泊燕堂庭中梅花─林中梅花如隠士只多
野氣無塵氣庭中梅花如貴人也無野氣也無塵不疎
不宻隨宜了旋落旋開無不好珠簾遣風細為吹畫簷
䕶霜寒更微詩翁繞堦未得句先送詩材與翁語有酒
如澠誰伴翁玉雪對飲惟渠儂翁欲還家即明發更為
梅兄留一月─雨後曉起問訊梅花─前日看梅風吹倒
昨日看梅雨霑㡌近梅一日或再來逺梅隔年纔一到
夜來為梅愁雨聲挑燈起坐至天明不知消息平安否
早來問訊還疾走横枝雨後轉清妍玉容洗妆晨更鮮
絶似孤山半峰雪不羡玉井十丈蓮十事八九不如意
人生巧墮天公計簿書海底白人頭孤負江南風月秋
憶昔少年命同社月裏傳觴梅影下一片花飛落酒中
十分便罰琉璃鐘如今老病不飲酒梅花也合憐衰翁
　─雪夜尋梅─去年看梅南溪北月作主人梅作客今年
看梅荆溪西玉為風骨雪為衣臘前欲雪竟未雪梅花
不慣人間熱横枝憔悴涴晴埃端令羞面不肯開縞裙
夜訴玉皇殿乞得天花來作伴三更滕六駕海神先遣
東風吹玉塵梅仙曉沐銀浦水冰膚别放瑤林春詩人
莫作雪前看雪後精神添一半　─金李俊民籌堂尋梅
蕭疎籬落誰家圃尋芳信逐遊蜂去眼前荆棘少人行
馬蹄直到香來處怕愁貪睡獨開遲瘦損春寒鶴膝枝
可是東君苦留客斜風細雨不堪詩　─元朱徳潤登道
山亭觀梅用東坡韻─道山亭下梅花村坡仙作詩為招
魂明姿照人隔寒水瘦影帶月欺黄昬先生頗厭郡齋
冷持書晚約窺山園松風吹香清人骨地爐烟消酒初
温孤標已出羣卉上故遣雪意迷晴暾和羮結子時較
晩先傳春色來衡門天寒谷幽翠䄂薄豈知青鳥能傳
言明晨看花重有約呼童掃石羅清樽　─劉詵竹外梅
梢─誰家修篁千萬竿短墻流水朱䦨干孤芳託根得春
早一枝斜出行路看遥擬青林炯初霽一㸃兩㸃雪未
殘小忩月落霜角動誰與伴此空山寒　─王冕題月下
梅花─平生愛梅頗成癖踏雪行穿一䨇屐六花散漫飛
滿空千里萬里同一色衝寒不畏朔風吹乘興來此江
之湄繁花滿樹梅欲放彷彿羅浮曽見時南枝横斜北
枝好北枝看過南枝老中有一枝致竒絶萬蕊千葩弄
天巧老夫見此喜欲顛載酒大酌梅花仙仙人怪我來
何晩一别已是三千年醉來仰面臥深雪夢扶飛瓊上
天闕酒醒起視夜何其饑烏啼殘半江月　─題墨梅圖
朔風吹寒冰作壘梅花枝上春如海清香散作天下春
草木無名藉光彩長林大谷月色新枝南枝北清無塵
廣平心事誰與論徒以鐡石磨乾坤嵗晩燕山雲渺渺
居庸古北無人到白草黄沙羊馬羣瓊樓玉殿烟花繞
凡桃俗李爭芬芳只有老梅心自常貞姿燦燦眩冰玉
正色凜凜欺風霜轉身西泠隔烟霧欲問逋仙杳無所
夜深湖上酒船歸長嘯一聲䨇鶴舞─梅花二首─江南
十月天雨霜人間草木不敢芳獨有谿頭老梅樹面皮
如鐡生光芒朔風吹寒珠蕾裂千花萬花開白雪髣髴
蓬莱羣玉妃夜深下踏瑤臺月銀鐺泠泠動清韻海煙
不隔羅浮信相逄共説嵗寒盟笑我飄流霜滿鬢君家
秋露白滿缸放懐飲我千百觴興酣脫㡌恣盤薄拍手
大呌梅花王五更忩前博山冷么鳳飛鳴酒初醒起來
笑抱石丈人門外白雲三萬頃　昔年曽踏西湖路巢
居閣上春無數雪晴月白最精神瑪瑙坡前第三樹虬
枝屈鐡交碧苔疎花􁀙迸珍珠胎初擬羣仙下寥廓瓊
璫玉佩行瑤臺又疑幽人在空谷滿面清霜鬢華緑迎
風冷笑桃杏花紅紫紛紛太麤俗今年來看秦淮水路
隔西湖一千里草堂上是白雲窩夜半松風喚予起青
山隔世無游塵雲根粉壁光如銀長嘯一聲月入户孤
山處士來相親江南梅花自有主休問當年何水部山
僧對我黙無語栢子無風墮青雨　─明沈周竹堂寺探
梅─竹堂梅花一千樹晴雪塞門無入處秋官黄門兩詩
客珂馬西來為花駐老翁攜酒亦偶同花不留人人自
住滿身毛骨沁冰影嚼蕊含香各搜句酒酣塗紙作横
斜筆下珠花濕春露只愁此紙捲春去明日重來花在
地　─原─王世貞梅花─瑤臺仙姝畏桃妬化作君庭䨇玉
樹大庾萬條看更俗隴頭一闋吹不墮張果齯齒如編
銀要與此樹爭丰神飛觴三雅媚殘月握筆片語開新
春有子移根奉温室皎皎冰姿射霜日莫言子作書生
酸要與君王調鼎實　─于若瀛題畫梅花─錢君手出畫
梅卷零風㸃雪寒芳歛老榦横生色如鐡空山月抹孤
根逺古今誰得傳梅神開卷瓊英寒逼人漫誇范致能
為譜長老華光差得真一幅一枝不為少逐毫亂落奪
天巧影滅香消破碧虚含飈出霧何縹緲逋翁湖山詩
思清揚州東閣最含情瘦花數㸃應難謝不受江南笛
裏聲
　
　
　
　
　
　
　
　
　
　
　
　
　
　
　
御定佩文齋廣羣芳譜卷二十二
　　欽定四庫全書
　御定佩文齋廣羣芳譜卷二十三
　　　花譜
　　　　梅花二
　　集藻─五言律詩─
御製鄧尉山─鄧尉知名乆看梅及早春豈因躭勝賞本是重時
　廵野靄朝來散山容雨後新繽紛開萬樹相對愜佳辰
　　増─唐楊烱梅花落─窓外一株梅寒花五出開影隨朝日
　　逺香逐便風來泣對銅鈎障愁看玉鏡䑓行人斷消息
　　春恨幾徘徊　─李嶠詠梅─大庾歛寒光南枝獨早芳雪
　　含朝暝色風引去來香妆面廻青鏡歌塵起畫梁若能
　　逢止渴何假泛瓊漿　─張九齡庭梅咏─芳意何能早孤
　　榮亦自危更憐花蔕弱不受歳寒移朔雪那相妬隂風
　　已屢吹馨香雖尚爾飄蕩復誰知　─孫逖咏後庭梅─聞
　　唱梅花落江南春意深更傳千里外來入越人吟弱榦
　　紅妝倚繁香翠羽尋庭中自公日歌舞向芳隂　梅院
重門掩遥遙歌吹邊庭深人不見春至曲能傳花落彈
碁處香來薦枕前使君停五馬行樂此中偏　─杜甫江
梅─梅蕊臘前破梅花年後多絶知春意早最奈客愁何
雪樹元同色江風亦自波故園不可見巫岫鬱嵯峨
錢起山路梅─莫言山路僻還被好風催行客淒凉過村
籬冷落開晩溪寒水照晴日數蜂來重憶江南酒何因
把一杯　─朱慶餘早梅─天然根性異萬物盡難陪自古
承春早嚴冬鬭雪開艶寒宜雨露香冷隔塵埃堪把依
松竹良途一處栽　─杜牧梅─輕盈照溪水掩歛下瑶臺
妬雪聊相比欺春不逐來偶同佳客見似為凍醪開若
在秦樓畔堪為弄玉媒　─許渾看早梅─澗梅寒正發莫
信笛中吹素艶雪凝樹清香風滿枝折驚山鳥散攜任
野蜂隨今日從公醉何人倒接䍦　─鄭谷江梅─江梅且
緩飛前輩有歌詞莫惜黄金縷難忘白雪枝吟看歸不
得醉嗅立如癡和雨和烟折含情寄所思　─韋蟾梅─髙
樹臨溪艶低枝隔竹繁何須是桃李然後欲忘言擬折
魂先斷須看眼更昏誰知南陌草却解望王孫　─釋齊
已早梅─萬木凍欲折孤根暖獨回前村深雪裏昨夜一
枝開風送幽香出禽窺素艶來明年如應律先發映春
臺　─宋王珪梅花─冷香疑到骨瓊艶幾堪餐半醉臨風
折清吟拂曉觀贈春無限意和雪不知寒桃李有慚色
枯枝託並欄　─晁端友探得早梅─嶺梅何處早雪裏看
芳菲北陸寒猶在南枝春已歸曉妝初見妬殘角未成
飛引我江頭夢清香憶滿衣　─文同梅─寒梅引舊枝映
竹復臨池朶露深開處香聞瞥過時凌兢侵臘雪散漫
入春詩贈我歳寒色憐君冰玊姿　─蘇軾中隠堂─二月
驚梅晩幽香此地無依依慰遠客皎皎似吳姝不恨故
園隔空嗟芳歳徂春深桃李亂笑汝益羈孤　─次韻陳
四雪中賞梅─臘酒詩催熟寒梅雪鬭新杜陵休歎老韋
曲已先春獨秀驚凡目遺英臥逸民髙歌對三白遲暮
慰安仁　─楊時早梅─楚國春歸早寒梅處處開月和清
艶宿天與靚妝來東閣詩懐動南枝歳律回蕭然冰雪
態無處不輕埃　─朱子早梅─今日清江路寒梅第一枝
不愁風嫋嫋正奈雪垂垂暖熱惟須酒平章却要詩他
年千里夢誰與寫相思　─楊萬里和羅巨濟山居─園花
皆手植梅蘂獨禁寒色與香無價飛和雪作團數枝横
翠竹一夜遶朱欄不惜吟邊苦收将句裏看　─陳亮梅
花─疎枝横玉痩小蕚㸃珠光一朶忽先變百花皆後香
欲傳春信息不怕雪埋藏玉笛休三弄東君正主張
戴昺探梅─踏破登山屐來尋傍水叢眼明千樹底春在
數花中格瘦詩難寫香寒酒易空狂歌歸秉燭驚怪走
兒童　─葛長庚梅忩─南窓屋數楹一㸃陽和生枝上雪
装瘦墻頭風作清霜天酒自䐘月夜夢難成何處人吹
笛黄昬送幾聲─原─眀申時行─築圃䨇林畔看花百卉
先含春俱綽約綴雪暫清妍景弄孤山月香分庾嶺天
任敎催白髪索笑自年年─増─王穉登銅坑看梅─人似
梅花瘦舟如蓮葉長青山十畝白流水一春香種密人
難入開齊夜有光苔枝容我折野老不嗔狂　橋外花
開日分眀雪作圖不将他樹襍未有一家無多處干青
嶂香時過太湖濁醪原易得市逺亦須沽　─原─陳繼儒
潦倒鹿裘寒探梅草未乾拈花先命酒釣雪戲投竿客
去鳥聲碎山髙屐齒刪不辭松底臥一任老袁安
七言律詩─原─唐杜甫和裴廸登蜀州東亭送客逄早梅
相憶見寄─東閣官梅動詩興還如何遜在揚州此時對
雪遥相憶送客逄春可自由幸不折來傷歳暮若為看
去亂鄉愁江邊一樹垂垂發朝夕催人自白頭　─増─李
商隠酬崔八早梅─知訪寒梅過野塘乆留金勒為廻腸
謝郎衣袖初翻雪荀令熏爐更換香何處拂胸資蜨粉
幾時塗額藉蜂黄維摩一室雖多病亦要天花作道塲
　─原─羅隠梅─吳王醉處十餘里照夜拂衣今正繁經雨
不隨山鳥散倚風如共路人言愁憐粉艶飄歌席静愛
寒香撲酒尊欲寄所思無好信為君惆悵又黄昬　─増
崔魯梅─含情含態一枝枝斜壓漁家短短籬惹袖尚憐
香半日向人如訴雨多時初開偏稱雕梁畫未落先愁
玊笛吹行客見來無去意解帆煙浦為題詩─原─宋林
逋山園小梅─衆芳揺落獨暄妍占盡風情向小園疎影
横斜水清淺暗香浮動月黄昬霜禽欲下先偸眼粉蝶
如知合斷魂幸有微吟可相狎不湏檀板共金樽　─増
林逋山園小梅─剪綃零碎㸃酥乾向背稀稠畫亦難日
薄縱甘春至晩霜深應怯夜來寒澄鮮祗共鄰僧惜冷
落猶嫌俗客看憶著江南舊行路酒旗斜拂墮吟鞍
又咏小梅─數年閑作園林主未有新詩到小梅摘索又
開三两朶團欒空遶百千㢠廻荒鄰獨映山初静晩景相
禁雪欲來寄語清香少愁結為君吟罷一銜杯　─梅花
小園煙景正淒迷陣陣寒香壓麝臍池水倒窺疎影動
屋簷斜入一枝低畫名空向閑時看詩客休徴故事題
慙媿黄鸝與蝴蝶祗知春色在桃溪　孤根何事在柴
荆村色仍将臘候幷横隔片煙爭向静半黏殘雪不勝
清等閒題咏誰為愧子細相看似有情搔首夀陽千載
後可堪青草雜芳英─趙抃素芳亭賞梅花─素蕚清香
並酒巵主人勤意嘱留詩為逄蜀國新開日却憶江南
舊賞時春早未通桃李信臘殘都放雪霜姿先公舊植
亭欄外肯構重來見本枝　─王安石梅花─漢宮嬌額半
塗黄粉色凌寒透薄妝好借月魂來映燭恐隨春夢去
飛揚風亭把盞酬孤艶雪徑回輿認暗香不為調羮應
結子直湏留此占年芳　結子非貪鼎鼐嘗偶先紅杏
占年芳從敎臘雪埋藏骨却怕春風漏泄香不御鉛華
知國色祇裁雲縷想仙裳少陵為爾牽詩興可是無心
賦海棠　淺淺池塘短短墻年年為爾惜流芳向人自
有無言意傾國天敎抵死香鬚裊黄金危欲墮蒂團紅
蠟巧能装嬋娟一種如冰雪依倚春風笑野棠　─陳師
道梅花─百卉前頭第一芳低臨粉水浸寒光卷簾初認
雲猶凍逆鼻渾疑雪亦香鼎實自期終有待天真不假
更勻装江南望斷無來使且伴詩翁入醉鄉　─劉子翬
梅花─玉骨綃裳韻太孤天教飛雪伴清癯林寒疎蕊半
開落野㢠暗香疑有無庾嶺風光仍似舊漢宫鉛粉莫
相汚驚心不必傷空樹一白流空春便徂　─朱子前村
玊立寒煙寂寞濵仙姿瀟灑淨無塵千林揺落今如許
一樹横斜獨可人真與雪霜娛晩景任從桃柳殿殘春
綠隂青子眀年事衆口驚嗟鼎味新　─次韻早梅─可愛
紅芳愛素芳多情珍重老劉郎疎英的皪尊中影微月
黄昬句裏香胸次自憐真玉雪人間何處有冰霜廵簷
説盡心期事肯醉佳人錦瑟傍　─原─陸游梅花─家是江
南友是蘭水邊月底怯新寒畫圖省識驚春早玉笛孤
吹怨夜殘冷淡合教閑處著清癯難遣俗人看相逄剩
作樽前恨索笑情懐老漸䦨　月地雲堦暗斷腸知心
誰解賞孤芳相逄只怪影亦好歸去始驚身染香渡口
耐寒窺淨綠橋邊凝怨立昬黄與卿俱是江南客剩欲
樽前説故鄉　─増─陸游十二月初一日得梅一枝絶竒
戲作長句─髙標已壓萬花羣尚恐嬌春習氣存月兎𢷬
霜供換骨湘娥鼓瑟為招魂孤城小驛初飛雪斷角殘
鐘半掩門盡意端相終有恨夜寒皴玊倩誰溫　─浣花
賞梅─老子人間自在身插梅不惜損烏巾春回積雪層
冰裏香動荒山野水濱𢃄月一枝低弄影背風千片逺
隨人石家樓上貪吹笛肯放朝朝玉樹新　─山亭觀梅
與梅歳歳有幽期忘却如今兩鬢絲乘淡月時和雪看
斸蒼苔地𢃄花移先春瘦損應多恨静夜香來更一竒
醉倒欄邊君勿笑明朝紅蕚綴空枝─射的山觀梅─凌
厲冰霜節愈堅人間乃有此癯仙坐收國士無䨇價獨
立東皇太乙前此去幽尋應盡日向來别恨動經年花
中竟是誰流輩欲許芳蘭恐未然　─楊萬里普明寺見
梅─城中忙失探梅期初見僧窓一兩枝猶喜相看那恨
晩故應更好半開時今冬不雪何關事作伴孤芳却欠
伊月落山空正幽獨慰存無酒且新詩　─梅花下小飲
今年春在臘前回怪底空山早見梅數㸃有情吹面過
一花無賴背人開為攜竹葉澆瓊樹旋折冰葩浸玊盃
近節雨晴誰料得明朝無興也重來─徐璣梅花─是誰
曽種白玻璃夐絶寒荒一㸃竒不厭隴頭千萬樹最憐
忩下兩三枝幽深真是離騷句枯健猶如賈島詩吟到
月斜渾未已蕭蕭髩影有風吹─梅坡─淺水低坡幾樹
苔冷光揺動玊塵埃横斜直似安排得古怪多應折損
來潔白要從侵夜看飄零却是被春催閒行立斷清風
影一片飛香落酒杯─劉克莊落梅─一片能教一斷腸
可堪平砌更堆墻飄如遷客來過嶺墜似騷人去赴湘
亂㸃莓苔多莫數偶粘衣袖乆仍香東風謬掌花權柄
却忌孤髙不主張　昨夜尖風幾陣寒心知清物乆留
難枝疎似被金刀剪片細疑經玉杵殘痛叱山童持帚
去苛留野客坐苔看月中徙倚慿空樹也勝吳兒賞牡
丹─裘萬頃次洪内相梅亭─人間多是梅開後旋踵東
籬事故常那得紅簾捲朱户細看素質傲清霜一生寄
興雲山外幾度搔頭江路傍咫尺名園身未到夜窓羞
對返魂香─次王成之韻咏梅─誰遣冰魂照夕陽揺揺
一任北風凉眼前共有幾多蕊鼻觀胡為如此香佳實
㑹須歸列鼎孤標已自壓羣芳濡毫我欲從君賦未害
平生鐡石腸─戴復古梅─孤標粲粲壓羣葩獨占春風
管歳華幾樹參差江上路數枝装㸃野人家冰池照眼
何湏月雪岸聞香不見花絶似林間隠君子自從幽處
作生涯─靈洲梅花─穿林傍水幾平章合有春風到草
堂自入冬來多是暖無尋花處只聞香枝南枝北一輪
月山後山前兩屐霜直看過年開未了醉吟且放老夫
狂─林景熙漁舍觀梅─冷雲漠漠䕶籬隂瀟灑苔枝出
竹林影落寒磯和雪釣香浮老甕帶春斟幾慿水驛傳
芳信祗許沙鷗識素心回首西湖千樹逺扁舟寂寞夢
中尋─金劉著文季侍郎得緑蕚香梅子文待制有詩
輙亦同賦─一枝綠蕚冠羣芳瀟灑猶疑楚岸傍香骨瘦
來冰蕊細夢魂清處月波凉賡酬便合成千首醒醉寜
湏計百觴横玊呌雲吹不盡只教今古洗離腸　─劉迎
梅花─誰道江梅驛信遲碧琅玕裏見横枝為尋疎影暗
香處獨立嫩寒清曉時嚼蕊不妨浮白飲認桃休賦比
紅詩平生東閣風流在何遜而今鬢欲絲　─周昻和路
宣叔梅─月底眀肌粲壽陽道人呼入竹西堂安排臘味
千鍾酒消破春風萬斛香花鳥有情應見惜蛾眉傾國
故難藏西湖骨朽東坡逺又為君詩惱一塲　─李獻能
上清宫梅─壓住盧家白玊堂琳宮瀟灑占年芳光生琪
樹風霜古影占銀潢月露凉物外根株本仙種世間紅
紫避嚴妝遨頭詞伯今何遜一笑詩成字字香　─范墀
梅花─春風也自惜流光只放寒梅一樹芳玉粉更装前
夜雪口脂猶注昔年香江湖昨夢同誰寄詩酒風流豈
易忘東閣何郎未全老花枝休笑鬢絲長─元仇逺梅
二首─為怕緇塵著素衣凍痕封蕊放香遲月來忽送闌
干影春到不分南北枝啼夢翠禽依樹宿斷魂玊笛隔
花吹從他萬片隨風去湏有青青葉底時　夢想幽芳
無處尋相逄依舊歳寒心要看月底玲瓏玊休折枝頭
蓓蕾金清曉風霜和艶冷黄昏庭院覺香深揚州一樹
春多少殢得何郎瘦不禁─劉清叟梅四首─休説逋仙
兩句工冰甌滌筆别形容清標騷客風前立素面仙姝
月下逄山店霜寒香撲馬溪橋水淺影如龍千枝盡是
寒凝結金鼎無鹽味更濃　破荒玊雪粲煙村倚竹無
言獨斷魂三弄直湏琴對越一寒安用酒溫存家風巢
許堪同社心事夷齊可共論應出繽紛幾紅紫一枝開
處自乾坤　除香除影賦梅花方許詩中擅作家怕俗
似嫌羔作酒髙人頗稱雪煎茶參横屋角霜初下人倚
䦨干月欲斜夜冷玊肌愁入骨金壺移入伴忩紗　天
花夜半落溪傍傍有獰然為取将擎爪仰空呈潔白掀
髯倒地覓昬黄修鱗月下霜同色敗甲風前雪有香欲
起補之圖影看生愁飛入水中藏─趙文詠梅─白玉堂
前野水濵何曽榮悴異精神當於香色外觀韻可怪冰
霜裏有春天下無花堪伯仲江南惟爾不風塵欲将素
玉相推戴老向山中作素臣─劉秉忠江邊梅樹─江邊
繚繞惜芳叢絶筆天真在眼中素艶乍開珠蓓蕾暗香
微度玊玲瓏一枝倒影斜斜月萬樹浮光細細風明日
行經山下路幾回特地駐青驄　─虞集謝書巢惠梅花
巢翁逺送梅花樹正在東風四日前紅蕚無言餘舊雪
白頭相見又新年喜從嘉樹來江雨憶共香秔上海船
春夜不眠賔客醉只留孤鶴伴清妍　─薩都剌燈夕觀
梅─翠禽偷夢出南園綽約冰姿傍綠尊水鏡玊釵浮翠
影風簾銀燭照妝痕粉香微潤無人見素質多寒藉酒
溫不似海棠春睡去西樓月落已黄昬　─雅琥二月梅
去年呵筆賦寒梅又見仙家二月開不是東君留客醉
肯教神女逐春回棃花院落為雲妒柳絮池塘作雪猜
東閣如今清興減羅浮誰與寄香來　─謝宗可梅魂枝
南枝北路迢迢飛入孤山夜寂寥水月浮香應自返溪
風弄影為誰招縞衣夢裏和愁斷玉笛聲中逐恨消似
欠靈均歌楚些逋仙墳冷草蕭蕭　─水中梅影─澄澄寒
碧映冰條雲母屏開見阿嬌春色一枝流不去雪痕千
㸃浸難消臨風倚檻雲鬟濕帶月凌波玉佩揺最是黄
昬堪畫處横斜清淺傍溪橋　─蟠梅─縈春絆碧裂蒼苔
歳晏寒香宛轉來蛟蟄凍雲冰骨瘦龍眠夜月玉鱗開
風霜氣勢從千折鐡石心腸亦九廻祗為東君甘自屈
不教枉占百花魁　─吳澄疊葉梅羅浮夢斷杳無踪冰
雪仙姿兩兩逄縞袂怯單寒後襲粉妝嫌薄曉來濃迎
風一笑知顔厚臨水相看見影重道眼只将平等視玊
環飛燕總天容　─葉顒二月江城見梅─二月江城第一
枝怕寒故故著花遲不嫌艶杏夭桃俗甘受狂蜂妬蜨
疑月落西湖驚舊夢雪消南國憶當時樓頭亦有霜天
角嬾對春風暖日吹　─僧眀本梅花見非恍惚夢非神
雪後霜前分外真疎影暗消三弄月半聨淒斷獨吟人
歳寒揺落孤根在江驛荒凉徃事塵碎嚼幽香清可挹
玉奴無復更臨春　玉簫起處暗驚神曲緩瑶臺逸韻
真泉石幾年雲冷鶴關山萬里月愁人香凝老樹調風
味影落寒忩枕隙塵檀板金樽乆岑寂微吟不減昔時
春　白雲堆裏曉飛神道骨翛然一太真古岸埋香多
是雪寒巖欺影四無人因風寄逺愁應老坐雨辭根恨
未塵賸欲廵檐賦歸隠共君心事答閒春　水中仙子
鏡中神夜夜相攜入夢真隴鴈哀殘埋玉地朔風吹老
弄蟾人寒添灞上䨇睂凍愁壓江南幾屐塵雪裏不嫌
情味苦一枝占斷九州春　横影伶仃似有神半清淺
處獨呈真數枝沖澹晩唐句一種孤髙東晋人上苑清
房誰耐雪廬山玉峽肯䝉塵是中天趣那能識惜被東
風漏洩春　眼花落井眩䨇神雪歩迢迢見欲真澹墨
畫圖横玉影黄昬庭院倚䦨人唾絨猶認窓間迹啼粉
空餘鏡面塵消得黄金鑄成屋年年雪裏貯芳春　憶
昔君平勘卜神青衣應是日時真雲開巫女多嬌面浴
出楊妃一麗人竹葉杯浮苔砌月豆荄灰暖紙窓塵驚
春恐落羣芳後先到名園逐上春─眀髙啓梅花─瓊姿
只合在瑤臺誰向江南處處栽雪滿山中髙士臥月眀
林下美人來寒依疎影蕭蕭竹春掩殘香漠漠苔自去
何郎無好詠東風愁寂幾回開　縞袂相逄半是仙平
生水竹有深縁将疎尚宻微經雨似暗還明逺在煙薄
暝山家松樹下嫩寒江店杏花前秦人若觧當時種不
引漁郎入洞天　翠羽驚飛别樹頭冷香狼藉倩誰收
騎驢客醉風吹帽放鶴人歸雪滿舟淡月微雲皆似夢
空山流水獨成愁幾看疎影低回處只道花神夜出遊
　斷魂祗有月明知無限春愁在一枝不共人言惟獨
笑忽疑君到正相思歌殘别院燒燈夜妝罷深宮攬鏡
時舊夢已隨流水逺山窓聊復伴題詩　─李東陽梅澗
地僻沙寒水更清老梅偏向澗邊横風吹落瓣仍低隕
石壓傍枝却倒生野鶴對人輕欲舞蹇驢衝雪瘦能行
山翁只在山中老看盡春光不入城─原─申時行梅花
庾嶺春姿占早芳梁園夜色轉輝光毰毸已見花如霰
瑩潔還疑玉有香積處寒侵姑射骨融來暗洗壽陽妝
此時獨對遥相憶吹笛關山總斷腸　─張祥鳶水邊梅
花信風嬌花事遲梅花春半未盈枝暗香稍稍能相媚
冷蕊娟娟不自持影落清池揺水鏡標凝殘雪瘦瓊姿
細看疑是羅浮夜月淡參横惱夢思─増─鄒之麟梅花
滿天飛雪少人行野寺東邊鶴數聲閒淡可參仁者静
丰神已造聖之清嘗稱官閣曽相見不道孤山浪有名
欲折一枝供大士疎籬隔斷水盈盈─朱之蕃梅影─斗
帳香浮月欲斜縱横疎密徧窓紗恍疑姑射仙姫歩來
訪西湖處士家轉盼含情仍逞態全欺琢玊更蒸霞溪
藤㸃筆留芳韻書幌銀缸不用遮─老梅─空巖曲折挂
蒼虬骨幹崚嶒韻致幽闇淡輸香宜紙帳森疎濯影向
溪流嬾隨艶冶榮千樹獨葆清真隠一丘自有松篁深
結契江天春柳任輕柔　東皇著意布三陽㸃綴疎枝
弄早芳刻玉鏤冰無俗韻鈎簾汛座有餘香臥遊庾嶺
雲横路夢到西湖雪映堂相對傾尊眀月上行吟繞樹
不知忙─李流芳梅花下次韻─頻年不到此花中喜見
花枝壓路通近坐繁香如殢酒當杯落瓣尚禁風朝光
已逐輕隂變晚氣遥隨積靄空贏得閑身共歡賞莫将
開謝比飄蓬─出郊看梅─門外春風應候來扁舟還擬
去尋梅山僧毎訝多年别游侶方欣乆客回草閣一枝
先破蕚村園數樹已生苔只今歩雪堪乘興新醞還期
待子開　─原─連石器─嬌朱淺碧透煙光瘦倚疎篁出半
墻雅有風情勝桃李巧含春思避冰霜融眀醉臉籠輕
暈歛掩仙裙蹙嫩黄日暮風英墮行袂依稀如著領巾
香　─王鳯雛─由來王氏人多癖我愛梅花癖最深新構
小樓偏有韻移來幾樹欲成隂村人近觧呼梅里勝客
相将擬竹林莫訝鶯啼猶未起縱然蝶化也相尋
五言排律─増─唐韓愈春雪間早梅─梅将雪共春彩艶不
相因逐吹能爭密排枝巧妬新誰令香滿座獨使淨無
塵芳意饒呈瑞寒光助照人玲瓏開已徧㸃綴坐來頻
那是俱疑似湏知兩逼真熒煌初亂眼浩蕩忽迷神未
許瓊華比從将玉樹親先期迎獻歳更伴占茲辰願得
長輝映輕微敢自珍　─庾敬休賦得春雪映早梅─清晨
凝雪彩新候變庭梅樹愛春榮徧窓驚曙色催寒光添
素壁積潤履青苔分明六出瑞隠映幾枝開聞笛花疑
落揮琴興轉來曲成非寡和長詠思悠哉　─鄭述誠華
林園早梅─曉日東樓路林端見早梅獨凌寒氣發不逐
衆花開素彩風前艶韶光雪後催蕊香霑紫陌枝亞拂
青苔止渴曽為用和羹舊有才含情欲攀折路望幾徘
徊　─元稹賦得春雪映早梅─飛舞先春雪因依上早梅
一枝方漸秀六出已同開積素光逾密真花節暗催搏
風飄不散見晛忽偏摧郢曲琴空奏羌音笛自哀今朝
兩成詠翻挾昔人才　─宋梅堯臣依韻和正仲重臺梅
花─芳梅何蒨蒨素葉吐層層近臘寒猶勁先春氣已承
冷香傳去逺静艶密還増有意常欺雪無功合鏤冰早
烟籠玊暖凍雨浴脂凝漢女新妝薄燕姫瘦骨稜壓枝
唯恐折簇蕚似難勝神物終來䕶江鄉未觧矜獨竒心
豈欲寄逺客何曾不見黄鸝度寜防粉蝶凌月光臨更
好溪水照偏能畫軸開雲霧宮刀剪綵繒都無筆可衒
莫信巧堪慿丹杏塵多雜夭桃俗所稱故林嘗渴望大
庾更愁登重和陽春曲聲辭猥媿仍　─司馬光和君貺
張氏梅臺─京洛春何早慿髙種嶺梅紛披百株密爛漫
一朝開青女共黏綴霜娥巧剪裁崑山雪滿谷蓬渚浪
　　成堆勢擁樽前合香從席下來蜺旌羾天起練甲洗兵
　　回不使光風散曽無夜色催人稠衣馥郁地狹舞徘徊
　　民服召公化時推何遜才淹留文酒樂璧月上瑤臺
　　五言絶句─
御製詠盆中梅─瓊枝遺玉骨粉蕊趁冰姿香透芙蓉帳詩成
　度御墀
　　増─唐王適江濵梅忽見寒梅樹開花漢水濵不知春色
　　早疑是弄珠人　─張籍梅溪─自愛新梅好行尋一徑斜
　　不敎人埽石恐損落來花　─元稹贈熊士登─平生本多
　　思况復老逄春今日梅花下他鄉值故人　─李商隠憶
　　梅─定定住天涯依依向物華寒梅最堪恨長作去年花
　　─韋處厚梅溪─夾岸迎清素交枝漾淺淪味調方薦實
　　臘近又先春　─李中梅花羣木方憎雪開花長在先流
　　鶯與舞蝶不見許因縁─原─宋王安石梅花─墻角數枝
　　梅凌寒獨自開遥知不是雪為有暗香來　─増─陳與義
　　梅花─客行滿山雪香處是梅花丁寜眀月夜記取影横
斜　─陸游梅花─山月皜中庭幽人酒初醒不是怯清寒
愁蹋梅花影　─朱子詠梅─獨樹臨孤岸横枝放淺花不
湏煩驛使正耐雪斜斜　─嶺梅─梅花破蕚時瘴雨吹成
雪驛使忽相逄無言似愁絶　─早梅─霜風殊未髙杖策
荒園裏仙子别經年相看共驚喜　─寒梅─白玉堂前樹
風清月影殘無情三弄笛遥夜不勝寒　─疎梅─玉笛未
黄昬冰灘已清淺疎影不勝妍愁心為誰逺　─金李俊
民詠梅─未報江南信先開雪裏村要看花上月立馬待
黄昬　─元楊維楨月梅─天上清虚府人間香影家阿剛
斫桂斧只合種梅花　─張昱鄰墻梅花─臘後春纔到寒
香襲素袍梅花如有意不在粉墻髙　─問梅─一種隴頭
樹東風都合吹未應造物者偏在向南枝
六言絶句─増─金元好問題曹得一扇頭─機中秦女仙去
月夜梅花晩開只見一枝疎影不知何處香來　─元趙
次誠早梅─江南冬十二月溪上梅三兩花載取小舟香
影月眀自棹回家　─杜本題梅─㸃㸃苔枝綴玉踈疎檀
　　蕊凝香還記當年月色簫聲暗度宮墻　─眀焦竑靈谷
　　寺梅花塢山下幾家茅屋村中千樹梅花藉草持壺燕
　　坐隔林􁨠石煎茶　薝蔔林東短墻曽開寳地齊梁初
　　春老樹花發深磵無人自芳
　　七言絶句─
御製懋勤殿古榦梅─宮梅先發上林枝淡白含芳窈窕姿若
　待春風吹律暖影隨朝日樂雍熙
　　原─唐戎昱早梅─一樹寒梅白玉條迥臨村路傍溪橋不
　　知近水花先發疑是經春雪未銷　─増─白居易新栽梅
　　池邊新種七株梅欲到花時㸃檢來莫怕長洲桃李妬
　　今年好為使君開　─盧中初識梅花─江北不如南地暖
　　江南好斷北人腸臙脂桃頰棃花粉共作寒梅一面妝
　　─劉言史竹裏梅─竹裏梅花相並枝梅花正發竹枝垂
　　風吹總向竹枝上直似王家雪下時　─王初春日詠梅
　　花二首─青帝來時值逺芳殘花殘雪尚交光隔年擬待
　　春消息得見春風已斷腸　應為陽春信未傳故将青
艶屬殘年東君欲待尋佳約剩寄衣香與粉緜　─來鵬
梅花─枝枝倚檻照池氷粉薄香殘恨不勝占得早芳何
所利與他霜雪助威稜　─韋荘春陌─滿街芳草卓香車
仙子門前白日斜腸斷東風各回首一枝春雪凍梅花
　─羅隠梅花─繁如瑞雪壓枝開越嶺吳溪免用栽却是
五侯家未識春風不放過江來　─崔道融梅─谿上寒梅
初發枝夜來霜月透芳菲清光寂寞思無盡應待琴尊
與觧圍　─對早梅寄友人─憶得去年有遺恨花前未醉
到無花清芳一夜月通白先脱寒衣送酒家　─宋范仲
淹梅花─蕭條臘後復春前雪壓霜欺未放姸昨日倚䦨
枝上看似留芳意入新年　─蔡襄十一月後庭梅花盛
開二首─迎臘梅花無數開旋看飛片㸃青苔幽香粉艶
誰人見時有山禽入樹來　日暖香繁已盛開開時曽
遶百千廻春風豈是多情思相伴花前去又來　─梅堯
臣京師逄賣梅花五首─此土只知看杏蕊大梁亦復賣
梅花此心還似庾開府不惜金錢買取誇　驛使前時
走馬廻北人初識越人梅清香莫把荼䕷比只欠溪頭
月下杯　憶在鄱君舊國傍馬穿脩竹忽聞香偶将眼
趁蝴蝶去隔水深深幾樹芳　曽見竹籬和樹夾髙枝
斜引過柴扉對門獨木危橋上少婦髻鬟猶戴歸此
去吾鄉二千里不看素蕚兩三年移根種子誰辛苦上
苑偸來直幾錢　─依韻和吳正仲屯田重臺梅花詩─桃
花已滿秦人洞杏樹猶存董奉祠莫怪寒梅獨多葉只
縁樂府有新詞　─司馬光梅花半開─帝鄉春色嶺頭梅
髙壓年華犯雪開正與嘉賔思共醉不湏芳物重相催
　─王安石梅─華髪尋香始見梅一枝臨路雪培堆鳯城
南陌他年憶杳杳難隨驛使來　─蘇軾梅─春來幽谷水
潺潺的皪梅花草棘間一夜東風吹石裂半隨飛雪度
關山　何人把酒慰深幽開自無聊落更愁幸有清溪
三百曲不辭相送到黄州　─次韻楊公濟奉議梅花─梅
梢春色弄微和作意南枝剪刻多月黑林間逄縞袂霸
陵醉尉誤誰何　相逄月下是瑶䑓藉草清樽連夜開
明日酒醒應滿地空令飢鶴啄莓苔　緑髪尋春湖畔
回萬松嶺上一枝開而今縱老霜根在得見劉郎又獨
來　月地雲堦漫一樽玊奴終不負東昬臨春結綺荒
荆棘誰信幽香是返魂　日出冰壺散水花野梅官柳
漸欹斜西郊欲就詩人飲黄四娘東子美家　君知早
落坐先開莫著新詩句句催嶺北霜枝最多思忍寒留
待使君來　冰盤未薦含酸子雪嶺先看耐凍枝應笑
春風木芍藥豐肌弱骨要人醫　寒雀喧喧凍不飛遶
林空啅未開枝多情好與風流伴不到䨇䨇燕語時
鮫綃剪碎玊簪輕檀暈妝成雪月明肯伴老人春一醉
懸知欲落更多情　縞裙練帨玉川家肝膽清新冷不
邪穠李爭春猶辦此更教踏雪看梅花　再和楊公濟
梅花韻─一枝風物便清和看盡千林未覺多結習已空
從著袂不湏天女問云何　天教桃李作輿臺故遣寒
梅第一開慿仗幽人收艾納國香和雨入青苔　白髪
思家萬里回小軒臨木為花開故應剩作詩千首知是
多情得得來　人去殘英滿酒樽不堪細雨濕黄昬夜
寒那得穿花蝶知是風流楚客魂　春入西湖到處花
裙腰芳草抱山斜盈盈觧佩臨煙浦脉脉當壚傍酒家
　莫向霜晨怨未開白頭朝夕自相催斬新一朶含風
露恰似西廂待月來　洗盡鉛華見雪肌要将真色鬭
生枝檀心已作龍涎吐玊頰何勞獺髓醫　湖面初驚
片片飛樽前吹折最繁枝何人㑹得春風意怕見黄梅
雨細時　長恨漫天柳絮輕只将飛舞占清明寒梅似
與春相避未解無私造物情　北客南來豈是家醉看
參月半横斜他年欲識吳姫面秉燭三更對此花　─曽
鞏憶越中梅─浣紗亭北小山梅蘭渚移來手自栽今日
舊林冰雪地冷香幽艶向誰開─陳與義水墨梅─巧畫
無鹽醜不除此花風韻更清殊從教變白能為墨桃李
依然是僕奴　粲粲江南萬玉妃别來幾度見春歸相
逄京洛渾依舊惟恐緇塵染素衣　自讀西湖處士詩
年年臨水看幽姿晴窓畫出横斜影絶勝前村夜雪時
　─唐庚春日雜興愛梅長恐著花遲日禱東風莫後期
及得見梅還冷淡東風全在小桃枝　─孫覿梅花─北風
剪水玊花飛翠袖凌寒不自持脉脉含情無一語水邊
籬落立多時　纎纎蘿蔓牽茅屋細細苔花㸃石缸要
斷酒醒山月吐一枝疎影臥東窓　─范成大梅為雪所
禁─凍蕊粘枝瘦欲乾新年猶未有春看雪花祗欲欺紅
紫不道梅花也怕寒　─雨後排岸司報梅開─雨入南枝
玊蕊皴合江雲冷凍芳塵司花好事相邀勒不著笙歌
不肯春　─原─陸游梅花─幽香淡淡影疎疎雪虐風饕只
自如正是花中巢許輩人間富貴不關渠　聞道梅花
坼曉風雪堆徧滿四山中何方可化身千億一樹梅前
一放翁　─増─陸游梅花─亂篸桐㡌花如雪斜挂驢鞍酒
滿壺安得丹青如顧陸慿渠畫我夜歸圖　─江上尋梅
小園風月不多寛一樹梅花開未殘剥啄敲門嫌特地
緩拖藤杖隔籬看　鐘殘小院欲消魂漠漠幽香伴月
痕江上人家應勝此明朝更出小南門　─折梅花─折得
梅花媿滿顔文書堆案正如山輸君─覺翛然夢長在
清泉白石間　湖上梅花手自移小橋風月最相宜主
人歳歳常為客莫怪幽香怨不知　─梅花─當年走馬錦
城西曽為梅花醉似泥二十里中香不斷青陽宫到浣
花溪　─觀梅─春暖山中雲作堆放翁艇子出尋梅不湏
問信道傍叟但覓梅花多處來　─雪後尋梅─䨇鵲飛來
噪午晴一枝梅影向窓横幽人宿醉閒欹枕不待聞香
已觧酲　竹籬曲曲水邊村月淡霜清欲斷魂商約前
身是飛燕玉肌無粟立黄昬　─朱子墨梅─夢裏清江醉
墨香蕊寒枝瘦凜冰霜如今白黒渾休問且作人間時
世装　─梅花─幽壑潺湲小水通茅茨煙雨竹籬空梅花
亂發籬邊樹似倚寒枝恨朔風　─楊萬里池亭䨇樹梅
花─開盡梅花半欲殘兩枝晴雪作䨇寒團欒遶樹元無
見只合池亭隔水看　─南齋梅花─朝來早起挂南窓要
看梅花試曉妝兩樹相挨前後發老夫一月不燒香
瓶裏梅花─膽様銀瓶玉様梅北枝折得未全開為憐落
寞空山裏喚入詩人凡案來雪凍霜封稍欲殘殷勤
折向坐中看綺忩深閉珠簾密不遣花梢半㸃寒　─探
梅─山間幽歩不勝竒正是深寒淺暮時一樹梅花開一
朶惱人偏在最髙枝　─西歸見梅─官路桐江西復西野
梅千樹壓疎籬昨來都下筠籃底三百青錢買一枝
梅影上有寒雀來徃─梅花寒雀不湏摹日影描窓作畫
圖寒雀觧飛花解舞君看此畫古今無　─昌英知縣叔
作嵗坐上賦瓶裏梅花時坐上九人─銷冰作水旋成家
猶似江頭竹外斜試問坐中還幾客九人而已更梅花
　─慶長叔招飲花下─長廊盡處繞梅行過盡風聲得雪
聲醉裏不愁飄濕面自舒翠袖㸃瓊英　─道傍梅花─一
行誰栽十里梅下臨溪水恰齊開此行便是無官事只
為梅花也合來　─吳龍翰久客買舟西還─萬里煙波興
渺然愁心繫住灞橋邊歸装詩少不成載自折梅花凑
滿船　─水邊早梅─數花黯淡帶寒煙漏洩春光矮屋邊
㑹被清池寫疎影一枝分作兩枝姸　─宋伯仁兀坐─對
坐清清一穗香悄無人語日偏長硯盤數㸃梅花片暗
引遊蜂度粉墻　─謝枋得武夷山中─十年無夢得還家
獨立青峰野水涯天地寂寥山雨歇幾生修得到梅花
　─方逄辰題吳氏梅堂─聞君家在雪邊住靠盡闌干索
盡詩只怕梅花應冷笑清香元不要人知　─元吉夜坐
森森夜氣落寒櫩閒把離騷酒正酣忽憶梅花不成語
夢中風雪在江南　─趙信庵梅花─夜深梅印横忩月紙
帳魂清夢亦香莫謂道人無一事也隨疎影伴寒光
金劉仲尹窓外梅蕾─細蕾初看柳麥肥春風得得遶窓
扉道人方作玉溪夢石塢竹橋風雪飛　─墨梅─生憎施
粉與施朱換骨𤣥都亦自殊疎影冷香題不到夢驚煙
雨暗西湖　─史學晩梅─孤根春半恰春回剛逐夭桃艶
杏開蝶子蜂兒應有語東風元不為渠來　─楊邦基墨
梅─粉蝶如知合斷魂啼妝先自怨黄昬華光筆底春風
老寥寞嶺南煙雨痕　─李俊民梅─朝來一雪羃晴沙行
到前村始見花驛使便将春色去暗香今夜落誰家
馮子振詠緑蕚─蕊珠宫裏小仙娃暫别椒房柳翠華底
事塵緣猶未斷謫來人世列名花　─叚克己憶梅─姑射
仙人冰雪膚昔年伴我向西湖别來幾度春風換標格
而今似舊無　─夢梅─天仙邀我醉瑶䑓春向飛瓊笑裏
回為報棃花縁已斷休将雲雨下山來　─尋梅─風流誰
似李三郎不記仙姿委路傍天上人間無覓處風流羅
羃只聞香　─探梅─虢國夫人約素身不教脂粉涴天真
一班曽向春前見顔色如今更可人　─乞梅─寄語詩人
林隠君水西千樹要平分玉顔絳領堪娛老御史何勞
覓紫雲　─折梅─白玉堂深夜色寒玉兒和月倚蓬山髙
情不似章臺柳也許餘人取次攀　─嗅梅─手撚冰蕤歩
月華暗香先已透垂𤓰壽陽畢竟無才思但臥含章拂
落花　─浸梅─玉骨渾将山麝薰冰肌得水更精神凌波
微歩東風軟羞殺當年洛浦人　─浴梅─脉脉晴天翠幕
張玉環月底按霓裳却嫌塵汚香羅襪故著溫泉為洗
妝　─惜梅─窈窕銀屛掩畫堂為嫌玉瘦怯昬黄落英猶
可為香爇不學翾風老退房　─叚成已乘興杖屨山麓
值梅始華徘徊久之因折數枝置几側燈下漫成二首
戲蝶遊蜂總未知小忩低亞兩三枝夜闌燈下横疎影
渾似西湖月上時　幽香不許俗人知纔是東風第一
枝誤認文君新睡起讀書窓下立多時　─憶梅─初謁瓊
漿記昔年迎門一笑想嫣然夜來雪暗前村路恨滿東
風意不傳　─夢梅─神女塵縁久未忘飄然隨月到髙唐
歡情未接還驚覺雲雨陽䑓空斷腸　─尋梅─玉想形容
霞想裾雲英自與世姬殊幾年來往藍橋路搗盡𤣥霜
得見無　─探梅─未嘗親到謝家堂風韻何由識謝娘説
與選花場上客湏知林下勝閨房　─乞梅─漏洩春光洛
水傍紫雲名字襲人香可能惠我黄昬伴休笑分司御
史狂　─齅梅─玉骨那堪瘴霧傷好将經卷伴南荒坡仙
鼻孔清如水老覺朝雲道氣長　─浸梅─洛浦飄颻信有
神凌波忽覩一枝春摩挲老眼看微歩旎旎香生羅襪
塵　─浴梅─洗盡鉛華見玉環肌膚冰雪照人寒臨風脉
脉嬌無力輕裛香羅半未乾　─惜梅─襟袂翛然風味酸
北人誰識蔡姫賢可憐抛却清伊月埋没邊沙二十年
　─元趙孟頫梅花─瀟灑江梅似玉人倚風無語澹生春
曲中桃葉元非侶夢裏棃花恐未真　─許楨月下觀梅
老樹清溪映白沙可人竹外一枝斜黄昬信歩前村去
香到松林賣酒家　─虞集留宿上方觀─燈前自了讀殘
經風入疎簾月入櫺坐到夜深誰是伴數枝梅蕚一銅
瓶　─洪希文二月梅花─奪得冰姿過歳華逺離塵垢迥
堪誇即今年少多脂粉只恐春光不稱花　─黄鎮成梅
花─吟徧蕭疎霜後村江頭千樹欲黄昬等閒又被春風
覺添得寒梢月一痕　─王冕墨梅─我家洗硯池邊樹朶
朶花開淡墨痕不要人誇好顏色只留清氣滿乾坤
梅花六首─月眀海底夜無煙恰似西湖雪後天清氣逼
人禁不得玉簫吹上大樓船　海雲初破月團團獨鶴
歸來夜未闌一片笙歌湖水上玊妃無語倚闌干　三
月東風吹雪消湖南山色翠如澆一聲羌管無人見無
數梅花落野橋　和靖門前雪作堆多年積得滿身苔
疎花箇箇團冰雪羌笛吹他不下來　馬跡山前萬樹
梅千花萬花如雪開滿載揚州秋露白玉簫吹過太湖
來　斷雲流水孤山路看得春風幾樹花騎馬歸來城
郭是月明簫管起誰家─劉永之題墨梅二首─茅屋蒼
苔野水濵歳寒冰雪乆相親江湖後夜扁舟夢猶記尊
前對玉人　仙館曽逄玉𢃄姿夢中要作曉寒詞於今
相對情如水唯有清霜繞鬢絲─貢性之梅─眼中誰識
歳寒交只有梅花伴寂寥明月滿天天似水酒醒聽徹
玉人簫─丁鶴年題梅花─池館春深看牡丹五陵車馬
隘長安誰知凜凜冰霜際却是梅花守歳寒　─顧瑛新
安梅─寳地生春玉氣新苔煙如霧翠光勻山僧分得維
摩供三素雲中别有春─僧眀本評梅─月旦花前豈乏
人風霜齒頰𢃄陽春江南野史餘芳論絶世清如古逸
民─翦梅─破玉幷刀試手溫香凝䨇股斷芳魂花隨燕
尾輕分去不𢃄春風爪甲痕─苔梅─古貎蒼然鶴膝枝
唾花生暈䕶春機玊堂試看青袍客莫忘江南有白衣
　─月梅─數枝姑射鬭嬋娟疎影分眀不夜天散却廣寒
宮裏桂春光長滿玉堂前　─風梅─花間少女翦春寒粲
粲霓裳舞隊仙月夜遥看環佩冷莫教吹落玊花鈿
煙梅─夢隔棃雲近曉天苔枝浮翠逗春寒不嫌玊質籠
輕素留與詩人冷澹看　─疎梅─依稀殘雪浸寒波桃李
漫山奈俗何瀟灑最宜三二㸃好花清影不湏多　─隔
簾梅─庭花映箔眩吟眸一片湘雲鎖莫愁風卷黄昬疎
影動珊瑚枝上月如鈎　─紙帳梅─春融剡雪道人家素
幅凝香四面遮眀月滿牀清夢覺白雲堆裏見疎花
明卓敬栽梅─風流東閣題詩客瀟灑西湖處士家雪冷江
深無夢到自鋤眀月種梅花　─李東陽泥金梅─棃花如
雪桞如金俗眼猶将較淺深爭似能黄更能白兩般顔
色一般心　─原羅倫禁中梅花─一叚清香藹禁闈幾枝
疎影照寒輝玉堂不讓孤山趣雪骨氷肌對紫薇　─王
世貞─空庭一樹影横斜玉瘦香寒領歳華觧道廣平心
似鐡古來先已賦梅花　─張新─臘破春從碧海回人人
爭愛説花魁如何費盡平章力不道人間有緑梅　─王
菉猗─不受塵埃半㸃侵竹籬茅舍自甘心只因誤識林
和靖惹得詩人説到今　─劉文光─玊手纎纎捧玉杯仙
郎南去幾時回天涯到處生芳草湏記凌寒雪裏梅
陳繼儒梅─村邊楊桞已拖黄一路雲深舊講堂偶向梅
花村裏度芒鞵到處雪痕香
詩散句─増唐李白─送君遊梅湖應見梅花發有使寄我
來無令紅芳歇　─宋韓駒─空山有美人寒林弄孤芳曉
分天女白夜奪嫦娥光　─謝逸─梅清不受塵日淨本無
垢微風更觧事排遣香入牖　─曽鞏─海邊憔悴多情客
想見一枝寒玊色願君攀折贈餘香勿使隨風自狼籍
　─周必大─忽逄緑衣鬢如雲歌舞醉人睡昬昬覺來但
有風相襲夢斷初無香返魂　─陸游─冰崖雪谷木未芽
造物破荒開此花神全形枯近有道意荘色正知無邪
　─元僧眀本─荒溪獨照山初静寒影相持雪亦塵毎惜
半檐風露重起披玊毳伴瓊春　─梁元帝─早煙籠玉䁔
凍雨浴時凝　─何遜─銜霜當路發映雪擬寒開　─唐李
商隠─匝路亭亭艶非時裛裛香　─溫庭皓─雪繁鸎不識
風裊蝶空廻　─宋司馬光─色如虚室白香似玊人清
劉敞─俠骨香經浴冰膚冷照鄰　─晁冲之─影寒垂積雪
枝薄帶春冰　─楊萬里─花眀不是月夜静偶聞香　霧
質雲為屋瓊膚玉作囊　─元許有壬─晩香傳遠樹春雪
避南枝　─廼賢夜深憐雪落香動覺春廻　─唐杜甫─廵
簷索共梅花笑冷蕊疎枝半不禁　─韓愈─相思一夜梅
花發忽到窓前疑是君　─韓偓─風雖狂暴翻添思雪欲
侵陵更助香　─崔魯─强半瘦因前夜雪數枝愁向晩來
天　─宋王禹偁─風月精神珠玊骨冰雪簪珥瓊瑶璫
邵雍─角中飄去淒於骨笛裏拈來妙入神　─司馬光─臺
前日暖分三色林下風清共一香　─原─王安石─額黄映
日明飛燕肌粉含風冷太真　─増─石延年─月中欲與人
爭瘦雪後偷慿笛訴寒　─蘇軾─數枝殘緑風吹盡一㸃
芳心雀啅開　─舒亶─短笛樓頭三弄夜前村雪裏一枝
春　─張耒─月娥服御無非素玉女精神不尚妝─陳克
愁眼不供千樹雪醉頭猶柰一枝春　─王十朋─仙客風
中飄素袂玉妃月下試新妝　─陸游─淺寒籬落清霜後
疎影池塘淡月中　梅瘦有情横淡月雲輕無力䕶清
霜　─朱子─美人邂逅一笑粲倒影的皪疎枝横　故山
風雪深寒夜只有梅花獨自香　─楊萬里─寒入玊衣燈
下薄春撩雪骨酒邊香　─徐致中─石畔長來枝易老竹
間瘦得蕚全清　─戴復古─蜂黄塗額半含蕊鶴膝翹空
疎帶花　─秦敏─徐妃半面粉包蕚荀令一爐香裊枝
趙正泓─收回疎影月初墜約住寒香雪正深　─陸蒼三
寫真妙絶横窓影傲骨清香透水枝　─劉翰─小窓細嚼
梅花蕊吐出新詩字字香　─釋道潛─一樹輕眀侵晩岸
數枝清瘦映疎籬　─惠洪─梢横波面月揺影花落樽前
酒帶香　─元謝宗可─鐘殘角斷愁多少月落參横夢有
無─楊維楨─萬花敢向雪中出一樹獨先天下春　─葉
　顒─一徑梅香雲滿地半窓花影月籠紗　─僧明本─半牀
　素被鋪寒玉一幅生綃畫美人　斜照忩紗斜照水半
　隨風信半隨塵　─梁簡文帝─風吹梅蕊香　─唐李白─林
　香雨落梅　─杜甫─雪片叢梅發　─元稹─露梅飄暗香
　宋蘇軾─梅雪耿黄昬　─陳師道─梅寒釀雪花─陸游─梅
　花無賴香　疎梅畫作屏　─畢仲游─梅花萬里春　─朱
　子─梅疎却耐寒　─元張伯淳─冬深梅不寒─黄庚─梅瘦
　似詩人　─唐杜審言─梅花落處疑殘雪　─杜甫─山意衝
　寒欲放梅　─宋陸游─江北江南萬樹梅　春近野梅香
　欲動　穿簾細細野梅香　斷橋煙雨梅花瘦　梅花
　忽報一枝春　落梅黏袖上漁舟　─金馮子翼─釀梅天
　氣不多寒─李俊民─一枝瀟灑隴頭香　─元趙孟頫─梅
　花庭院雪飄香　─陳樵─春廻隴首梅先覺　─謝宗可─髙
　臥梅花月半牀
　
御定佩文齋廣羣芳譜巻二十三
　欽定四庫全書
御定佩文齋廣羣芳譜巻二十四
　　花譜
　　　　梅花三
　集藻─詞─増─宋王十朋㸃絳唇─雪逕深深北枝貪睡南枝
　醒暗香疎影孤壓羣芳頂　玉艶氷姿妝㸃園林景凴
　欄詠月明溪静憶昔林和靖　─王藻霜天曉角─疎明瘦
　直不受東皇識留取伴春應肎萬紅裏怎著得　夜色
　何處笛曉寒無奈力若在夀陽宮殿一㸃㸃有人惜
　蕭泰來霜天曉角─千霜萬雪受盡寒磨折頼是生來瘦
　硬渾不怕角吹徹　清絶影也别知心惟有月元沒春
　風情性如何共海棠説　─林逋霜天曉角─氷清霜結昨
　夜梅花發甚處玉龍三弄聲揺動枝頭月　夢絶金獸
　熱曉寒蘭燼㓕要捲珠簾清賞且莫掃階前雪　─樓槃
　霜天曉角─月淡風輕黄昬未是清吟到十分清處也不
　啻二三更　曉鐘天未明曉霜人未行只有城頭殘角
説得盡我平生　─又─翦雪裁氷有人嫌太清又有人嫌
太瘦都不是我知音　誰是我知音孤山人姓林一自
西湖别後辜負我到如今　─蘇軾菩薩蠻─濕雲不動溪
橋冷嫩寒初透東風影橋下水聲長一枝和月香　人
憐花似舊花比人應痩莫凴小欄干夜深花正寒　─又
回文─雪花飛暖融香頰頰香融暖飛花雪欺雪任單衣
衣單任雪欺　别時梅子結結子梅時别歸不恨開遲
遲開恨不歸　─賀鑄减字木蘭花─簪花照鏡客鬂蕭蕭
都不凖擬倩東君化作尊前入夢雲　風香月影信是
瑶臺清夜永深閉重門牽絆劉郎别後魂　─周邦彦采
桑子─肌膚綽約真仙子來伴氷霜洗盡鉛黄素面初無
一㸃妝　尋花不用持銀燭暗裏聞香零落池塘分付
餘妍與夀陽　─向子諲卜算子─竹裏一枝梅雨洗娟娟
静疑是佳人日暮來綽約風前影　新恨有誰知徃事
那能省夢繞陽臺寂寞囬沾袖餘香冷　─朱雍好事近
春色為誰來枝上半留殘雪恰近小園香逕對霜林寒
月　危欄凄斷笛聲長吹到偏嗚咽最好短亭歸路有
行人先折　─金李俊民謁金門─金的皪猶𢃄枝頭寒色
休道北人渾未識自然梅有格　初見花時摘索再見
花時狼籍詩句眼前拈不出惱人樓上笛　─又─頻㸃撿
依舊雪肌清减似恨海東花使濫不教么鳳探休笑
詩人冷淡道盡影疎香暗桃杏雖然無藻鑑承當應不
敢　─又─全不讓占了百花頭上沒個知音人共賞陶潛
無處望　也有江湖酒量也有風騷詩将休道花前無
伎倆疎狂些子放　─又─偷造化秀出含章簷下為問花
中誰可嫁海棠開已罷　占了十分閑雅占了十分瀟
灑若使畫工能此畫九方臯相馬　─又─花譜内莫作等
閒看待鬭草吴王無可對有他西子在　好在一枝竹
外影也教人堪愛未免世間兒女態折來頭上戴　─又
春一半留與大家同看覓個溫柔林下伴北枝猶未暖
　縱有姮娥照管可惜羅浮夢短斷嶺不能遮望眼幾
時魂却返　─又─多少恨不見舊時風韻浪蘂浮花都懶
問江頭春有信　誇甚夀陽妝鏡説甚揚州詩興雲去
月來堪弄影世間無此景─又─随健歩已過市橋江路
費盡江湖多少句暗香留不住　銷得黄昬幾度又是
天寒日暮枕上吟魂無著處化為蝴蝶去　─宋張孝祥
清平樂─吹香嚼蕊獨立東風裏雪凍雲嬌天似水羞殺
夭桃穠李　如今見説䦨干不禁月冷風寒嶺上驛程
人逺城頭戍角聲乾─朱敦儒憶秦娥─霜風急江南路
上梅花白梅花白寒溪殘月冷村深雪　洛陽醉裏曽
同滴水西竹外常相憶常相憶寳釵䨇鳳鬢邉春色
張孝祥憶秦娥─梅花發寒梢掛在瑶臺月瑶臺月和羮
心事履霜時節　斷橋流水聲嗚咽行人立馬空愁絶
空愁絶為誰凝竚為誰攀折─無名氏憶少年─疎疎整
整斜斜淡淡盈盈脉脉徒憐暗香句笑梨花顔色　覊
馬蕭蕭行又急空回首水寒沙白天涯倦牢落忽一聲
羗笛─蘇軾阮郎歸─暗香浮動月黄昬堂前一樹春東
風何事入西鄰児家常閉門　雪肌冷玉容真香腮粉
未勻折花欲寄隴頭人江南日欲曛─陸游朝中措─幽
姿不入少年塲無語只凄凉一個飄零身世十分冷淡
心腸　江頭月底新詩舊夢孤恨清香任是春風不管
也曽先識東皇─楊補之栁梢青─傲雪凌霜愛他梅蘂
攙借春光歩繞西湖興餘東閣可奈詩腸　娟娟月轉
廻廊悄無人處安排暗香一夜相思幾枝疎影落在寒
忩─又─雪艶煙痕又要春光來到芳尊憶昨年時月移
清影人立黄昬　一畨幽思誰論但永夜空迷夢魂繞
遍江南繚墻深院水郭山邨─又─月堕霜飛隔忩疎痩
㣲見横枝不道寒香解随羗管吹到簾幃　個中風味
誰知睡乍起烏雲任欹嚼蕊唼英淺顰低笑湏半醒時
─又─月轉墻東幾枝寒影一㸃香風清不成眠醉憑詩
興起繞珍叢　平生祗合情鍾慚老矣無愁可供最是
難忘倚樓人在横笛聲中─又─玉骨氷肌為誰偏好特
地相宜一叚風㣲廣平休賦和靖無詩綺忩睡起春
遲困無力菱花笑窺嚼蕊吹香眉心㸃字鬢畔簪時
又水曲山傍寒稍冷蕊隐映脩篁細細吹香疎疎沈影
惱亂㢠廻腸　為誰駐馬横塘漫立盡烟邨夕陽空裊吟
鞭幾多詩句不斷思量　─蘇軾西江月─玉骨那愁瘴霧
氷肌自有仙風海仙時遣探芳叢倒掛緑毛么鳳　素
面常嫌粉涴洗妝不褪唇紅髙情已逐曉雲空不與梨
花同夢　─魏杞虞美人─氷膚玉面孤山裔肯到人間世
天然不與百花同却恨無情輕付與東風　麗譙三弄
江梅曉立馬溪橋小只應明月最相思曽見幽香一㸃
未開時　─黄庭堅虞美人─天涯也有江南信梅破知春
近夜闌風細得香遲不道曉來開遍向南枝　玉臺弄
粉花應妬飄到眉心住平生個裏飲杯深去國十年老
盡少年心　─向子諲虞美人─江頭苦被梅花惱一夜霜
鬢老誰将氷玉比精神除是凌風却月見天真情髙
意逺仍多思只有人相似滿城桃李不能春獨向雪花
深處露花身─范成大玉樓春─佳人無對甘幽獨竹雨
松風相澡浴山深翠袖自生寒夜久玉肌元不粟　却
尋千樹煙江曲道骨仙風終絶俗絳裙縞袂各朝元只
有散香名萼緑─馬荘父玉樓春─南枝又覺芳心動愁
我相思情味重隴頭何處寄将書香發有時疑是夢
誰家横笛成三弄吹倒幽香和夢送覺來知不是梅花
落寞嵗寒誰與共　─丘崈錦帳春─翠竹如屏淺山如畫
小池面危橋一跨著㯶亭臨水宛然郊野竹籬茅舍
好是天寒倍添妍雅正雪意垂垂欲下更䑃朧月影弄
晴初夜梅花動也　─蘇軾南鄉子─寒雀滿疎籬争抱寒
枝看玉𬎼忽見客來花下坐驚飛踏散芳英落酒巵
痛飲又能詩坐客無氊醉不知花謝酒闌春到也離離
一㸃㣲酸已著枝　─辛棄疾臨江仙─老去惜花心已懶
愛梅猶遶江村一枝先破玉溪春更無花態度全是雪
精神勝向空山餐秀色為渠著句清新竹根流水帯
溪雲醉來渾不記歸去月黄昬　─劉光祖江城子─一分
雪意却成霜暮雲黄月㣲茫只有梅花依舊吐幽芳還
喜無邉春信至疎影下覓浮香　才情端是紫㣲郎别
鴛行憶宮墻夜半何為人與月交相君合召歸吾老矣
月随去照㢠廻廊─髙觀國金人捧露盤─念瑶姬翻瑶佩
下瑶池冷香夢吹上南枝羅浮路杳憶曽清晚見仙姿
天寒翠袖可憐是倚竹依依　溪痕淺雲痕凍月痕淡
粉痕㣲江頭怨一笛休吹芳香待寄玉堂煙驛雨凄迷
新愁萬斛為春痩却怕春知─朱敦儒驀山溪─玉真姊
妹只這梅花是乗醉下瑶臺粉燕脂何曽梳洗氷姿素
艶壓羣芳獨自笑有時愁一㸃心誰寄　雲添蕊佩霜
䕶盈盈淚塵世悔重來夢凄凉玉樓十二敎些香去説
與惜花人雲黯淡月䑃朧今夕誰同睡　─辛棄疾最髙
樓─花知否花一似何郎又似沈東陽痩稜稜地天然白
冷清清地許多香笑東君還又向北枝忙　著一陣霎
時間底雪更一個缺些児底月山下路水邉墻清香怕
有人知處影児守定竹傍廂且饒他桃李趁少年塲
李之儀早梅芳─雪初消頓覺寒将變已報梅稍暖日邉
霜外迤邐枝條自柔軟嫩苞勻㸃綴緑萼輕裁翦隐深
心未許清香散　漸融和開欲遍宻處疑無間天然標
韻不與羣花鬭深淺夕陽波似動曲水風猶懶最銷魂
弄影無人見　─朱敦儒洞仙歌─何人不愛是江梅初綻
野雪寒空凍雲晩看清溪綽約粉艶春風包絳萼姑射
氷肌自暖　上林花萬品都借風流國色天香任歆羡
共素娥青女一笑相逢人不見悄悄霜宮月殿想乗雲
長徃玉皇前粲蕊佩月璫侍清都宴　─金李俊民洞仙
歌─隴頭瀟灑辜負尋芳眼浪蘂浮花問名懶縱看看驛
使帯得春來祇恐怕緑葉成隂子滿暗香無恙否月
落參横惆悵羅浮夢短賴故人情重不减西湖花一月
分我黄昬一半更選甚南枝與北枝是一種春風待争
寒煖　─宋栁永江城梅花引─年年江上探春梅為誰開
暗香來疑是月宮仙子下瑶臺冷艶一枝香在手故人
逺相思切寄與誰　恨極怨極嗅香蕊念此情家萬里
暮霞散綺楚天碧數片輕飛為我多情特地㸃征衣花
易飄零人易老正心碎那堪塞管吹　─元張雨雪獅児
含香弄粉便勾引遊騎尋芳城南城北别有西邨斷港
氷凘㣲緑孤山路熟伴老鶴晩先尋宿怕凍損三花兩
蕊寒泉幽谷　幾番花影濯足記歸來醉臥雪深平屋
春夢無憑鬢底閙蛾争撲不如圖畵相對展官奴風竹
燒黄燭自聼瓶笙調曲─宋劉克荘滿江紅─赤日黄埃
夢不到清溪翠麓空健羡君家别墅幾株幽獨骨冷肌
清偏要月天寒日暮尤宜竹想主人杖履繞千回山南
北　寧委澗嫌金屋寧傲雪羞銀燭笑出塵風韻背時
妝束競愛東隣姬傅粉誰憐空谷人如玉笑林逋何遜
謾成詩無人讀─姜夔暗香─舊時月色算幾番照我梅
邉吹笛喚起玉人不管清寒與攀折何遜而今漸老都
忘却春風詞筆但怪得竹外疎花香冷入瑶席江國
正寂寂欲寄與路遥夜雪初積翠尊易泣紅萼無言耿
相憶長記曽攜手處千樹壓西湖寒碧又片片吹盡也
幾時見得─趙彦端醉蓬萊─向蓬萊雲渺姑射山深有
春長好香滿枝南笑人間驚早試問寒柯鏤氷裁玉費
化工多少東閣詩成西湖夢覺幾番清曉好是羅幃
麝温屏暖却恨烟邨雨愁風惱一一清芬為東君傾倒
待得明年緑隂青子䕃鳳凰池沼更把陽和從頭付與
繁花芳草─趙以夫孤鸞─江頭春早問江上寒梅占春
多少自照疎星冷祗許春風到幽香不知甚處但迢迢
滿河煙草囬首誰家竹外有一枝斜好　記當年曽共
花前笑念玉雪襟期有誰知道喚起羅浮夢正參横月
小凄凉更吹寒管謾相思鬢毛驚老待覓西湖半曲對
霜天清曉─朱子念奴嬌─臨風一笑問羣芳誰是真香
純白獨立無朋算來有姑射山頭仙客絶艶誰憐真心
自保邈與塵縁隔天然殊勝不闗風露氷雪　應笑俗
桃麤李無言翻引狂蜂亂蝶争似黄昬閑弄影清淺一
溪霜月畵角初殘瑶臺夢斷直下成休歇緑隂青子莫
教容易摧折─吳文英髙陽臺─宮粉彫痕仙雲堕影無
人野水荒灣古石埋香金沙銷骨連環南樓不恨吹横
笛恨曉風千里關山半飄零庭上黄昬月冷闌干　夀
陽宮裏愁鸞鏡問誰調玉髓暗補香瘢細雨歸鴻孤山
無限春寒離魂難倩招清些夢縞衣解佩溪邉最愁人
啼鳥晴明葉底清圓─元張翥東風第一枝─老樹渾苔
横枝未葉青春肯誤芳約背隂未返氷魂陽稍已含紅
萼佳人寒怯誰驚起曉來梳掠是月斜花外么禽霜冷
竹間幽鶴　雲淡淡粉痕漸薄風細細凍香又落叩門
喜伴金尊倚欄怕聼畵角依稀夢裏記半面淺窺朱箔
甚時得重寫鸞箋去訪舊遊東閣─宋吳文英解語花
門横皺碧路入蒼煙春近江南岸暮寒如翦臨溪影一
一半斜清淺飛英弄晩蕩千里暗香平逺端正看瓊樹
三枝總似蘭昌見　酥映雲容夜暖伴蘭翹清痩簫鳳
柔婉冷雲荒翠幽棲乆無語暗申春怨東風半面料凖
擬何郎詩巻歡未闌烟雨青黄宜晝隂庭館─周邦彦
花犯─粉墻低梅花照眼依然舊風味露痕輕綴浄洗鉛
華無限清麗去年勝賞曽孤倚氷盤同燕喜更可惜雪
中髙樹香篝熏素被　今年對花太匆匆相逢似有恨
依依愁悴凝望中蒼苔上旋看飛墜相将脆丸薦酒人
正在空江烟浪裏但夢想一枝瀟灑黄昬斜照水　─元
張翥木蘭花慢─愛西湖千樹曽幾度為攜尊向栁外停
橈苔邉待鶴酒熱詩溫瀛洲舊時月色悵荒凉惟有數
枝存天上梨花成夢江南桃葉移根　如今憔悴客愁
邨難返暗香魂甚嵗晚春遲角寒笛曉雪暗雲昬登臨
不堪寄目但青山隐隐月紛紛再約與君同醉從他啄
木敲門─宋朱敦儒壷中天─見梅驚笑問經年何處收
香藏白似語如愁還笑我何苦紅塵久客觀裏栽桃仙
家種杏到處成疎隔千林無伴淡然獨傲霜雪　且與
管領春回孤標争肯逐雄蜂雌蝶豈是無情知他受了
多少凄凉風月寄隴程遥和羮心在忍使芳塵歇東風
寂寞可憐誰為攀折─辛棄疾瑞鶴仙─雁霜寒透幙正
䕶月雲輕嫩氷猶薄溪奩照梳掠想含章弄粉艶妝誰
學玉肌痩弱更重重龍綃襯著倚東風一笑嫣然轉盻
萬花羞落　寂寞家山何在雪後園林水邉樓閣瑶池
舊約鱗鴻更復誰託粉蝶兒只解尋花覓栁開遍南枝
未覺但傷心冷落黄昬數聲畵角─周宻臺城路─東風
又入江南岸年年漢宮春早寳屑無痕生香有韻消得
何郎花惱孤山夢繞記路隔金沙那回曽到夜月相思
翠尊誰共飲香醥　天寒宫怨贈逺水邉憑為問春到
多少竹外凝情墻隂照影誰見嫣然一笑冷香未了怕
玉管西樓一聲霜曉花自多情看花人自老　─晁端禮
水龍吟─夜來深雪前邨路應是早梅初綻故人贈我江
頭春信南枝向暖疎影横斜暗香浮動月明深淺向亭
前驛畔行人立馬頻回首空腸斷　别有玉溪仙館夀
陽人初勻粉面天教占了百花頭上和羮未晚最是關
情處髙樓上一聲羗管仗何人説與東君留取倚䦨干
看─劉燾花心動─偏憶江梅有塵表丰儀世外標格低
傍小橋斜出疎籬似向隴頭曽識暗香孤韻氷霜裏初
不怕春寒要勒問桃李盈門怎生向前争得　省共蕭
娘去摘玉纎映瓊枝照人一色淡粉暈酥多少飛來到
得夀陽宫額再三留待東君管都将那别花不惜但只
恐髙樓又三弄笛　─元黄子行西湖月─初弦月挂林梢
又一度西園探梅消息粉墻朱戸苔枝露蘂淡勻輕餙
玉児應有恨為悵望東昬相記憶便解珮飛入雲階長
伴此花傾國　還嗟痩損幽人記立馬攀條倚欄横笛
少年風味拈花弄蕊愛香憐色揚州何遜在試㸃染吟
箋留醉墨漫贏得疎影寒窓夜深孤寂　─宋趙以夫角
招─曉寒薄苔枝上翦成萬㸃氷萼暗香無處著立馬斷
魂晴雪籬落溪畧彴悵寄驛音書遼邈夢繞揚州東閣
風流舊日何郎想依然林壑　離索引杯自酌相看冷
淡一笑人如削水雲寒漠漠底處羣仙飛來霜鶴芳姿
綽約正月滿瑶臺珠箔徙倚闌干寂寞盡分付許多愁
城頭角　─王沂孫望梅─畵欄人寂喜輕盈照水犯寒先
坼裊數枝雲縷鮫綃露淺淺塗黄漢宮嬌額翦玉裁氷
已占斷江南春色恨風前素艶雪裏暗香偶成抛擲
如今眼穿故國待拈花弄蕊時話思憶想隴頭依約飄
零甚千里芳心杳無消息粉怯珠愁又只恐吹殘羌笛
正斜飛半窓曉月夢回隴驛─一萼紅─思飄颻擁仙姝
獨歩明月照蒼翹花候猶遲庭隂不掃門掩山意蕭條
抱芳恨佳人分薄似未許芳魄化春嬌雨澀風慳霧輕
波細湘夢迢迢　誰伴碧尊雕俎喚瓊姬皎皎緑髮蕭
蕭青鳳啼空玉龍舞夜遥盼河漢光揺未湏賦疎香淡
影且同倚枯蘚聼吹簫聼久餘音欲絶寒透鮫綃　─張
炎疎影─黄昬片月似滿地碎隂還更清絶枝北枝南疑
有疑無幾度背燈難折依稀倩女離魂處緩歩出前邨
時節看夜深竹外横斜應妬過雲明滅　窺鏡蛾眉淡
掃為容不在貎獨抱孤潔莫是花光描取春痕不怕麗
譙吹徹還驚海上燃犀去照水底珊瑚疑活做弄得酒
醒天寒空對一庭香雪─姜䕫疎影─苔枝綴玉有翠禽
小小枝上同宿客裏相逢籬角黄昬無言自倚修竹昭
君不慣胡沙逺但暗憶江南江北想珮環月下歸來化
作此花幽獨　猶記深宮舊事那人正睡裏飛近蛾緑
莫似春風不管盈盈早與安排金屋還敎一片随波去
又却怨玉龍哀曲等恁時重覓幽香已入小窓横幅
方岳沁園春─有美人兮鐵石心腸寄春一枝喜蘚生龍
甲那因雪痩月横鶴膝不受寒欺雲臥空山夢回孤驛
生怕渠嗔未敢詩江頭路問銷魂幾許索笑何時　賦
成字字明璣君莫倚家山舊解題歎水曺安在飄然欲
去道山已矣其誰與歸烟雨愁予江山老我畢竟嵗寒
然後知微酸在儘危譙斜倚殘角孤吹　─髙觀國賀新
郎─月冷霜袍擁見一枝年華又晚粉愁香凍雲隔溪橋
人不度的皪春心未縱清影怕寒波揺動更沒纎毫塵
俗態倚髙情預得春風寵沉凍蜨挂么鳳　一杯正要
吳姬捧想見那柔酥弄白暗香偷送囬首羅浮今在否
寂寞烟迷翠壠又争奈桓伊三弄開遍西湖春意爛算
羣花正作江山夢吟思怯暮雲重─劉克荘賀新郎─鵲
報千林喜還猛省謝家池館早寒天氣要與瑶姬叙離
索草草杯盤藉地悵减盡何郎才思不願玉堂并金屋
願年年嵗嵗花間醉餐秀色挹髙致　西園飛盖東山
妓問何如半山雪裏孤山煙外管甚夜深風露冷人與
長瓶共睡任翠羽枝頭多事老子平生無他過為梅花
愛取風流罪簪向髮莫教墜　─俞國寳賀新郎─夢裏驂
鸞鶴覺三山不逺依然被海風吹落浮到五湖煙水上
剛被梅花醉著粲玉樹輕明疎薄十萬瓊琚天女隊捧
氷壷玉液琉璃杓來伴我薦清酌　恍然夢斷殊非昨
問溪邉竹外新來為誰開却無限氷壷招不得擬把離
騷喚覺待抖擻紅塵䨇脚萬里瑶臺終一到想玉奴不
負東風約留此恨寄殘角
别録─増─東方朔外傳─朔門生三人俱行乃見一鳩一生
曰今當有酒一生曰其酒必酸一生曰雖得酒不得飲
也三生皆到湏臾主人出酒即安樽於地而覆之訖不得
飲朔乃問其故曰出門見鳩飲水故知得酒鳩飛集梅
樹故知酒酸鳩飛去所集枝折故知不得飲之　─桂陽
先賢傳─蘇耽後園梅樹下種藥可治百病　─二老堂詩
話─政和中廬陵太守程祁學有淵源尤工詩在郡六年
郡人叚子冲字謙叔學問過人自號潛叟郡以遺逸八
行薦力辭與程唱酬梅花絶句展轉千首識者已嘆其
博近嵗有同年陳從古字希顔裒古梅花詩八百篇一
一次韻其自序云在漢晉未之或聞自宋鮑照以下僅
得十七人共二十一首唐詩人最盛杜少陵二首白樂
天四首元㣲之韓退之栁子厚劉夢得杜牧之各一首
自餘不過一二如李翰林韋蘇州孟東野皮日休諸人
則又寂無一篇至夲朝方盛行而予日積月累酬和千
篇云　─許彦周詩話─林和靖梅詩云疎影横斜水清淺
暗香浮動月黄昬大為歐陽文忠公稱賞大凡和靖集
中梅詩最好梅花詩中此二句尤竒麗東坡和少游梅
詩云西湖處士骨應槁只有此詩君壓倒僕意東坡亦
有微意也─竹坡詩話─林和靖賦梅花詩有疎影横斜
水清淺暗香浮動月黄昬之語膾炙天下殆二百年東
坡晚年在惠州作梅花詩云紛紛初疑月挂樹耿耿獨
與參横昬此語一出和靖之氣遂索然矣張文潛云調
鼎當年終有實論花天下更無香此雖未及東坡髙妙
然猶可使和靖作衙官政和間余見胡份司業和曽公
衮梅花詩云絶艶更無花得似暗香惟有月明知亦自
竒絶使醉翁見之未必専賞和靖也　─西湖志餘─馬浩
瀾評梅詩林和靖疎影横斜水清淺暗香浮動月黄昬
冩梅之風韻髙季廸雪滿山中髙士臥月明林下美人
來狀梅之精神楊廉夫萬花敢向雪中出一樹獨先天
下春道梅之氣節林和靖疎影暗香之聫歐陽文忠
極賞之王晉卿顧謂此兩句杏與桃李皆可用蘇東坡
云可則可但恐杏桃李不敢當耳黄魯直則愛雪後園
林纔半樹水邉籬落忽横枝謂勝前句王直方則謂池
水倒窺疎影動屋簷斜入一枝低可與前句伯仲　─餘
冬序録─宣和中陳與義以賦墨梅詩受知徽宗遂登册
府而序其集者遂有詩能逹人之説　─山家清供梅花
湯餅─泉之紫帽山有髙人常作此供初浸白梅檀香末
水和麵作餛飩皮毎一叠用五出鐵鑿如梅花様者鑿
取之候煑熟乃過於雞清汁内毎客上二百餘花一食
亦不忘梅也　─蜜漬梅花─楊誠齋詩云甕澄雪水釀春
寒蜜㸃梅花𢃄露餐句裏畧無烟火氣更教獨上少陵
壇剥白肉少許浸雪水梅花温釀之露一宿取去蜜漬
之可薦酒較之敲雪煎茶風味不殊也　─湯綻梅─十月
後用竹刀取欲開梅蕊上蘸以蠟投尊缶中夏月以熱
湯就盞泡之花即綻香可愛也　─梅粥─梅落英浄洗用
雪水煑候白粥熟同煑楊誠齋詩云纔看臘後得春饒
愁見風前作雪飄脫蕊收将熬粥吃落英仍好當香燒
　─梅花脯─山栗橄㰖薄切同食有梅花風韻名梅花脯
　─山家清事梅花紙帳─用獨床傍植四黑漆柱各掛錫
瓶挿梅数枝後設黑漆板約二尺自地及頂欲靠以清
坐左右設横木亦可掛衣角安斑竹書貯蔵書掛白麈
上作大方目用細白楮作帳罩之中安小荷葉鼎燃紫
藤香用布單楮衾菊枕蒲褥乃相稱─原─多能鄙事─梅
将開時清旦摘半開花頭𢃄蒂置瓶中毎一両用炒鹽
一兩灑之不可以手觸壊以厚紙數重密封置隂處次
年取時先置蜜於盞内然後取花二三朶滚湯一泡花
頭自開香美異常─増─梅樑述異記─㑹稽山禹廟中有
梅樑忽一春而生枝葉　─四明圖經─大梅山在鄞縣東
七十里盖漢梅子真舊隐也山頂有大梅木其上則伐
為會稽禹廟之樑其下則為它山堰之梁禹廟之梁張
僧繇畵龍於其上夜或風雨飛入鏡湖與龍鬭後人見
梁上水淋漓而萍藻滿焉始駭異之乃以鐵索鎖於柱
　─具區志─梅梁湖在夫椒山東吳時進梅梁至此舟沉
失梁後毎至春首則水面生花　─花史─晉孝武太元三
年僕射謝安作新宮太極殿欠一梁有梅木流至石頭
城下取用之畵梅花於梁上表瑞因名梅梁殿─梅杖
元劉因東齋諸物有梅杖詩云鐵石心腸氷玉姿掌中
潛得嵗寒枝天教一握藏春密風覓餘香就手吹雪月
吟懐随歩履溪山髙興入支頤玉堂若要扶持用説與
東君也不知又謝宗可梅杖詩江路䇿雲香在手溪橋
挑月影随人　─畵梅─癸辛雜識─趙孟堅字子固善墨戲
於水仙尤得意晚畵梅自成一家嘗作梅譜詩頗盡源
委　─畵梅譜─華光道人方丈植梅數夲毎花放時輒移
床其下吟詠終日莫知其意偶月夜未寝見窓間疎影
横斜蕭然可愛遂以筆規其狀凌晨視之殊有月下之
思因此好冩得其三昧標名於世黄魯直觀之曰如嫩
寒春晚行孤山水邉籬落間但欠香耳　有枯梅新梅
繁梅山梅疎梅野梅宮梅江梅園梅盤梅其法不同不
可無别詩曰十種梅花木湏憑墨色分莫令無辨别冩
作一般春　梅之有象由制氣也花屬陽而象天木屬
隂而象地而其故各有五所以别奇偶而成變化蒂者
花之所自生象以太極故有一丁房者花之所自彰象
以三才故有三㸃萼者花之所自出象以五行故有五
葉鬚者花之所自成象以七政故有七莖謝者花之所
自䆒復以極數故有九變此花之所自皆陽而成數皆
竒也根者梅之所自始象以二儀故有二體木者梅之
所自放象以四時故有四向枝者梅之所自成象以六
爻故有六成稍者梅之所自備象以八卦故有八結樹
者梅之所自全象以足數故有十種此木之所自皆隂
而成數皆偶也　若作臨崖傍水枝怪花疎只欲半開
若作梳風洗雨枝閑花茂只看離披爛漫若作披煙𢃄
霧枝嫩花茂只要含笑盈枝若作臨風𢃄雪幹老枝疎
只要墨撥淡蕩花間若作停霜映日森空峭直只要花
細香舒　葉湏圓而不類杏枝欲痩而不類栁似竹之
清如松之實斯成梅矣─復齋日記─㑹稽王冕元章有
髙才其墨梅冠絶古今斷縑殘楮人争寳之其畵梅多
自題有云我家洗硯池頭樹個個花開淡墨痕不用人
誇好顔色只留清氣滿乾坤樂平程楷初發棹北上
赴㑹試是夕夢人有攜扇面畵梅枝一楷題云誰把枯
枝紙上栽瓊花錯落𢃄晴開天公預報春消息占斷江
南第一魁覺而喜明年果中禮部第一　─楊允孚灤京
雜詠─試問窓間九九圖餘寒消盡暖囘初梅花㸃遍無
餘白看到今朝是杏株─註─冬至後貼梅花一枝於窓間
佳人曉妝時以臙脂日圖一圏八十一圈既足變作杏
花即暖囘矣　─西湖志─梅花泉在栢家園左平地出泉
浮漚作梅花辦毎聚五為一若可掇拾─桂海虞衡志
石梅生海中一叢數枝横斜痩硬形色真枯梅也雖巧
工造作所不能及根所附著如覆菌─原─花史─太和山
有榔梅相傳真武折梅寄榔樹上誓曰吾道若成開花
結果竟如其言　─増─一統志─嚴州府梅花峰淳安望之
若梅花五出　貴州都匀府梅花洞白石齒齒逺望若
梅花　─瓶史─浴梅宜隐士　梅花以迎春瑞香山茶為
婢─原─瓶插─煑鯽魚湯可插梅─増─缾花譜─梅花初折
宜火燒折處固滲以泥　冬間别無嘉卉僅有蠟梅梅
花水仙數種此時極宜敞口古尊罍插貯湏用錫作替
管盛水可免破裂之患若欲用小磁噐瓶必投以硫黄
少許一法用淡肉汁去浮油入瓶插花則花悉開而瓶
畧無損　─原─眉公秘笈─癸辛雜志云折梅花挿鹽中花
開酷有肥態試之良然乙未正月十四日舟過鍾賈山
大雪探梅僧院僧出酒相餉因論前事僧言以醃豕滚
汁熱貯瓶梅却能放葉結子余始知古人鹽梅和羮故
自同調　─接法─春分後接用桃杏體杏更耐久　─移種
去其枝梢大其根盤沃以溝泥即活　衣物為梅雨所
裛梅葉煎湯洗　清水揉梅葉洗焦葛衣經夏不脆
　　(附/録)紅梅
増─范成大梅譜─紅梅標格猶是梅而繁宻則如杏香亦
類杏有鶴頂梅千葉紅梅(其種來自閩湘故有福州/紅潭州紅邵武紅等號)
花鏡─鴛鴦梅(花艶輕盈/重葉數層)䨇頭紅梅(重葉/並蒂)單瓣紅梅杏梅
(花色/淡紅)臙脂梅朱梅(較千葉紅梅/色更深而艶)
彚考─増─西京雜記─漢初脩上林苑逺方各獻名果異樹
有朱梅臙脂梅　─石湖詩註─新安絶少紅梅唯倅㕔特
盛通判朝議召幕僚賞之坐皆有詩　─梅譜─紅梅與江
梅同開紅白相間園林初春絶景也石延年詩云認桃
無緑葉辨杏有青枝當時以為著題東坡詩云詩老不
知梅格在更看緑葉與青枝盖謂其不韻為紅梅解嘲
云承平時此花獨盛於姑蘇晏元獻云始移梅西岡圃
中一日貴遊賂園吏得一枝分接由是都下有二夲王
琪君玉時守吳郡以詩遺公曰館娃宮北發精神粉痩
瓊寒露葉新園吏無端偷折去鳯城從此有䨇身當時
罕得如此比年展轉移接殆不可勝數矣世傳吳下紅
梅詩甚多惟方子通一篇絶唱有紫府與丹來換骨春
風吹酒上凝脂之句　─埤雅─天下之美有不得而兼者
梅花優於香桃花優於色梅花早而白杏花晚而紅總
龜云紅梅清艶両絶晏殊特珍賞之─原─雜志─南唐苑
中有紅羅亭四面専植紅梅　─摭遺─蜀州有紅梅數夲
郡侯建閣扃鑰遊人莫得見忽有兩婦人髙髻大袖凭
欄語笑郡侯啟鑰閴不見人唯東壁有詩曰南枝向暖
北枝寒一種春風有兩般憑仗髙樓莫吹笛大家留取
倚闌干　─學圃餘疏─南中梅都於臘月前便開吾地稍
遲紅梅最先發元日有開者此花故當首植性多蟲易
敗宜時時去之閩中有深淺二種可致其淺者　─増─事
詞類奇─常州水田寺有紅梅閣相傳一禪師住寺中黄
冠薛道光訪之相約出神同徃廣陵觀伽藍㑹見紅梅
甚開各執一枝歸薛道光即從袖中取出禪師則不能
盖師所出者隂神道光所出者陽神也後人遂以是名
其閣云
集藻─五言古詩─増─宋梅堯臣吳正仲求紅梅接頭─君家
梅溪上但見梅花白我家梅樹紅求枝寄歸客翦接如
交情夲末不相隔明年舉酒時醉頰生㣲赤　─程致道
紅梅─春風日浩蕩醉色囘氷肌所恨培雪根向來嵗寒
枝差池弄芳晚坐令顔色移顔色固嫵媚清香無故時
　─元劉詵元日賦紅梅─紅梅夲遲暮冬暖遂争先亂蕊
額黄澹細蘤丹沙圓雖加㸃染工風致終自然懐哉生
意具欲折還復憐物理且如此吾生寧怨天
七言古詩─増─宋梅堯臣紅梅篇─昨夜輕雷起風雨芍藥
紅牙竹欄土南庭梅花如杏花東家殘朱塗頰䩉萼為
裳衣蕊為組枝為髙居榦為戸蛺蝶未生蜂未來赤身
掩斂無金縷終然有心當助傳説羮落亦不學飛燕皇
后廽風舞此意又笑麻姑與王母勾引何人擗麟脯是
非方朔謾漢武只知此桃不知語樹不著口數而今言
之已莫補放我渾丹鳳凰羽　─王十朋紅梅─似桃非桃
杏非杏獨與江梅相早晚天姿約畧𢃄春醒便覺花容
太柔婉霞觴㶑灔玉妃醉應悞劉郎來閬苑㑹湏參作
比紅詩莫學墻頭等閒見　─范成大紅梅─華燈收盡江
梅落别有横枝照林薄天敎閬苑染芳根小住山城慰
蕭索騰騰醉後酒紅醺淡淡妝成笑靨新斟酌東君已
傾倒為渠都費十分春别乗胸懐有風月催喚新尊洗
愁絶花知主客得不凡一夜光風融綘雪樓頭煙暝吹
單于花梢掛星光有無歸來境熟落春夢夢入鎖香紅
綺疏　─嶺上紅梅─霧雨臙脂照松竹江南春風一枝足
滿城桃李各嫣然寂寞傾城在空谷城中誰解惜娉婷
遊子路傍空復情花不能言客無語日暮清愁相對生
　─元郝經賞紅梅─汴梁宮中綘綃梅移向汴河堤上栽
青條團掿杏花顆瑣細向陽才半開張公小隊呼我飲
風色偃髯寒氣凜玉銜徑踏黄河氷貂㡌颯簷掀紫錦
金鞍細馬歌舞人雪壓小橋不動塵入門下馬簇花宴
紅蓮舊府花正新玉川金波碧香酒折花遍插分素手
春透寒梢未全綻風流正要臙脂痩賞梅不用歌落梅
緩歌却著銀笙催愛香細擷生霞蕊浮動雲腴嚼一杯
夲是前邨冷澹花不稱王侯将相家明朝更向明月底
藉雪凍吟疎影裏　─謝應芳薦福寺紅梅─紅梅閣下紅
梅樹陵谷移時風拔去堯峯老禪歸故山覓得孤根栽
舊處年年春到花時節一枝五出臙脂雪春風笑面嵗
寒心光塵混融風韻别老禪道服忘妍醜品題假我扶
犁手黄州定慧海棠花可與齊名傳不朽月香水影象
王宮雜花世界将無同幾度拈花有人笑吾将請問瞿
曇翁
五言律詩─増─宋石延年紅梅─梅好惟傷白今紅是絶奇
認桃無緑葉辨杏有青枝烘笑從人贈酡顔任笛吹未
應嬌意急發赤怒春遲　─梅堯臣紅梅─家住寒溪曲梅
先雜煖春學妝如小女聚笑發丹唇野杏堪同舍山櫻
莫與隣休吹江上笛留伴庾園人　─朱子和宋丈韻紅
梅─聞説寒梅盡尋芳去已遲冷香無宿蕊穠艶有繁枝
正復非同調何妨讀舊詩廣平偏嫵媚鐵石誤心期
葛長庚紅梅─人賦紅梅少予詩為補遺霞融姑射面酒
沁夀陽肌太潔遭時妬獨醒為衆疑漫随春色媚自保
嵗寒姿
七言律詩─原─宋蘇軾紅梅─怕愁貪睡獨開遲自恐氷容
不入時故作小紅桃杏色尚餘孤痩雪霜姿寒心未肯
随春態酒暈無端上玉肌詩老不知梅格在更看緑葉
與青枝　雪裏開花却是遲何如獨占上春時也知造
物含深意故與施朱發妙姿細雨裛殘千顆淚輕寒痩
損一分肌不應便雜夭桃杏半㸃㣲酸已著枝　─増─蘇
軾紅梅─幽人自恨探春遲不見檀心未吐時丹鼎奪貽
那是寳玉人頩頰更多姿抱叢暗蕊初含子落盞濃香
已透肌乞與徐熙畫新様竹間璀璨出斜枝　─范成大
次韻元夕賞倅㕔紅梅三首─春入林梢一再風破寒勻
染費天工雖然媚蕩新妝别只與横斜舊格同午枕乍
醒鉛粉退曉奩初罷臘脂融後來顔色休論似夾路漫
山取次紅　真色生香絶世逢煙光池面兩溶溶楚隣
不待施朱好虢國翻嫌傅粉濃晴日曖雲春照耀温風
霽月夜舂容酒闌且駐紗籠看慢破團團一壁龍　司
花一笑為誰開知道朱幡得得來疎影有情當洞户蔫
香無語堕空杯風生翰墨留連看月入笙歌次第催來
嵗如今翻舊唱五雲叢裏望三台─韓元吉紅梅─不随
羣艶競年芳獨自施朱對雪霜越女謾誇天下白夀陽
還作醉時妝半依修竹餘真態錯認夭桃有暗香月底
瑶臺清夢到霓裳新換舞衣長　─金叚克已紅梅用誠
之弟韻─梅花香裏滿蒲團萬事人間總不干醉夢毎憐
春意淺詩魂長遶夜枝寒記曽上苑溪頭見又向前村
雪裏看回首青𬎼已如豆齒牙衰朽怯微酸　小梅初
破月團團戲蝶遊蜂未敢干醉臉不禁經宿雨芳心似
欲訴朝寒乍驚别後容華換更與尊前仔細看便好栽
培近東閣免教風味一生酸　─叚成已紅梅─誰㸃氷綃
綘雪團黄昬和月倚闌干差随桃李争春意要伴松筠
傲嵗寒冷艶只宜寒處著淺妝難入俗人看天心固惜
調羮便空抱枝頭一㸃酸　─元元淮立春賞紅梅─昨夜
東風轉斗杓陌頭楊桞雪纔消曉來一樹如繁杏開向
孤邨隔小橋應是化工嫌粉痩故将顔色助花嬌青枝
緑葉何湏辨萬卉叢中奪錦標　─謝宗可紅梅─梨雲無
夢倚黄昬薄倩朱鉛蝕淚痕宿酒破寒薰玉骨仙丹偷
暖返氷魂茜裙影露羅衣巻霞佩香封縞袂温回首孤
山斜照外尋真誤入杏花邨　─鴛鴦梅─兩兩魁春簇錦
機文衾夢覺月分輝枝頭交頸棲香暖花底同心結子
肥金殿鎖煙妝粉額玉堂環水浴紅衣有情一種随流
去莫被風飄各自飛　─袁桷觀紅梅─雲閣香温睡覺遲
不堪殘角曉鐘時玉妃瓊屑難為從青女鉛華敢弄姿
可怪鮫綃能幻色誰将猩血解填肌團團似就廻文錦
薄暮凝愁下翠枝　─楊載紅梅─玉人中酒殢芳華盡壓
東風百種花襆被冬深裁異錦篝燈夜永障輕紗纎𬎼
露沁蜂腰蠟密蕊雲蒸鶴頂砂為問閬風何處在相期
髙舉籋晨霞─原─明雷思霈紅梅─似是梨枝靠杏芽又
飛栁絮裹桃花嵰山紺雪仙娥頰玉座丹砂道士家豈
為穠香非素質故将氷蕊當鉛華廣平心事堅如鐵作
賦何妨嫵媚奢
五言絶句─増─宋王安石紅梅─春半花纔發多應不耐寒
北人初不識渾作杏花看　─范成大紅梅─酒力欺朝寒
潮紅上妝面桃李漫同時輸了春風半　─元王冕紅梅
深院春無限香風吹緑漪玉妃清夢醒花雨落臙脂
明黄肅紅梅─隴頭人未來江南春幾許惆悵玉簫聲吹
落臙脂雨
七言絶句─増─宋蘇軾謝送紅梅栽─年年芳信負紅梅江
畔垂垂又欲開珍重多情關令尹直和根撥送春來
原─毛滂紅梅─何處曽臨阿母池深将絳雪㸃寒枝東墻
羞頰逢人笑南國酡顔強自持　─増─陸游紅梅─雪裏溪
頭已占春小園又試晚妝新放翁老去風情在惱得梅
花醉似人　─原─楊平州─誰将醉裏春風面換却平生玉
雪身賴得月明留痩影苦心氷骨見天真　─徐介軒寒
香冷艶綴輕枝誤認夭桃未放時盛餙霓裳陪越女不
施粉黛抹臙脂　輕盈弄月醉霞觴嬌軟酡顔褪晚妝
縞素叢中紅一㸃好花終是不尋常　─桂水集─紫府移
來詫早芳玉容寂寞試紅妝花含曉雨臙脂濕枝繞春
風絳雪凉　─増─金麻九疇紅梅─一種氷魂物已尤朱唇
㸃綴更風流嵗寒未許東風管澹抹濃妝得自由　─元
日能紅梅─天上紅光白玉肌吳妝約畧更相宜認桃辨
杏由君眼自有溪風山月知　─元王冕紅梅四首─彩鳳
穿花啄石苔玉窓瓊户紫煙開山人不説羅浮夢却憶
𤣥都觀裏栽玉妃歩月影毿毿宴罷瑶池酒正酣半
夜不知香露冷春風吹夢過江南　昭陽殿裏醉春風
香隔瓊簾映淺紅翠袖擁雲扶不起玉簫吹過小樓東
　爛醉西湖處士家酒痕吹上水邉花東風蛺蝶迷香
夢一樹珊瑚月影斜─楊維楨紅梅─羅浮仙子宴璚宫
海色生春醉靨紅十二闌干明月夜九霞帳暖睡東風
　─丁鶴年紅梅─姑射仙人鍊玉砂丹光晴貫洞中霞無
端半夜東風起吹作江南第一花　─明李東陽題延平
劉郎中廷信所藏紅梅三首─美人家住越江城翠袖紅
顔最有情猶是江南無雪地雪中看得更分明莫種
西湖淺水濵水清花艶各傷神春光不與花相妬花到
開時却妬春　𤣥都寂寞花無主劒浦芳菲樹亦香顔
色似同風格異劉郎非是舊劉郎─原─王世貞─小苑紅
梅刺眼新一枝分作峽江春長安驛騎知何限天上於
今少故人　─謝文爵─近水穿籬壓衆芳檀心一㸃漏春
光世情多厭氷霜面故作東風冶艶妝　─増─僧徳輝題
紅梅─三百年來處士家酒旗風裏一枝斜叚橋荒蘚無
人問顔色如今問杏花
詩𣪚句─増─元虞集─醉來紅袖近歌罷彩雲消─唐杜甫
沙邨白雪仍含凍江院紅梅已放春─宋晏殊─若使開
遲二三月北人應作杏花看　─張舜民─小園寂寞鎖春
風初見梅花一抹紅　─王十朋─梅花精神杏花色春入
蓮洲初破萼　─鄭安晚─堅白雅占南枝先淺紅尤待北
人識─徐致中─要知此花清絶處端如醉面讀離騷
釋道潛─月浸繁枝香冉冉露浮紅萼曉團團　─元許謙
梅花照眼送寒色酒暈著臉生春和
詞─原─宋蘇軾菩薩蠻─嶠南江淺紅梅小小梅紅淺江南
嶠窺我向疎籬籬疎向我窺老人行即到到即行人
老離别惜殘枝枝殘惜别離─髙觀國留春令─玉妃春
醉夜寒吹堕江南風月一自情留館娃宮在竹外尤清
絶　貪睡開遲風韻别向杏花休説角冷黄昬艶歌殘
拍驚落胭脂雪　─毛滂木蘭花─當日嶺頭相見處玉骨
氷肌元淡素近來因甚要濃妝不管滿城桃杏妬　酒
暈臉霞春態度認是東君偏管顧生羅衣褪為誰羞香
冷薰爐都不覷─真徳秀蝶戀花─兩岸月橋花半吐紅
透肌香暗把遊人誤盡道武陵溪上路不知迷入江南
去　先自氷霜真態度何事枝頭㸃㸃胭脂汚莫是東
君嫌澹素問花花又嬌無語　─蘇軾定風波─好睡慵開
莫厭遲自憐氷臉不時宜偶作小紅桃杏色閑雅尚餘
孤痩雪霜姿　休把閒心随物態何事酒生㣲暈沁瑶
肌詩老不知梅格在吟詠更看緑葉與青枝　─杜安世
折紅梅─喜輕凘初綻㣲和漸入郊原時節春消息夜來
陡覺紅梅數枝争發玉溪珍舘不似個尋常標格化工
别與一種風情似勻㸃胭脂染成香雪　重吟細閲比
繁杏夭桃品流終别可惜彩雲易散冷落謝池風月憑
誰向説三弄處龍吟休咽大家覓取時倚闌干聞有花
堪折勸君湏折
别録─増─北戸録─嶺南之梅小於江左居人採之雜以朱
　槿花和鹽曝之梅為槿花所染其色可愛　─東坡紅梅
　詩註─楚辭逺遊篇玉色頩以艶顔兮精神粹而始壯頩
　怒色玉人怒則頰紅故以比紅梅也　─事文類聚─東坡
　云石曼卿紅梅詩認桃無緑葉辨杏有青枝此邨學堂
　中語也　─原─花史─洪覺範用皂角膠畫紅梅於生絹扇
　上燈月下映之宛然疎影
　　　(附/録)茶梅花
　原─茶梅花開十一月中正諸花彫謝之候花如鵝眼錢
　而色粉紅心黄開且耐乆望之雅素無此則子月虚度
　矣　─増─類林─新羅國多海紅即淺紅山茶而差小自十
　二月開至二月與梅同時故名茶梅
　集藻七言絶句─増─劉仕亨詠茶梅花─小院猶寒未暖時
　海紅花發晝遲遲半深半淺東風裏好是徐熙𢃄雪枝
　
　
御定佩文齋廣羣芳譜卷二十四
　　欽定四庫全書
御定佩文齋廣羣芳譜卷二十五
　　　花譜
　　　　杏花(杏實别見果譜/)
　原─杏樹大花多根最淺以大石壓根則花盛葉似梅差
　大色㣲紅圓而有尖花二月開未開色純紅開時色白
　㣲𢃄紅至落則純白矣花五出其六出者必䨇仁有毒
　千葉者不結實─増─格物叢話杏有黄花者真絶品　也
　彚考─増─山海經─靈山之下其木多杏─原─莊子─孔子遊
　緇帷之林坐杏壇之上弟子讀書孔子弦歌鼓琴　─典
　術─杏者東方嵗星之精　─西京雜記─上林苑有蓬萊杏
　又有文杏謂其樹有文彩也　東海都尉于台獻杏一
　株花雜五色六出云仙人所食　─増─晉宮闕記─明光殿
　杏八株　─原─洛陽宮殿簿─乾陽殿前杏六株含章殿前
　杏四株　─述異記─賴鄉老子祠前有縹杏　天台山有
　杏花六出而五色號仙人杏　─摭言─唐進士杏花園初
會謂之探花宴擇少俊二人為探花使徧遊名園若他
人先折得花二人皆受罰　─異景録─裴晉公午橋莊有
文杏百株其處立碎錦坊　─増─東坡雜記─僕在徐州王
子立子敏皆館於官舍而蜀人張師厚來過二生方年
少吹洞簫飲酒杏花下眀年余謫黄州對月獨飲嘗有
詩云去年花落在徐州對月酣歌美清夜今日黄州見
花發小院閉門風露下盖憶與二王飲時也　─全唐詩
話─叚文昌客遊成都韋南康與奏釋褐為賔從後劉闢
逐佐外邑髙崇文收蜀召復舊職指其椅曰此猶不足
與君坐文昌遽請歸闕至興元西鵠鳴驛有僧倚巴山
者有前識謂文昌曰去日既逢梅蕊綻來時應見杏花
開至京屢升擢自相位拜劒南節度西至鵠鳴杏花方
盛　─原─詩話─徐州古豐縣朱陳村有杏花一百二十里
近有人為徳慶户曺過此村花尚無恙─増─三栁軒雜
識─余嘗評花以為杏有閨門之態　─花經─杏四品六命
─宋濂遊荆塗二山記─禹廟前杏樹一章大可蔽二牛
二柏參差左右樹東置小甕杏柯之水時津津其中廟
史云當晨霧四集水愈多其來如泉可代井─沈守正
遊香山寺記─自廻廊復東為來青軒羣山拱楫蒼蒨刺
人目下見陂陀髙下杏樹可十萬株此香山之第一勝
處也─原─學圃餘疏─杏花無奇多種成林則佳城中朱
氏園中百株偃仰水傍予嘗攜榼賞之今當於廣圃荒
池别置一林─増─閩部疏─閩地最饒花獨杏花絶産亦
一異也　─屠隆小輞川記─池西有榭臨澗澗前植杏樹
數十株顔曰文杏館　─王衡遊香山記─臥佛寺面面皆
杏花而一緋杏據西園上者大可盈抱且殊麗宿於靈
光寺信歩得一杏園可百餘樹屏以翠柏而山臨之憶
吾鄉絶少杏花僅朱氏園有三十樹較此直春薺爾而
余毎花期必提紅酒一罌與二三子婆娑醉舞其下豈
謂天壤間自有杏花谷哉　─花史─五果為五榖之祥而
杏華又候農時四民月令曰三月杏花盛可菑白沙輕
土之田又曰三月昬參夕杏花盛桑椹赤可種大豆謂
之上時　─原─揚州府志─太平園中有杏數十株毎至爛
開太守大張宴一株命一妓倚其傍立館曰争春開元
中宴罷或聞花有嘆息之聲　─池州府志─銅陵杏山昔
𫝊葛仙翁嘗留此種杏下有溪落英飛堰上名花堰
増─池州府志─府城秀山門外杏花村杜牧詩牧童遥指
杏花村即此
集藻─五言古詩─原─周庾信杏花─春色方盈野枝枝綻翠
英依稀映村塢爛漫開山城好折待賔客金盤襯紅瓊
　─増─宋王安石杏花─石梁度空曠茅屋臨清炯俯窺嬌
嬈杏未覺身勝影嫣如景陽妃含笑堕宮井怊悵有㣲
波殘妝壊難整　─原─蘇軾三月二十日多葉杏開─零露
泫月蕊温風散晴葩天工了不睡連夜開此花芳心誰
翦刻天質自清華惱客香有無弄妝影横斜中山古戰
國殺氣浮髙牙叢臺餘袨服易水雜悲笳自從此花開
玉肌洗塵沙坐令遊俠窟化作温柔家我老念江海不
飲空咨嗟劉郎歸何日紅桃爍殘霞明年花開時舉酒
望三巴　─増─陸游江路見杏花─我行浣花村紅杏紅于
染數樹照南陂一林藏北崦雖慙嶺梅髙繁麗豈易貶
雨絲飛復止雲葉低未斂似嫌風日𦂳䕶此臙脂㸃身
閒得縱觀無語吾所歉　─元范梈二杏─北鄰杏一株身
作龍盤拏直上青天中虚空髙結花南鄰杏更好枝榦
相交加三月二月時匝地堆紅霞自我來京城寄居諸
公家其地僻且阻茂樹繞牕紗亦有桃與李盛節争豪
奢雖富無可人紛紛亂如麻晚遇此二杏突兀超塵沙
常時好客來立斾遥咨嗟欲去復顧戀徃徃至日斜我
昔直詞館羸馬道路賒晨徃昬黑歸無由領其嘉今我
已投散終日猶枯查朝暮出見之百匝虚簷牙而我又
将去何繇報繁葩誓将適南郡辟地江之涯種此一萬
樹漫漫被荒遐花成實給食收拾嵗盈車此事亦易集
但恐君疑誇　─明袁凱杏塢─窈窕石徑深參差繁英滿
發采已云奇生香殊未斷依依午橋路粲粲朱陳坂月
色散疎影時時坐横管
七言古詩─原─唐韓愈杏花─居鄰北郭古寺空杏花兩株
能白紅曲江滿園不可到看此寧避雨與風二年流竄
出嶺外所見草木多異同冬寒不嚴地恒泄陽氣發亂
無全功浮花浪蕊鎮常有纔開還落瘴霧中山榴躑躅
少意思照耀黄紫徒為叢鷓鴣鈎輈猿呌歇杳靄深谷
攢青楓豈如此樹一來翫若在京國情何窮今旦胡為
忽惆悵萬片飄泊随西東明年花發應更好道人莫忘
鄰家翁　─増─宋歐陽修鎮陽殘杏─鎮陽二月春苦寒東
風力弱氷雪頑北潭跬歩病不到何暇騎馬尋郊原鵰
丘新晴暖已動砌下流水來潺潺但聞簷間鳥語變不
覺桃杏開已闌人生一世浪自苦盛衰桃李開落間西
亭昨日偶獨到猶有一樹當南軒殘芳爛漫看更好皓
若春雪團枝繁無風已恐自零落長條可愛不可攀猶
堪攜酒醉其下誰肯伴我頽巾冠　─原─蘇軾月夜與客
飲酒杏花下─杏花飛簾散餘春明月入户尋幽人褰衣
歩月踏花影炯如流水涵青蘋花間置酒清香發争挽
長條落香雪山城薄酒不堪飲勸君且吸盃中月洞簫
聲斷月明中惟憂月落酒杯空明朝卷地東風惡但見
緑葉棲殘紅─増─金元好問荆棘中杏花─墻東荒蹊抱
村斜荆棘狼籍盤根芽何年丹杏此留種小紅濈濈争
春華野人慣見漫不省獨有詩客來咨嗟天真不到鉛
粉筆富艶自是宮闈花曲池芳徑非夙昔蒼苔濁酒同
天涯京師惜花如惜玉曉擔賣徹東西家杏花看紅不
看白十日忙殺遊春車誰家園亭有此樹鄭重已著重
幃遮阿嬌新寵貯金屋明妃逺嫁愁清笳落花縈簾拂
牀席亦有飄泊沾泥沙天公無心物自物得意未用相
凌誇黄昬人歸花不語惟有落月啼棲鴉　─紀子正杏
園宴集─紀翁種杏城西垠千株萬株紅豔新今年寒食
好天色曉氣鬱鬱含芳津天公自愛此花好朝薰暮染
煩花神融霞暈雪一傾倒非烟非霧非卿雲未開何所
似乳兒粉妝深綘唇能啼能笑癡復騃畫出百子元非
真半開何所似里中處女東家鄰陽和入骨春思動欲
語不語時輕顰就中爛漫尤更好五家合隊虢與秦曲
江江頭看車馬十里羅綺争紅塵陽平一邑多詩豪主
人買酒邀衆賔花時有成約恨少楊子張吾軍落花著
衣紅繽紛四座慘淡傷精魂花開花落十日耳對花不
飲花應嗔愛花常苦得花晚争教行樂無閒身芳苞一
破不更合且看錦樹烘殘春　─元袁桷㶟陽張節婦瓶
中杏枝著花因賦─陶人妙合隂陽機凍壺頃刻廻芳菲
盈盈緑房綴氷蕊玉蝶婀娜穿帷飛佳人蓬鬢不下堂
手繡孤鳳横匡牀寳刀翦繒試春色翠袖慘澹顔無光
烏頭可白珠九曲造物深知憐不足故應試此一枝春
㸃綴扶疎驚衆目
五言律詩─増─唐温憲杏花─團雪上晴梢紅明映碧寥店
香風起夜村白雨休朝静落頻沾蔕繁開正蔽條澹然
閒賞乆無以破妖嬈　─張籍古苑杏花─廢苑杏花在行
人愁到時獨開新塹底半露舊燒枝晚色連荒轍低隂
覆折碑茫茫古陵下春盡又誰知　─原─鄭谷杏花─不學
梅欺雪輕紅照碧池小桃新謝後䨇燕却來時香屬登
龍客烟籠宿蝶枝臨軒湏貎取風雨易離披　─増─宋梅
堯臣依韻和王幾道途次杏花有感─馬上逢丹杏芳條
拂眼過可憐芳徑少不道故園多艶萼粘紅蠟仙葩縐
薄羅客心知易感路逺奈愁何　─原─明申時行詠適適
圃杏垣─坊開裴墅錦花發董林株望欲迷瓊苑栽疑近
白榆㣲風舒露臉小雨濕烟鬚春意枝頭閙從敎醉玉
壺
五言小律─原─唐吳融杏花─春物競相妒杏花應最嬌紅
輕欲愁殺粉薄似啼消願作南華夢翩翩繞此條
七言律詩─増─唐温庭筠杏花─紅花初綻雪花繁重疉髙
低滿小園正見盛時猶悵望豈堪開處已繽翻情為世
累詩千首醉是吾鄉酒一樽杳杳艶歌春日午出墻何
處隔朱門　─吳融途中見杏花─一枝紅杏出墻頭墻外
人行正獨愁長得看來猶有恨可堪逢處更難留林空
色曙鶯先到春淺香寒蝶未遊更憶帝鄉千萬樹淡烟
籠日暗神州　─杏花─粉薄紅輕揜斂羞花中占斷得風
流軟非因醉都無力凝不成歌亦自愁獨照影時臨水
畔最含情處出墻頭徘徊盡日難成别更待黄昬對酒
樓　─羅隐杏花暖觸衣襟漠漠香間梅遮栁不勝芳數
枝艶拂文君酒半里紅欹宋玉墻盡日無人疑悵望有
時經雨乍凄凉舊山山下還如此回首東風一斷腸
原─宋林逋杏花─蓓蕾枝梢血㸃乾粉紅腮頰露春寒不
禁烟雨輕欺著祗好亭臺愛惜看偎栁傍桃斜欲墜等
鶯期蝶猛成團京城巷陌新晴後買得風流更一般
韓琦次韻和崔公孺國博黄杏花─顆顆裝成藥竈牙日
邉開處近彤霞真宜相閣栽培物更是仙人種植花髙
行出羣猶仰慕香名超格合洪誇諸賢繼有尋芳會欲
奉歡遊决自差　─増─司馬光和道矩送客汾西村舍杏
花盛開置酒其下─田家繁杏壓枝紅逺勝桃夭與李穠
何事偏宜閒處植無端復向别時逢林間暫繫黄金勒
花下聊飛碼碯鍾會待重來醉嘉樹只愁風雨不相容
　─楊萬里郡圃杏花二首─小樹嫣然一兩枝晴薰雨醉
總相宜纔憐欲白仍紅處政是㣲開半吐時得幸東風
無忌對主張春色更還誰海棠穠麗梅花淡匹似渠儂
别様奇　迥出千花合受降不然受拜亦何妨行穿小
樹尋晴朶自挽芳條嗅暖香却恨來時差已晚不如清
曉看新妝朗吟清露温風句惱殺詩翁只斷腸　─金毛
麾和思逹兄杏花─碎翦明霞役化工曉園香散暖烟中
羞逢栁眼三眠白分得桃腮一笑紅上苑繁華迷故國
曲江顦顇老春風欲傳此恨花無語強對芳時作醉翁
─元好問杏花二首─芳樹春融綘蠟凝春風寂寞掩柴
荆畫眉盧女嬌無奈齲齒孫娘笑不成已怕宿妝添蝶
粉更堪暖蕊鬭蜂聲一般疎影黄昬月獨愛寒梅恐未
平　一穗蘆鞭一穗塵西園紅艶眼中新帽簷分去家
家喜酒面飛來片片春梅栁幾曽同故事櫻桃纔得綴
芳辰荒城此日腸堪斷老却探花筵上人　─杏花落後
分韻得歸字─獺髓能醫病頰肥鸞膠無那片紅飛殘陽
澹澹不肯下流水溶溶何處歸煮酒青林寒食過明妝
髙燭賞心違寫生正有徐熙在漢苑招魂果是非　─張
村杏花─昨日櫻桃綘蠟痕今朝紅袖已迎門只應芳樹
知人意留著殘妝伴酒尊穠李尚湏羞粉艶寒梅空自
怨黄昬詩家元白無今古從此張村即趙村　─元吳師
道見杏花─曲江二十年前㑹回首芳菲似夢中老去京
華度寒食閑來野水看東風樹頭絳雪飛還白花外青
天映更紅聞説琳宮更佳絶明朝攜酒訪城東　─錢惟
善杏花─等鶯期燕引遊蜂知隔垂楊第幾重壇近緇帷
忘晝永宮催羯鼓助春濃絳烟輕潤香鬚裛紅雪乾團
粉淚鎔寂寞曲江人不見貞元朝士憶時雍　─明楊基
杏花─當時庭館醉春風客裏相逢意轉濃只恐臙脂吹
漸白最憐春水照能紅一枝争買珠簾外千樹遥看小
店中惆悵先生歸去後江南烟雨又濛濛　─吳寛清明
日園中見杏花初開─疎花寂歴似殘紅病眼摩挲望欲
空已恨浥開無細雨却愁吹落有狂風物華又報清明
節人世真成白髮翁為語天工湏索性剰将春色慰人
濃　─黄姬水息園賞杏花─平津舊闢招賢館乗興來尋
愜賞期南陌青旂蘸甲酒東風小苑斷腸枝遊絲日暖
即横路舞燕泥香故掠池見説醉花宜及晝可能辜負
艶陽時　─朱謀㬜杏花─二月燒林發綘英六街初有賣
花聲黄鸝立亞髙枝雨紫燕飛來小樹晴村僻深藏沽
酒斾樓髙全露約簾旌年年開徧曲江寺香在馬蹏歸
處生
五言排律─増─唐李啇隐杏花─上國昔相值亭亭如欲言
異鄉今暫賞脉脉豈無恩楥少風多力墻髙月有痕為
含無限意遂對不勝繁仙子玉京路主人金谷園幾時
辭碧落誰伴過黄昬鏡拂鉛華膩爐藏桂燼温終應催
竹葉先擬詠桃根莫學啼成血從教夢寄魂吳王採香
徑失路入烟村
五言絶句─原─唐王維文杏館─文杏裁為梁香茅結為宇
不知棟裏雲去作人間雨　─王涯杏花─萬樹江邉杏新
開一夜風滿園深淺色照在碧波中　─増─司空圖村西
杏花─薄膩力偏羸看看愴别時東風狂不惜西子病難
醫　肌細分紅脉香濃破紫苞無因留得翫争忍折來
抛　─宋梅堯臣初見杏花─不待春風徧烟林獨早開淺
紅欺醉粉肯信有江梅　─王安石睡起折杏花數枝二
首─獨臥南窓榻翛然五六旬已聞鄰杏好故挽一枝春
　獨臥無心起春風閉寂寥鳥聲誰喚汝屋角故相撩
　─范成大題徐熙杏花─老枝當嵗寒芳蘤春澹泞霧綃
輕欲無嫣紅恐飛去　─原─楊萬里杏花─道白非真白言
紅不若紅請君紅白外别眼看天工　─増─元宋无墻頭
杏花─紅杏西鄰樹過墻無數花相煩問春色端的屬誰
家
七言絶句─原─唐白居易杏園花下贈劉郎中─怪君把酒
偏惆悵曽是貞元花下人自别花來多少事東風二十
四回春　─増─白居易題杏園花落─花園欲去去應遲正
是風吹狼籍時近西數樹猶堪惜半落春風半在枝
元稹杏花─常年出入右銀臺毎怪春風例早回慚愧杏
園行在景同州園裏也先開　─杜牧杏園─夜來㣲雨洗
芳塵公子驊騮步貼匀莫怪杏園顦顇去滿城多少插
花人　─薛能杏花─活色生香第一流手中移得近青樓
誰知艶性終相負亂向春風笑不休　─原─髙駢訪隐者
不遇─落花流水認天台半醉閒吟獨自來惆悵仙翁何
處去滿庭紅杏碧桃開─増─司空圖杏花─詩家偏為此
傷情品韻由來莫與争解笑亦應兼解語只應慵語倩
鶯聲　─吳村看杏花─潘郎愛説是詩家枉占河陽一縣
花千載幾人捜警句補方金字愛晴霞　─鄭谷曲江紅
杏─遮莫江頭栁色遮日濃鶯睡一枝斜女郎折得殷勤
看道是春風及第花　─羅隐咏杏花─暖氣潛催次第春
梅花已謝杏花新半開半落閒園裏何異榮枯世上人
　─宋王禹偁杏花六首─紅芳紫萼怯春寒蓓蕾粘枝密
作團記得觀燈鳳樓上百條銀燭淚闌干　暖映垂楊
曲檻邉一堆紅雪罩春烟春來自得風流伴榆莢休抛
買笑錢　桃紅梨白欲争春素態嬌姿兩未匀日暮墻
頭試回首不施朱粉是東鄰　長愁風雨暗離披醉繞
吟看得幾時只有流鶯偏趁意夜來偷宿最繁枝　登
龍曽入少年塲錫宴瓊林醉御觴争戴滿頭紅爛漫至
今猶雜桂枝香　陌上紛披枝上稀多情猶解撲人衣
䨇成灑道迎王母十里濛濛絳雪飛─邵雍瀍河上觀
杏花廻─瀍河東看杏花開花外天津暮却廻更把杏花
頭上插途人知道看花來─王安石北陂杏花─一陂春
水繞花身花影妖嬈各占春縱被春風吹作雪絶勝南
陌碾成塵─杏花─垂楊一徑紫苔封人語蕭蕭院落中
獨有杏花如喚客倚墻斜日數枝紅　─次韻杏花三首
只愁風雨刼春回怕見枝頭爛漫開野鳥不知人意緒
啄教零亂㸃蒼苔　心憐紅蕊與移栽不惜年年糞壤
培風雨無時誰會得欲教零亂強催開　看時髙艶先
驚眼折處幽香易滿懐野女強篸看亦醜少教憔悴逐
荆釵─蘇軾徐熙杏花─江左風流王謝家盡攜書畫到
天涯却因梅雨丹青暗洗出徐熙落墨花　─徐積杏花
二首─窓外花開紅滿枝董生正下讀書帷東風到晚殊
無定今夜清香屬阿誰　一㸃臙脂淡染腮十分顔色
為誰開殘燈欲燼書帷閉猶有清香半夜來　─原─呂祖
謙看杏花─江梅已過杏花初尚怯春寒著蕊疎待得重
來幾枝在半随蝶翅半蜂鬚　─増─范成大題張晞顔杏
花圖─紅粉團枝一萬重當年獨自費東風若為報答春
無賴付與笙歌鼎沸中　─雲露堂前杏花─蠟紅枝上粉
紅雲日麗烟濃看不真浩蕩光風無畔岸如何鎖得杏
園春　─原─楊萬里杏花五首─白白紅紅一樹春晴光耀
眼看難真無端昨夜蕭蕭雨細錦全機却作茵　紅藍
細細糝晴苞紫玉森森走膩條枯梗折枝無一寸併驅
春色犇花梢　不信東皇也有私如何偏寵杏花枝于
中更出紅千葉且道化工奇不奇　曽見乾條撼雪飛
一暄爆出萬餘枝從今日日湏來看看到紅紅白白時
　看花千樹洛陽春白傅年年愛趙村月蕊晴葩風露
格老夫移得在東園　─朱淑真杏花─淺注臙脂翦絳綃
獨将嬌艶冠花曺春心自得東皇意逺勝𤣥都觀裏桃
　─増─金劉豫杏─竹塢人家瀕小溪數枝紅杏出疎籬門
前山色𢃄烟重幽鳥一聲春日遲　─元好問杏花雜詩
三首─杏花墻外一枝横半面宮妝出曉晴看盡春風不
回首寳兒元自太憨生　露華浥浥汎晴光睡足東風
倚緑窓試遣紅妝映銀燭湘桃争合伴仙郎　紅妝翠
盖惜風流春動香生不自由莫向芸齋厭閒冷小詩供
作錦纒頭　─渾源望湖川見百葉杏花─四月山泉凍未
開東君纔為挽春廻多情丹杏知人意留著䨇華待我
來　─元元淮南圃杏花─臙脂萬㸃怯輕寒蓓蕾枝頭絳
雪乾昨夜南園春雨過玉人曉起掲簾看　─安熙杏花
始開連日大風不獲一賞晨起徃觀歸而小酌得一絶
句─生紅和露滴臙脂又到芳春寂寞時便擬提壺花下
醉却愁羞殺背隂枝　─鄭氏允端徐熙杏花─寫生政自
愛徐熙把卷摩挲眼欲迷曽記沉沉春雨後一枝斜透
粉墻西─明陳鐸寫杏花自題絶句─晴園紅粉䕶春烟
髣髴江村二月天記得景卿回首處一枝斜拂酒樓前
　─朱曰藩涇西杏花雜興─張村趙村與吳村千古空牽
艶客魂墻東一樹穠如錦莫怪先生獨閉門　─原─申時
行題扇頭杏花─上林佳處午橋邉半染赬霞半著烟記
得曲江春日裏一枝曽占百花先　─増─文嘉杏花─三月
曲江㣲雨乾東風一日徧長安圍烟簇粉春如海總待
新郎馬上看　─原─張新曲江池畔題詩處燕子飛時花
正開報道狀元歸去也馬頭春色日邉來
詩散句─原─唐劉禹錫─年年曲江望花發即經過未飲心
先醉臨風思倍多　─沈亞之─𢃄雲猶誤雪映日欲欺霞
紫陌傳香逺紅泉落影斜　─宋孫何─殷紅鄙桃艶淡白
笑棃花落處飄㣲霰繁時疉亂霞　─増─元栁貫─今晨訪
客出城東馬上風來亂吹塕穠桃靚李杳然空山杏一
梢紅聳聳浮暉滿樹豈饒春麗色迎人太矜寵　─唐王
維─屋上春鳩鳴村邉杏花白─原─杜甫─盈盈當雪杏艶
艶待香梅　─宋宼凖─孤村芳草逺斜日杏花飛　─文同
月淡斜分影池清暗寫真　─唐李啇隐─粥香餳白杏花
天省對流鶯坐綺筵　─増─李啇隐─日日山光鬭日光山
城斜路杏花香　─原─韋莊─大道青樓御苑東玉欄仙杏
壓枝紅　─増─宋梅堯臣─田家春作日日近丹杏破纇場
圃頭　─原─蘇軾─我是朱陳舊使君勸農曽入杏花村
増─蘇軾─一色杏花三十里新郎君去馬如飛　─沈與求
杏火燒空潑眼明遊人蕩漿緑蕪城　─陸游─鴨頭緑漲
池平岸猩血紅深杏出墻　─原─施芸隐─落梅香斷無消
息一樹春風屬杏花　─鄭安晚─客裏不知春早晚失驚
紅雨到墻隂　─増─金叚繼昌─西崦山家籬落背杏梢初
見一分紅　張萬公─今日檐間看風色一株紅杏暗驚
心　─元劉秉忠簷外杏花横素月恰如梅影在西窓
唐白居易園杏紅萼折　─孟郊─碎纈紅滿杏　─原─李賀
烟濕杏花鬚　紅簇交枝杏　─増─李嘉祐─度雨杏花稀
　─原─姚合花開連錦帳　増─温庭筠─春鬢杏花紅　薛
能─山熱杏花村　─韋荘─紅障杏籬深─原─宋文同─曽伴
曲江春　─増─元馬祖常─仙杏葩凝赤─原─唐杜甫─種杏
仙家近白榆　─白居易─花園淡薄開花鳳　─増─白居易
紅蠟粘枝杏欲開　─項斯─緑杏揺風占古春　─曺唐─好
風吹樹杏花香　─薛能─蕊杏含春欲鳥啼─韓偓─杏苞
如臉半開香　─原─鄭谷─栁絲牽水杏花紅　─唐彦謙─杏
艶桃花奪晚霞　─増─吳融─杏花向日紅匀臉　─髙蟾─日
邉紅杏倚雲栽　─張佖─隔江紅杏一枝明　─原─韋荘─霏
㣲紅雨杏花天　─増─羅隐─小杏妖嬈弄色紅─宋梅堯
臣─丹杏梢頭漏泄春　─王令─杏萼春深翻淺纈　─張耒
密装杏萼紅如糝　─金張藥─晴日有心烘杏花　─王偓
杏花聫句香随馬　─王元粹─臨風一樹杏花開　─元馬
臻─杏花一樹開如錦　─陳深─夕陽一樹杏花明　─倪瓚
風軒紅杏散餘霞　杏花飛雪㸃春波
詞─原─宋趙鼎㸃絳唇─烟冷金爐夢回鴛帳餘香嫩更無
人問一枕江南恨　消痩休文頓覺春衫褪清明近杏
花吹盡薄暮東風𦂳　─曽覿春光好─臙脂膩粉光輕正
新晴枝上閙紅無處著近清明　仙娥進酒多情向花
下相笑盈盈不惜十分傾玉斚惜彫零　─増─張孝祥菩
薩蠻─東風約畧吹羅幕一簾細雨春隂薄試把杏花看
濕紅嬌暮寒　佳人䨇玉枕烘醉鴛鴦錦折得最繁枝
暖香生翠幃　─康與之憶秦娥─春寂寞長安古道東風
惡東風惡臙脂滿地杏花零落　臂銷不奈黄金約天
寒尚怯春衫薄春衫薄不禁珠淚為君彈却　─曽平丘
清平樂─艶苞初坼偏惜東風力上苑梨花烟雨濕新染
臙脂顔色　玉人小立簾櫳輕匀媚臉妝紅斜插一枝
雲髻看誰剰得春容　─金王庭筠清平樂─今年春早到
處花開了只有此枝春恰好月底輕顰淺笑　風流全
似梅花承當疎影横斜夢想溪南溪北竹籬茅舍人家
　─原─宋杜安世憶漢月─紅杏一枝遥見凝露粉愁香怨
吹開吹謝任春風恨流鶯不能拘管　曲池連夜雨緑
水上翠紅千片直擬移來向深院任彫零不孤䨇眼
増─趙彦端千秋嵗─杏花風下獨立春寒夜㣲雨度疎星
挂暉暉濃艶出嫋嫋繁枝亞朱檻倚輕羅醉裏添還卸
　寂寞情猶乍悵望驂鸞駕衣褪玉香欺麝一花拚一
醉杯重慿誰把春去也重簾翠幕人如畫　─原─沈公述
念奴嬌─杏花過雨漸殘紅零落臙脂顔色流水飄香人
漸遠難托春心脉脉恨别王孫墻隂目斷手把青梅摘
金鞍何處緑楊依舊南陌　消散雲雨湏㬰多情因甚
有輕離輕拆燕語千般争解説些子伊家消息厚約深
盟除非重見見了方端的而今無奈寸腸千恨堆積
増─晁端禮水龍吟─小桃零落春将半䨇燕却來池館名
園相倚初開繁杏一枝遥見竹外斜穿栁間深映粉愁
春怨任紅欹宋玉墻頭千里漫牽惹人腸斷　常記山
城斜路噴清香日遲風暖春隂挫後馬前惆悵滿枝妝
淺深院簾垂雨愁人處碎紅千片料明年更發多應更
好約鄰翁看
别録─増─釵小志─阮文姬插鬢用杏花陶溥公呼曰二花
　─歸田詩話─陳簡齋詩云客子光隂詩卷裏杏花消息
雨聲中陸放翁詩云小樓一夜聼春雨深巷明朝賣杏
花皆佳句也惜全篇不稱葉靖逸詩春色滿園關不住
一枝紅杏出墻來戴石屏詩一冬天氣如春暖昨日街
頭賣杏花句意亦佳可以追及之　─花事類編─趙清獻
公帥蜀有妓𢃄杏花清獻喜之戲曰頭上杏花真有幸
妓應聲曰枝間梅子豈無媒　─原─種杏與桃同取極熟
者𢃄肉埋糞中至春芽出即移别地行宜稀宜近人家
樹大戒移栽移則不茂正月钁樹下地通陽氣二月除
樹下草三月離樹五歩作畦以通水旱則澆灌遇有霜
雪則燒烟樹下以䕶花苞
　　桃花一(桃實别見果譜/)
原─桃西方之木也乃五木之精枝榦扶疎處處有之葉
狹而長二月開花有紅白粉紅深粉紅之殊他如單瓣
大紅千瓣桃紅之變也單瓣白桃千瓣白桃之變也爛
漫芳菲其色甚媚花早易植木少則花盛種類頗多夲
草云絳桃(千/瓣)緋桃(俗名蘇州桃花如翦絨/比諸桃開遲而色可愛)千葉桃(一名/碧桃)
(花色/淡紅)美人桃(一名人面桃粉/紅千瓣不實)二色桃(花開稍遲粉/紅千瓣極佳)日月
桃(一枝二花/或紅或白)鴛鴦桃(千葉深紅/開最後)瑞仙桃(色深紅/花最密)又有夀
星桃(樹矮而花/亦可玩)巨核桃(出常山漢明帝時/所獻霜下始花)十月桃(十月/實熟)
(故名花/紅色)油桃(月令中桃始華即此其華最繁/文選所謂山桃發紅萼是也)李桃(花深/紅色)
王敬美有言桃花種最多其可供玩者莫如碧桃人面
桃二種緋桃乏韻即不種亦可也
彚考─原─詩周南─桃之夭夭灼灼其華─𫝊─桃有華之盛者
夭夭其少壯也灼灼華之盛也　─召南─何彼穠矣花如
桃李　─禮記月令─仲春之月桃始華　─史記李将軍𫝊
贊─諺云桃李不言下自成蹊　─増─易通卦驗─驚蟄曰大
壯初九桃不花倉庫多火　─原─春秋運斗樞玉衡星之
精散為桃　─増─管子─五沃之土其木宜桃─原─荀子─桃
李倩粲于一時時至而殺至於松栢經隆冬而不凋蒙
霜雪而不變可謂得其性矣　─増─十洲記─東海有山名
度索山有大桃樹屈盤數千里曰蟠桃　─拾遺記─扶桑
東五萬里有磅磄山上有桃樹百圍其花色青黑萬嵗
一實　─原─神仙傳─樊夫人與夫劉剛俱學道術各自言
勝中庭有兩大桃樹夫妻各咒其一桃便相鬭擊良乆
剛所咒者樹走出籬外　─増─晉宮閣名─華林園桃七百
三十八株白桃三株侯桃三株　─妬記─武厯陽女嫁阮
宣武絶忌家有一桃樹華葉灼燿宣歎美之即便大怒
使婢取刀斫樹摧折其華　─原─史畧─北齊盧士深妻崔
林義之女有才學春日以桃花和雪靧兒面咒曰取紅
花取白雪與兒洗面作光悦取白雪取紅花與兒洗面
作妍華取花紅取雪白與兒洗面作光澤取雪白取花
紅與兒洗面作華容　─増─景龍文館記─景龍四年春上
宴於桃花園羣臣畢從學士李嶠等各獻桃花詩上令
宮女歌之辭既清婉歌仍妙絶獻詩者舞蹈稱萬嵗上
勅太常簡二十篇入樂府號曰桃花行　─原─開元天寳
遺事─御苑新有千葉桃花帝親折一枝插於妃子寳冠
上曰此箇花尤能助嬌態也　明皇禁苑中初有千葉
桃盛開帝與貴妃日宴於樹下帝曰不獨萱草忘憂此
花亦能銷恨　─増─北户録─桑苧翁謂李復云天寳末有
韋長史虗舟寓于廬山瀑布泉時夏月多雨見瀑布之
中流出一桃葉濶五寸長一尺二寸　─原─劇談録─武宗
朝術士王瓊妙於化物無所不能方冬以藥栽培桃杏
數株一夕繁英盡發芳蕊濃艶月餘方謝　─夲事詩─唐
崔䕶舉進士不第清明獨遊都城南得村居花木叢萃
叩門乆之有女子自門隙問對曰尋春獨行酒渇求飲
女子啟關以盂水至獨倚小桃柯佇立而屬意殊厚崔
辭起送至門如不勝情而入後絶不復至及來嵗清明
徑徃尋之門庭如故而扃矣因題詩於左扉云去年今
日此門中人面桃花相映紅人面不知何處去桃花依
舊笑春風後數日復徃聞其中哭聲䕶叩門有老父出
曰君非崔䕶耶曰然曰君殺我女吾女笄年未嫁自去
年以來常恍惚如有所失比日與之出歸見左扉字入
門遂病絶食數日而死崔大感慟請入哭之尚儼然在
牀崔舉女首枕以股大呼曰䕶在斯䕶在斯湏㬰開目
半日復活老父大喜以女歸之　─増─清異録─江南後主
同氣宜春王從謙嘗春日與妃侍遊宮中後圃妃侍覩
桃花爛開意欲折而條髙小黄門取綵梯獻時從謙正
乗駿馬擊毬乃引鞚至花底痛採芳菲顧謂嬪妾曰吾
之緑耳梯何如　─外史檮杌─蜀孟知祥僭位召百官宴
芳林園賞紅桃花其葉六出　─彦周詩話─春時穠麗無
過桃栁桃之夭夭楊栁依依詩人言之也老杜云顛狂
栁絮随風舞輕薄桃花逐水流不知縁誰而波及桃花
與楊栁矣　─原─埤雅─桃性早華又華於仲春故周南以
興女之年時俱富也　─雞肋編─范純仁女孫病狂嘗閉
於室中窓外有大桃樹一株花適盛開一夕斷櫺登木
食桃花幾盡自是遂愈　─孫公談圃─石曼卿通判海州
以山嶺髙峻人路不通畧無花卉㸃綴照映使人以泥
裹桃核抛擲于山嶺上不數年間花發滿山爛如錦繡
　─増─老學庵筆記─歐陽公梅宛陵王文恭集皆有小桃
詩歐詩云雪裏花開人未知摘來相顧共驚疑便湏索
酒花前醉初見今年第一枝初但謂桃花有一種早開
者耳及游成都始識所謂小桃者上元前後即著花狀
如垂絲海棠曽子固雜識云正月二十開天章閣賞小
桃正謂此也　─全唐詩話─劉禹錫元和十年自朗州召
至京戲贈看花君子云紫陌紅塵拂面來無人不道看
花回𤣥都觀裏桃千樹盡是劉郎去後栽再游𤣥都觀
絶句并序云余貞元二十一年為屯田郎時此觀未有
花是嵗出牧連州貶朗州司馬居十年召至京師人人
皆言有道士手植仙桃滿觀如紅霞遂有前篇以志一
時之事旋又出牧今十有四年復為主客郎中重遊𤣥
都蕩然無復一樹惟兎葵燕麥動揺春風耳因再題二
十八字以俟後游時太和二年三月也詩云百畝庭中
半是苔桃花净盡菜花開種桃道士歸何處前度劉郎
今又來　─鄭志道劉阮洞記─鳴玉澗之東有塢植桃數
畦花光射目落英繽紛㸃綴芳草流紅縹緲随水而下
此昔人食桃輕舉之地也遂名曰桃花塢　─六朝事迹
桃花塢在蒋山寳公塔之西北舊有桃花甚盛今不復
存霹靂溝在城東五里王荆公詩云霹靂溝西路柴
荆四五家憶曽騎欵叚随意入桃花─花經─碧桃千葉
桃三品七命緋桃花五品五命─王維楨游石城山記
茅公嘗與余遊石城山中其時三月矣而桃尚未華茅
公訝之而問故余謂草木期雖至猶湏日曝之乃發耳
今四面連峰雲霧恒發其上見日最難桃華能乎故得
日茍先梅常侵臘得日茍後桃乃失春斯未足訝也
王叔承茅山記─夜次毘陵桃花園桃花數十畝映月如
朝霞忽忽身在華陽夢中也─聞鴈齋筆談─桃之品無
慮數十絳碧夭緋總堪極目然夭者故是正色耶至于
人面桃則桃之變極矣瑩白如雪光浮白外素者故艷
不艶于此方之梅花則今古雅俗正復迥然藉使敷蘤
一時堪作梅嬖夭夭者雲從可也─香宇詩談─今花始
開曰試花張司業新桃行植之三年餘今夏初試花月
令桃始華亦讀如試─王立程天台山記─桃源洞即漢
永平中劉晨阮肇遇仙處澗之東塢有桃數畦春時花
光射目紅雨㸃綴芳草如踏錦茵─江郎山志─山多緋
桃華而不實─黄山志─桃花峰下有桃花源桃花溪處
處皆桃花─武夷雜記─春山霽時滿鼻皆新緑香訪鼓
樓坑十里桃花杖䇿獨行随流折步春意尤閒　─西湖
志─包家山多桃花宋時有匾曰蒸霞二月遊人最盛號
小桃源董嗣杲詩綺霞蒸日透林梢一簇南山尚姓包
冷水峪邉苔色老冲雲樓下樹隂髙園鄰古道傳耕籍
臺倚青城想拜郊欲趁桃花尋隐去關門無鎖不湏敲
　西湖棲霞嶺以嶺上桃花爛漫色如凝霞故名　─原
𤣥中記─寧波府城東舊傳劉阮采藥於此春月桃花萬
樹儼若桃源─花史─茅山乾元觀道士姜麻子閻蓬頭
弟子也從揚州乞爛桃核數石空山月明中種之不避
豺虎自茶庵至觀中有桃花五里餘　志勤禪師在溈
山因桃花悟道偈曰自從一見桃花後三十年來更不
疑　簡州天水一碧放目無際春月桃花甚繁　潘岳
為河陽令栽桃李號河陽滿縣花　劉公幹居鄴下一
日桃李爛漫值諸公子延賞久之方去公幹問僕曰損
花乎僕曰無但愛賞而已公幹曰珍重輕薄子不損折
使老夫酒興不空也遂飲花下　錢伸仲于錫山所居
作芳美亭種桃數千百株蔡載作詩曰髙人不惜地自
種無邉春莫随流水去恐汙世間塵　古田縣黄蘖山
多桃樹下有桃塢桃湖桃洲春月不減武陵桃溪在黄
蘖山下春風㣲和夭桃夾岸亦勝境也　漵浦一名華
蓋山昔人嘗種桃千樹至今呼桃花圃─増─一統志─平
樂府仙巖富州口多桃花旁有碧潭游魚可掬
集藻─記─原─晉陶潛桃花源記─晉太元中武陵人捕魚為
業縁溪行忘路之逺近忽逢桃花林夾岸數百步中無
雜樹芳草鮮美落英繽紛漁人甚異之復前行欲窮其
林林盡水源便得一山山有小口髣髴若有光便舍船
從口入初極狹纔通人復行數十步豁然開朗土地平
曠屋舍儼然有良田美池桑竹之屬阡陌交通雞犬相
聞其中徃來種作男女衣著悉如外人黄髮垂髫並怡
然自樂見漁人乃大驚問所從來具答之便要還家設
酒殺雞作食村中聞有此人咸來問訊自云先世避秦
時亂率妻子邑人來此絶境不復出焉遂與外人間隔
問今是何世乃不知有漢毋論魏晉此人一　一為具言
所聞皆歎惋餘人各復延至其家皆出酒食停數日辭
去此中人語云不足為外人道也既出得其船便扶向
路處處志之及郡下詣太守説如此太守即遣人随其
徃尋向所志遂迷不復得路南陽劉子驥髙尚士也聞
之欣然規徃未果尋病終後遂無問津者─增─明王衡
東門觀桃花記─盖今人多偽為雅而吾吳尤甚蘭菊幾
家置一譜焉次則君竹而友松第而至桃花極矣廼余
性獨深愛桃花毎春未嘗不游游必徧今年二月之十
七日余與汝増約使人徃探城四隅問花之所止而之
焉具報東門好則步出東門踏菜花行望見一邨居小
有花栁可觀則酒鎗與蒲席已次第設矣其居在小溪
中桃花左右溪約有三四十株甚嫩美既又移至吳氏
莊莊宅與池相遶畧同前而廣五倍之花碩大且繁中
一緋色據水上者特異長楊數章立池外如偉丈夫衣
冠拱手而䕶少女于内桃花亦醉面垂垂傍水洗妝不
輕見頭額也飲樹下留連乆之顧日尚未晡廼復信步
尋花其在水濵者墻角橋畔者菜花栁樹叢中者輙灑
水施茵曰與而延客或遇之矮簷下及坑塹竈突之間
則含酒滿舌噀之曰為汝浣衣席暖更移酒盡復買忘
其去城之遂逺也汝增曰夫桃價不堪與牡丹作奴人
且以市娼辱之子何好之甚余笑曰子品花乎品價乎
夫價則百十桃者有之然皆如口脂面粉不粘人意刻
畫綵繢人能盗天夫桃也逺而睇之光浮浮然近而即
之若有暖暈然盖頌桃徳者夭夭近之灼灼則已下矣
擬之于春殆㢲女乎陽出震而得梅桃與梅其得氣獨
完故於香味色中具有别韻即刻畫綵繢者巧愈不似
似愈不真子舍是而貴夫盆盎拳握之觀何歟且夫天
下之貴賤失所久矣餖飣貴而梁肉賤土偶貴而人物
賤品題貴而考課賤桃之賤于子無惑也汝増無以對
遂以筆誌其語
頌─増─梁江淹桃頌─惟園有桃惟山有叢丹葩擎露紫葉
繞風引霧如電映烟成虹伊春之秀乃華之宗
賦─増─陳張正見衰桃賦─巖巖秀峰吐桂榮松獨夭桃之
灼灼輕擢采於寒蹤爾乃萬株成錦千林似翼苔畫波
文花然樹色發秦源而逸氣飄漢綬而流芳譬蘭釭之
夜炷似明鏡之朝妝成蹊列徑光崖豔氾間真定之蒼
棃雜房陵之縹李紛芳難歇照曜無儔舒若霞光欲起
散似電采将收既而風落新枝霜飛故葉歎垂釣之妖
童怨傾城之麗妾　─原─唐皮日休桃花賦并序─余嘗慕
宋廣平之為相貞姿勁質剛態毅狀疑其鐵腸與石心
不解吐婉媚辭然覩其文而有梅花賦清便富艶得南
朝徐庾體殊不類其為人也後蘓相味道得而稱之廣
平之名遂振嗚呼夫廣平之才未為是賦則蘇公果暇
知其人哉将廣平困于窮阨于躓強為是文耶日休于
文尚矣狀花卉體風物非有所諷輙抑而不發因感廣
平之所作復為桃花賦其辭曰伊祁氏之作春也有豔
外之豔華中之華衆木不得融為桃花厥花伊何其美
實多臺𨽻衆芳縁餙陽和開破嫩萼壓低柔柯其色則
不淡不深若素練輕茜玉顔半酡若夫美景姸時春含
曉滋密如不幹繁若蕪枝妦妦婉婉夭夭怡怡或俛者
若想或閉者如癡或向者如步或倚者如疲或温黁而
可薰或婑媠而莫持或幽柔而旁午或撦冶而倒披或
翹矣如望或凝然若思或奕偞以作態或窈窕而騁姿
日将明兮似喜天将慘兮若悲近榆錢兮妝翠靨映楊
栁兮顰愁眉輕紅拖裳動則裊香宛若鄭袖初見楚王
夜景皎㓗閧然秀發又若嫦娥欲奔明月蝶散蜂寂當
閨脉脉又若妲已未聞裂帛或開故楚豔豔春曙又若
息媯含情不語或臨金塘或交綺井又若西子浣紗見
　影玉露厭浥妖紅墜濕又若驪姬将譛而泣或在水濵
　或臨江浦又若神女見鄭交甫或臨廣筵或當髙㑹又
　若韓娥将歌斂態㣲動輕風婆娑暖紅又若飛燕舞于
　掌中半霑斜吹或動或止又若文姬将賦而思丰茸旖
　旎互交逓倚又若麗華侍讌初醉狂風猛雨一陣紅去
　又若褒姒初随戎虜滿地春色階前砌側又若戚姬死
　于鞫域花品之中此花最異以衆為繁以多見鄙自是
　物情非關春意若氏族之斥素流品秩之卑寒士他目
　則目他耳則耳或以昵而稱珍或以疎而見貴或有實
　而花乖或有花而實悴其花可以暢君之心目其實可
　以充君之口腹匪乎兹花他則碌碌我欲脩花品以此
　花為第一懼俗情之横議我曰不然為之則已我目吾
　目我耳吾耳姸媸决于心取舍斷于志豈惟草木之品
　獨然信為國兮如此
　
御定佩文齋廣羣芳譜卷二十五
　欽定四庫全書
御定佩文齋廣羣芳譜卷二十六
　　花譜
　　　桃花二
　集藻─五言古詩─原─晉陶潛桃花源詩─嬴氏亂天紀賢者
　避其世黄綺之商山伊人亦云逝往迹􁎹復湮來徑遂
　蕪廢相命肄農耕日入從所憩桑竹垂餘䕃菽稷随時
　藝春蠶取長絲秋熟靡王税荒路曖交通雞犬互鳴吠
　爼豆猶古法衣裳無新製童孺縱行歌斑白歡遊詣草
　榮識節和木衰知風厲雖無紀歴誌四時自成嵗怡然
　有餘樂于何勞智慧竒蹤隠五百一朝敞神界淳薄既
　異源旋復還幽蔽借問遊方士焉測塵囂外願言躡輕
　風髙舉尋吾契─梁簡文帝詠桃─初桃麗新彩照地吐
　其芳枝間留紫燕葉底發輕香飛花入露井交幹拂華
　堂若映窓前栁端疑紅粉妝　─增─沈約詠桃─風來吹葉
　動風去畏花傷紅英已照灼况復含日光歌童暗理曲
游女夜縫裳詎减當春淚能斷思人腸　─任昉詠池邉
桃─已謝西王苑復揖綏山枝聊逢賞者愛棲趾傍蓮池
開紅春灼灼結實夏離離　─隋蕭慤奉和詠龍門桃花
舊聞開露井今見植龍門樹少知非塞花髙異小園論
時應未發故欲影歸軒祇言經摘罷猶勝逐風翻　─唐
孔紹安應詔詠夭桃─結葉還臨影飛香欲徧空不意餘
花落翻沉露井中　─原─李白古風─桃花䦕東園含笑誇
白日偶蒙東風榮生此艶陽質豈無佳人色但恐花不
實宛轉龍火飛零落早相失詎知南山松獨立自蕭瑟
　─寄東魯二稚子─吴地桑葉緑吴蠶已三眠我家寄東
魯誰種龜隂田春事已不及江行復茫然南風吹歸心
飛堕酒樓前樓東一株桃枝葉拂青烟此樹我所種别
來向三年桃今與樓齊我行尚未旋嬌女字平陽折花
倚桃邉折花不見我淚下如流泉小兒名伯禽與姊亦
齊肩䨇行桃樹下撫背復誰憐念此失次第肝腸日憂
煎裂素冩逺意因之汶陽川　─增─張籍新桃─桃生葉婆
娑枝葉四面多髙未出墻顛蒿莧相凌摩植之三年餘
今年初試花秋來未成實其隂良已嘉青蟬不來鳴安
得迅羽過常恐牽絲蟲蒙羃成網羅顧託戯童兒勿折
吾柔柯明年結甘實磊磊充汝家　─白居易種桃歌─食
桃種其核一年核生芽二年長枝葉三年桃有花憶昨
五六嵗灼灼盛芬華迨兹八九載有减而無加去春已
稀少今春漸無多明年後年後芳意當如何命酒樹下
飲停杯拾餘葩因桃忽自感悲吒成狂歌　─宋梅堯臣
通判桃花㕔─種桃西庭下有意延東風東風與雨至染
出枝上紅花底有小鳥其字曰桃蟲既於桃得名為桃
言女工剪羅作舞衣奉君歡莫窮舉杯無愧者避世武
陵翁　─蘇軾次韻表兄程正輔江行見桃花─曲士賦懐
沙草木傷莽莽徳人無荆棘坐失嶺嶠阻我兄瑚璉姿
流落漳江浦净眼見桃花紛紛墮紅雨蕭然振衣裓笑
問散花女我觀解語花粉色如黄土一言破千偈况爾
初不語可憐一轉話他日如何舉故復此微吟聊和嘔
啞櫓江邊閒草木閑客當為主邇來子羙痩正坐作詩
苦袖手焚筆研清篇真漫與願君理北轅六轡去如組
上林桃花開水煖鴻北翥　─元劉詵和羅昌逢千葉桃
閏贏首增春朔霽久連望梅殘不留玉桃盛忽成障異
姿奪衆妍姝萼同一狀重緋雜裼襲叠綵迷下上淚明
露借光影堕日分漾紛披競年華翦刻費天匠先生被
花惱書罷時亦訪亭空晝無人山鳥立幽桁横波繞碧
帶老樹入古像同遊無前度得句有孤倡仙源誰與期
㣲風起衣浪　─明仁宗桃園春曉─曙光猶未分芳園露
華炫碧桃千萬樹鮮妍如錦絢隔林鶯語滑兩兩間闗
囀掖垣將啟扉漏箭傳聲逺花底候宫車更覺東風軟
　─袁凱桃谿─繁花亦何言人至迹愈顯因石自髙下緑
源屢回轉鶯啼隂久匝雨霽苔猶淺漁父欲問津烟中
聞雞犬
七言古詩─原─唐王維桃花源行─漁舟逐水愛山春兩岸
桃花夾去津坐看紅樹不知逺行盡青溪不見人山口
潛行始隈隩山開曠望旋平陸遥㸔一處攅雲樹近入
千家散花竹樵客初傳漢姓名居人未改秦衣服居人
共住武陵源還從物外起田園月明松下房櫳静日出
雲中雞犬喧驚聞俗客争來集競引還家問都邑平明
閭巷掃花開薄暮漁樵乘水入初因避地去人間及至
成仙遂不還峡裏誰知有人事世中遥望空雲山不疑
靈境難聞見塵心未盡思鄉縣出洞無論隔山水辭家
終擬長游衍自謂經過舊不迷安知峰壑今來變當時
只記入山深青溪幾曲到雲林春來遍是桃花水不辨
仙源何處尋　─李白寄逺─憶昨東園桃李紅碧枝與君
此時初别離金瓶落井無消息令人行歎復坐思坐思
行歎成楚越春風玉顔畏銷歇碧窓紛紛下落花青樓
寂寂空明月兩不見但相思空留錦字表心素至今緘
愁不忍窺　─杜甫風雨㸔舟前落花戯為新句─江上人
家桃樹枝春寒細雨入踈籬影遭碧水潛勾引風妬紅
花却倒吹吹花困癲旁舟楫水光風力俱相怯赤憎輕
薄遮人懐珍重分明不來接濕久飛遲半欲髙縈沙惹
草細于毛蜜蜂蝴蝶生情性偷眼蜻蜓避百勞　─韓愈
桃源圖─神仙有無何𣺌茫桃源之説誠荒唐流水盤廻
山百轉生綃數幅垂中堂武陵太守好事者題緘逺寄
南宫下南宫先生欣得之波濤入筆驅文辭文工畫妙
各臻極異境恍忽移于斯架巖鑿谷開宫室接屋連墻
千萬日嬴顛劉蹶了不聞地圻天分非所恤種桃處處
惟䦕花川源逺近蒸紅霞初來猶自念鄉邑嵗久此地
還成家漁舟之子來何所物色相猜更同語大蛇中斷
喪前王羣馬南渡開新主聼終詞絶共凄然自説今經
六百年當時萬事皆眼見不知幾許猶流傳争持酒食
來相饋禮數不同樽爼異月明半宿玉堂空骨冷魂清
無夢寐夜半金雞啁唽鳴火輪飛出客心驚人間有累
不可住依然離别難為情船開棹進一廻顧萬里蒼蒼
烟水暮世俗寜知偽與真至今傳者武陵人　─增─元稹
南家桃─南家桃樹深紅色日照露光㸔不得樹小花狂
風易吹一夜風吹滿墻北離人自有經時别眼前落花
心歎息更待明年花滿枝一年迢遞空相憶　─李咸用
緋桃花歌─上帝春官思麗絶夭桃變態求新悦便是花
中傾國容牡丹泫露長門月野樹滴殘鵑呌血曦車碾
下朝霞屑惆悵東風未解狂争教此物芳菲歇　─宋歐
陽修四月九日幽谷見緋桃盛開─經年種花滿幽谷花
開不暇把一巵人生此事尚難必况欲功名書鼎彛深
紅淺紫㸔雖好顔色不耐東風吹緋桃一樹獨後發意
若待我留芳菲清香嫩蕊含不吐日日怪我來何遲無
情草木不解語向我有意偏依依羣芳落盡始爛漫榮
枯不與衆艶隨念花意厚何以報唯有醉倒花東西盛
開比落猶數日清樽尚可三四擕　─王安石移桃花示
俞秀老─舍南舍北皆種桃東風一吹數尺髙枝柯蔫綿
花爛漫羙錦千兩敷亭臯晴溝漲春緑周遭俯視紅影
移漁舠山前邂逅武陵客水際髣髴秦人逃攀條弄芳
畏晼晩已見黍雪盤中毛仙人愛杏令虎守百年終屬
樵蘇手我衰此果復易朽蟲來食根那得久瑶池紺絶
誰見有更植花時且進酒君能酩酊相隨否　─元吾丘
衍桃花雨樂府一章寄翼之─秦源春夢陽䑓晩風散驚
紅作秋苑閒隂碧樹揺暖雲茸苔羅水香氤氲蝶飛不
􁉡烟綿路吴娥怨澀鸞階歩參差海羽䨇燕來依㣲石
舞瀟湘囘　─明楊基千葉桃花─江花先好還先落一月
芳菲已蕭索掖垣一樹獨䦕遲嫩葉蘢蓯抱香萼朝來
小雨浥輕紅春色千重與萬重㸃注定知煩曉露剪裁
寧不費春工春來到處尋桃李不道東闌花自羙傷心
世事總如花何用勞勞行萬里　─憶左掖千葉桃花─穠
李積皓雪繁桃炫朝霞江邊日日見春色盡是尋常兒
女花東闌一樹能傾國千瓣玲瓏誰剪刻半吐疑紅却
勝紅全開似白元非白旁雖淺淡正復穠雅麗稱月閒
宜風隂時晴午各異態嗔喜笑顰無不工嗟我匆匆簿
書急時復㣲吟對花立白苧猶沾夕露香青鞋不怕蒼
苔􁉡而今漂泊楚江濵想像丰儀一愴神惆悵當時㸔
花客對花還説去年人　─冩生碧桃花歌─少年慣作㸔
花客陌上桃花縂相識春風似向此中偏一種花開百
般色只愛深紅更淺紅君家此夲更不同枝上白雲吹
不散堦前明月照疑空一縱一横根各别香上斜封愁
欲折畫筵紅燭人半醉忽見此花驚是雪武陵秦人那
得知河陽滿縣徒爾為當時東風千樹錦未比君家璚
樹枝翠禽飛來嗟易見粉蝶棲時難可辨紅妝羙女嬌
如花著向花間應掩面花今正開鶯亂啼酒醒拈筆為
君題羡君兄弟如虹蜺豪飲不愁花下迷玉壺清酒金
偏提秦筝琵琶羗管齊走覔橋西舊酒伴莫待風雨花
成泥　─王弼戯題窓前小桃─小桃甚小能芬芳乃在主
人㕔柱旁忽然見此婉清揚使我廢書典衣裳去年柔
弱風中狂樊姬癡小未解妝緑羅衫袂紅錦襠一笑伴
我窓風凉一春寂寞臥桁楊花氣撲簾聞晝香水飄竹
格小匡床主人乃是江左王小桃小桃弗爾傷坐㸔明
年㕔柱長─原─王世貞─閩中喬木俱成林林家主人饒
隠心時篘竹葉千斛酒來坐桃花萬樹隂澹日輕烟釀
芳暝翠羽黄鸝喚妝醒開處疑蒸紫㡌霞澆時欲涸栴
檀井祝君度索三千春有子仍為金母珍漢帝方徴上
林植可容長作武陵人　─馮琦─無棣城邊春欲暮臥龍
岡上花如霧年年醉徹武陵烟至今記得桃源路桃源
遍地桃花水翠屏髙傍層城起寧可餘姿㸃緑蕪肯將
浮艶誇穠李始㸔一徑盤空曲漸入千枝散朝旭滿樹
殘霞爛不收一天香雨飛紅玉白雲深鎖揚子居青山
自愛陶公廬平蕪十里閒㸔鳥春水一竿不羡魚大隠
何須分出處賞心豈必長林莽桃李濃滋華省隂公門
自是韶華主綏山一顆憶仙家絶勝河陽萬樹花嵗嵗
願公懸水鏡長將秋實代春華　─趙福元─神仙擁出蓬
萊宫羅幃繡幙圍香風雲鬟繞繞梳翡翠頳顔滴滴勻
猩紅千嬌百媚粲相逐爛醉芳春逞芬馥朝陽影裏燦
紅瓊晨霞香中咽寒玉承恩侍宴青帝前錦衣半脱酣
晝眠鶯鶯燕燕扶不起巧呼苦喚殊可憐傍欄無力嬌
　　欲語花羣本是桃源女幾年流水飯胡麻今在武陵溪
　　上住
　　五言律詩─
御製和唐太宗詠桃花即用原韻─苑裏韶華滿春工試綺妝
　霞輕籠樹影日暖散林光倚檻千叢錦開簾百和香東風
　自駘宕長䕶萬年芳
　　增─唐太宗詠桃─禁苑春暉麗花蹊綺樹妝綴條深淺色
　　㸃露參差光向日分千笑迎風共一香如何仙嶺側獨
　　秀隠遥芳　─李嶠詠桃─獨有成蹊處穠華發井傍山風
　　凝笑臉朝露泫啼妝隠士顔應改仙人路漸長還欣上
　　林苑千嵗奉君王　─劉長卿晩桃─四月深澗底桃花方
　　欲然寧知地勢下遂使春風偏此意頗堪惜無言誰為
　　傳過時君未賞空媚幽林前　─温庭筠敷水小桃盛開
　　敷水小橋東娟娟照露叢所嗟非勝地堪恨是春風二
　　月艶陽節一枝惆悵紅定知留不住吹落路塵中　─李
　　商隠桃園─竟日小桃園休寒亦未暄坐鶯當酒重送客
出墻繁啼久艶粉薄舞多香雪翻猶憐未圓月先出照
黄昏　─宋韓琦百井路山桃─漫嶺夭桃樹無人亦自開
雲霞深隠洞錦繡逺成堆生意驚樵斧芳情謝宴杯莫
迷行客路不似武陵囘　─明髙啟桃花─春色東家出相
窺似有心曲垣遮自短别院閉還深影動疑人折香揺
妬蝶尋好風時解意吹片拂羅襟　─原─申時行桃谿─分
得元都種依然玉洞春逶迤成曲徑爛漫及芳辰錦叠
溪邊浪紅銷雨後塵武陵差可擬吾豈避秦人　─方九
功─一曲桃園樹平沙十里春落花紅勝錦藉草緑如茵
野興邀詩伴村沽覓酒鄰怕逢漁父問疑是避秦人
陸卿子─一覩傾城貌千山斂夕霏露桃差比艶汀月借
生輝躡磴雲迎襪凌波水濺衣餘芳吹不散常繞渚烟
飛
七言律詩─原─唐杜甫題桃樹─小徑升堂舊不斜五株桃
樹亦從遮髙秋總餧貧人實來嵗還舒滿眼花簾户每
宜通乳燕兒童莫信打慈鵶寡妻羣盗非今日天下車
書正一家　─增─白居易晩桃花─一樹紅桃亞拂池竹遮
松䕃晩開時非因斜日無由見不是閒人豈得知寒地
生材遺較易貧家飬女嫁常遲春深欲落誰憐惜白侍
郎來折一枝　─温庭筠反生桃花發因題─病眼相逢四
壁空夜來山雪破東風未知王母千年熟且共劉郎一
笑同已落又開横晩翠似無如有帶朝紅僧䖍蠟炬髙
三尺莫惜連宵照露叢　─唐彦謙緋桃─短墻荒圃四無
鄰烈火緋桃照地春坐久好風休掩袂夜來細雨已沾
巾敢同俗態期青眼似有微辭動綘唇盡日更無鄉井
念此時何必見秦人　─李咸用緋桃花─茫茫天意為誰
留深染夭桃備勝遊未醉已知醒後憶欲開先為落時
愁癡蛾亂撲燈難滅躍鯉傍驚電不収何事梨花空似
雪也稱春色是悠悠　─李中詠桃花─祗應紅杏是知音
灼灼偏宜間竹隂幾樹半開金谷曉一溪齊綻武陵深
艶舒百葉時皆重子熟千年事莫尋誰歩宋墻明月下
好香和影上衣襟　─韋莊詠庭前桃─曾向桃源爛漫遊
也同漁父泛仙舟皆言洞裏千株好未勝庭前一樹幽
帶露似垂湘女淚無言如伴息媯愁五陵公子饒春恨
莫引香風上酒樓　─宋梅堯臣和江鄰幾省中賞小桃
年年二月賣花天唯有小桃偏占先初見嫩紅無不喜
終知俗艶幾多妍鄰翁已折郊園裏貴客争誇粉署邊
可惜工夫吟向此會須重醉牡丹前　─次韻和王舍人
憶省中小桃寄江學士─淺綻臙脂紫蠟芳深斟吴酎白
瓊觴鳳池人憶去年艶雉省客無今日狂髣髴物華先
上苑依稀歌吹下昭陽平明社雨莫催促應翫移牀欲
近傍　─蔡襄過楊樂道宅西桃花盛開─城隈繞舍似山
家舍下新桃已放花無限幽香風正好不勝狂艶日初
斜自憐馬上空愁望誰向樽前與醉誇京國難逢春氣
味莫隨塵事度年華　─孔武仲館中桃花─蓬壺深絶鎖
芳菲初出仙桃第一枝天近自應風景别春長莫恨化
工遲相從朱户人稀到半掩香苞蝶未知想像江南今
盛發亦經頻雨稍離披　─陸游連日至梅仙塢及花涇
觀桃花─千載桃源信不通鏡湖西塢擅春風舟行十里
畫屏上身在兩山紅雨中俗事挽人常故故夕陽歸櫂
莫匆匆豪華無復當年樂爛醉狂歌亦足雄　桃花塢
近釣魚磯不比劉郎萬里歸水底紅雲迷醉眼樽前絳
雪㸃春衣病依几杖猶能出老愛風光未忍違天借清
遊每窮日夜深炬火候柴扉─原─張虛菴─笑披初服返
林臯小築精廬牓慕陶已買扁舟浮緑水更依疎栁插
紅桃春風荏苒來三徑嵗月侵尋入二毛却笑文章縁
業在篋書重簡課兒曹─增─金王寂桃花─應嗔國色朝
酣酒賜與羽衣如太真道士厭㸔千樹老令君别換一
城新緗梅拂額更不俗栗玉削肌殊可人想得乞漿尋
舊約春風不似去年春　─元楊載碧桃─一枝如玉照芳
春㡬度憑闌欲殢人翠被夜寒愁灑淚珠簾月冷怕傷
神劉郎陌上栽仍舊王母池邊賞又新不是梨花飄雪
樹望中淸絶更無倫　─曹文晦桃源春曉─數㸃殘星掛
緑蘿㸔桃行入舊山阿洞門花霧紅成陣沙麓巖前翠
作渦天外曙光驚鶴夢水邊啼鳥和漁歌劉郎去後無
人到吟倚東風草色多　─馬臻桃花─淺碧繁紅又滿枝
化工消息本無機艶滋曉露鶯揺落香漬春泥燕掠歸
金谷園中芳草在𤣥都觀裏昔人非自從雲隔天台路
劉阮如今夢亦稀　─黄可玉碧桃─洗盡嬌紅出翠帷玉
人無語背斜暉緑華前度通仙譜天水何年染素衣宴
罷瑶池春夢斷影寒姑射夜深歸禁烟時莭多風雨莫
遣繁英一片飛　─明楊基桃花─深深翠竹映嬋娟湘女
梳妝立曉烟流水落花成悵望舞裙歌袖是因縁也無
人折休相妬纔有鶯啼更可憐却憶東闌碧千葉暖風
香雨為誰妍　─陳鴻詠紅白桃花─䨇艶如從露井㸔妝
分濃淡映雕欄玉膚中酒冰綃薄粉面窺人錦帳寒杏
雨並隨窓外度梨雲同入帳中殘膽瓶不是餘香在定
訝珊瑚間木難　─原─申時行山中㸔桃花─萬山廻合似
天台二月桃花已遍䦕映水却疑乘浪煖縁崖故是倚
雲栽亂紅飛雨沾衣袂碎錦分霞入酒杯謾道武陵仙
路逺探竒有客問津來　─方廣徳─露井花時露未晞紫
文丹萼鬭芳菲佳人南國還嬌艶仙種西池定是非浥
雨别含濃淡態籠烟怯逗淺深暉祇縁瓊貌難為侣獨
傍房陵片玉飛　─曹大章─竹徑寥寥空碧苔䨇星忽漫
照髙臺唾飛白玉風前落舄度青雲江上來螭尾清班
原帝侍虎頭詞客總仙才相逢莫問年來事惟有桃花
似舊開　─增─胡師閔粉紅桃花─温情膩質可憐生浥浥
輕韶入粉匀新暖透肌紅沁玉曉風吹酒淡生春窺墻
有態如含笑對面無言故惱人莫作尋常輕薄㸔楊家
姊妺是前身
五言排律─增─唐章孝標𤣥都觀栽桃十韻─驅使鬼神功
攅栽萬樹紅薰香丹鳳闕妝㸃紫瓊宫寳帳重遮日妖
金遍累空色燃燒藥火影舞歩虛風粉撲青牛過枝驚
白鶴冲拜星春錦上服食曉霞中碁局隂長合簫聲秘
不通艶陽迷俗客幽䆳失壺公根柢終盤石桑麻自轉
蓬求師飽靈藥他日訪遼東　─薛能桃花─秀氣自天鍾
千年豈易逢開齊全未落繁極欲相重冷濕朝如淡晴
乾午更濃風光新社燕時莭舊春鴻籬落欹臨竹亭䑓
盡間松亂縁堪羡蟻深入不如蜂有影宜暄煦無言自
冶容洞連非俗世蹊静接仙蹤子熟河應變根盤土已
封西王潛愛惜東朔盗過從醉席眠英好題詩戀景慵
芳菲聊一望何必在臨邛
五言絶句─增─唐李商隐嘲桃─無賴夭桃面　明露井東
春風為開了却擬笑春風　─原─鄭谷感興─禾黍不陽艶
競栽桃李春翻令力耕者半作賣花人　─宋崔鷃─殘夜
迷春曉夭桃怯夜寒何人未妝洗先傍玉欄干　─增─蘇
軾和子由岐下桃花─争䦕不待葉密綴欲無條傍沼人
窺鑑驚魚水濺橋　─原─王十朋桃花─在處飄紅雨臨窓
照夕陽何時清禁裏一醉伴仙郎　─增─明陳道復題桃
花─春光何爛漫桃花發滿谿武陵香萬樹寧不放人題
　─楊基壺中二色桃花─素頰映紅腮西園共折來憐渠
竟先落知是最先開　─李東陽桃花─種樹乘春雨開花
　　待曉風一年還一樹随意滿園紅
　　七言絶句─
御製雨後見桃花─新雨濛濛宜五沃蒸霞始放見錢江初春
　錦繡鋪千樹落日微吟坐北窓
　　增─唐李嶠從宴桃花園詠桃花應制─嵗去無言忽憔悴
　　時來含笑吐氛氲不能擁路迷仙客故欲開蹊待聖君
　　─趙彦伯從宴桃花園詠桃花應制─紅萼競然春苑曙
　　丰茸新色御筵開長年願奉西王讌近侍慚無東朔才
　　─蘇頲從宴桃花園詠桃花應制─桃花灼灼有光輝無
　　數成蹊㸃更飛為見芳林含笑待遂同温樹不言歸
　　李乂侍宴桃花園詠桃花應制─綺萼成蹊遍籞芳紅英
　　撲地滿庭香莫將秋宴傳王母來比春華夀聖皇　─張
　　説桃園馬上應制─林間艶色驕天馬苑裏穠華伴麗人
　　願逐南風飛帝席年年含笑舞青春　─原─李白山中問
　　荅─問余何事棲碧山笑而不答心自閒桃花流水杳然
　　去别有天地非人間　─杜甫江畔獨歩尋花絶句─黄師
塔前江水東春光嬾困倚微風桃花一簇開無主可愛
深紅愛淺紅　─漫興─手種桃李非無主野老墻低還是
家恰似春風相欺得夜來吹折數枝花　─蕭八明府寔
處覓桃栽─奉乞桃栽一百根春前為送浣花村河陽縣
裏雖無數濯錦江邊未滿園　─增─顧况崦裏桃花─崦裏
桃花逢女冠林間杏葉落仙壇老人方授上清籙夜聼
歩虛山月寒　─原─劉禹錫竹枝詞─山桃紅花滿上頭蜀
江春水拍山流花紅易衰似郎意水流無限似儂愁
韓愈題百葉桃花─百葉䨇桃晩更紅臨窓映竹見玲瓏
應知侍史歸天上故伴仙郎宿禁中　─王建宫詞─樹頭
樹底覓殘紅一片西飛一片東自是桃花貪結子錯教
人恨五更風　─增─白居易寄題忠州小樓桃花─再遊巫
峽知何日總是秦人説向誰長憶小樓風月夜紅欄干
外兩三枝　─夜惜禁中桃花因懐錢員外─前日歸時花
正紅今夜宿時枝半空坐惜殘芳君不見風吹狼籍月
明中　─大林寺桃花─人間四月芳菲盡山寺桃花始盛
開長恨春歸無覓處不知轉入此中來　─下邽莊南桃
花─邨南無限桃花發唯我多情獨自來日暮風吹紅滿
地無人解惜為誰開　─元稹亞枝紅─平陽池上亞枝紅
悵望山郵是事同還向萬竿深竹裏一枝渾臥碧流中
　南家桃樹深紅色日照霞光㸔不得樹小花狂風易
吹一夜風吹滿墻北─原─元稹劉阮妻─芙蓉脂肉緑雲
鬟罨畫樓䑓青黛山千樹桃花萬年藥不知何事憶人
間　─白敏中桃花─千朶穠芳倚樹斜一枝枝綴亂雲霞
慿君莫厭臨風㸔占斷春光是此花　─増─杜牧酬王秀
才桃花園見寄─桃滿西園淑景催幾多紅艶淺深開此
花不逐溪流出晉客無因入洞來　─原─雍陶過舊宅看
花─山桃野杏兩三栽樹樹繁花去後開今日主人相引
㸔誰知曾是客移來　─來鵬惜花─東風漸急夕陽斜一
樹夭桃數日花為惜紅芳今夜裏不知和月落誰家
増─曹唐題武陵洞五首─此生終使此身閒不是春時且
要還寄語桃花與流水莫辭相送到人間　溪口回舟
日已昏却聼鷄犬隔前邨殷勤重與秦人别莫使桃花
閉洞門　却恐重來路不通殷勤回首謝春風白雞黄
犬不將去且寄桃花深洞中　桃花夾岸香何之花滿
春山水去遲三宿武陵溪上月始知人世有春時　渡
水傍山尋絶壁白雲飛處洞天開仙人來往無行迹石
逕春風長緑苔　─周朴桃花─桃花春色暖先開明媚誰
人不㸔來可惜狂風吹落後殷紅片片㸃莓苔　─司空
圖移桃栽─獨臨官路易傷摧從遣春風恣意開禪客笑
移山上㸔流鶯直到檻前來　─鄭谷小桃─和烟和雨遮
敷水映竹映邨連㶚橋撩亂春風耐寒食到頭贏得杏
花嬌　─吴融桃花─滿樹如嬌爛漫紅萬枝丹彩灼春融
何當結作千年實將示人間造化工　─陸希聲桃花谷
君陽山下足春風滿谷仙桃照水紅何必武陵源上去
澗邊好過落花中　─桃蹊─芳草霏霏遍地齊桃花脉脉
自成蹊也知百舌多言語住向春風盡意啼　─無名氏
桃花行─源水叢花無數開丹跗紅萼間青梅從今結子
三千嵗預喜仙遊後摘來─宋王禹偁㸔桃花─野桃無
主滿山隈仙客擕樽獨自來盡月馨香㽞我醉每春顔
色為誰開─原─种放桃花─習習香薰薄薄烟杏遲梅早
不同妍山齋盡日無鶯蝶只與幽人伴醉眠─増─梅堯
臣和鄰幾學士桃花─深殿有春人到稀武陵雖説昧當
時躊躇莫憶人間世恐至塵中悔却遲　─歐陽修和江
鄰幾學士桃花─草上紅多枝上稀芳條緑萼憶來時見
桃著子始歸後誰道仙花開落遲　─蔡襄後舍緋桃─十
年樹底折香葩蔌蔌浮光弄晩霞只恨無情是風雨直
將紅片入西家　─南劍州芋陽舖見臘月桃花─可笑夭
桃耐雪風山家墻外見踈紅為君持酒一相向生意雖
殊寂寞同　─建溪桃花─何物山桃不自羞欲乘風力占
溪流仙源明有重來路莫下横枝礙客舟　─過南劍州
芋陽舖見桃花─七年相别復相逢墻外千枝依舊紅只
有蒼顔日憔悴奈縁多感泣春風　─原─劉敞─小樓西望
那人家出屋香梢幾樹花只恐東風能作惡亂紅如雨
墮窓紗　─邵雍二色桃─施朱施粉色俱好傾國傾城艶
不同疑是蕊宫䨇姊妺一時擕手嫁東風　─増─石延年
詠小桃─生色深紅綬帶長宫簾寒在井欄香誰家升上
瑶池品先得春風一靣妝　─范成大次韻周子充正字
館中緋碧兩桃花─碧城香霧赤城霞染出劉郎未見花
慿仗天風扶綘節為招萼緑過羊家　─張恭甫正字折
贈館中碧桃因次子充韻─滿枝晴雪照青霞舊識桃源
暈碧花俯仰京塵隔年夢東風猶認故人家　─陸游泛
舟觀桃花─花徑二月桃花發霞照波心錦裹山説與東
風直須惜莫吹一片落人間　桃源只在鏡湖中影落
清波十里紅自别西川海棠後初將爛醉荅春風　種
桃亦解比封君世故紛紛寂不聞九轉金丹應已熟全
家仙去隐紅雲　湖南小山花更多不醉將如春色何
釣得鮮鱗堪斫膾任教㣲雨􁉡漁蓑　鄰曲一生花裏
活邨翁疑是古遺民初來自被春㽞住枉道當時為避
秦　─楊萬里神堂舖前桃花─北江二月正春寒初見桃
花喜未殘臘月潮州見桃李元來不作好春㸔　─吴儆
雪中桃花─夭桃先已醉春風青女猶争造化工應與騷
人嫌太赤故將鉛粉注深紅　粲粲乘鸞萬玉妃肯將
紅艶鬭光輝只應侍宴瑶池罷猶帶天邊醉色歸　─原
曽季貍─衣裁緗纈態纎穠猶在瑶池午醉中嫌近清明
時節冷趁渠新火一番紅─趙信菴秋日桃花─匼匝西
園一徑通幾經霜盡野塘空桃花錯認東風暖却與芙
蓉鬭小紅─陳月潭─䨇槳春風欵欵移斜陽平半落芳
池不妨暫向橋邊駐更為桃花了一詩─黄静齋─雨後
桃花作片飛風前栁絮㸃人衣春歸不用怨風雨無雨
無風春亦歸─蕭冰崖─桃源花發幾畨春聞説漁郎此
問津秦帝漫勞方士遣神仙已是避秦人　─朱淑真窓
西桃花盛開─盡是劉郎手自栽劉郎去後幾畨開東君
有意能相顧蛺蝶無情更不來─増─金髙士談二月十
一日見桃花─鳴鳩天色半隂晴竹屋松窓老寸心閉户
不知春早晚桃花紅淺栁青深─元張𢎞範碧桃花─應
是𤣥都觀裏仙為嫌白淡厭紅蔫故栽一種新顔色疑
是飛仙墜翠鈿　─王惲小桃─梅粉飄零栁未烟一枝春
色獨當軒今年盻得紅苞拆風雪禁持第幾番─鄭氏
允端桃花─細雨春寒江上時小桃欹樹出踈籬從教一
簇開無主終不㽞題崔䕶詩　─明陳憲章潘岳愛桃─潘
郎本自愛桃花種向河陽幾萬家世有長官如孟子還
除花地樹桑麻　─桃花─雲鎖千峯午未開桃花流水更
天台劉郎莫記歸時路只許劉郎一度來　山中兒女
不知秦無賴漁郎最惱人溪上桃花君莫種東風不貸
武陵津　─魯鐸桃溪─世路悠悠已倦遊桃溪深處草堂
幽東風自解幽人意不遣飛花逐水流　─王弼次韻匏
菴先生共月菴賞桃花二絶句─斜月枝頭照返魂先生
扶醉倚籬門花應欲識蒼然面莫遣風前絳燭昏　墻
底芳樽嵗合開杖藜嵗約為花來醉翁慣作頺然醉先
報東風掃緑苔　─王叔承㸔梅後從太湖出吴江歸爛
溪一路桃花盛開口占紀興─千巖古樹幾浮槎數盡寒
英起暮霞百曲青溪歸亦好五湖春水徧桃花　─陶望
齡詠上苑桃花─度索山頭駐彩霞蓬萊宫闕即仙家共
傳西苑千秋實已著東風一樹花　─董其昌上苑桃花
二首─宜春苑裏占春多爛漫紅霞發早柯却憶禁林成
徑處雲扶歩輦一經過　灼灼宫桃􁉡露華人間萬樹
失芳葩有時源上随流水盡日天邊自雨花　─原─孫慎
行─桃源只在市城邊錦瑟明妝滿畫船莫怪道人囘首
處朝來暮去已年年　─孫齊之─秋夜佳人歌木蘭瀟湘
幅上水雲寒誰教蕙帳㽞春色九月桃花鏡裏㸔　─張
公舉─一年春事又成空擁鼻㣲吟半醉中夾道桃花三
月暮馬蹄無處避殘紅　─杜賛─孔雀屏開春夢幽水晶
簾捲篆烟浮深宫盡日渾無事間㸔桃花落御溝　─鄧
志謨─風掃桃花片片飛夜闌不寐倚屏圍聲聲杜宇催
歸去不向郎啼向妾啼　─丘陵─芳郊晴日草萋萋千樹
桃花一鳥啼無數落紅隨水去又分春色入城西　─徐
臣─不騁嬌姿媚艶陽却來冐雪並寒芳應嫌春色繁華
態故學梅花淺淡妝　─張新─緑淺紅深醉眼濃殢人何
處不迷踪飛時莫浪隨流水自有春濤可化龍─儲氏
夭桃灼灼倚窓前春色繽紛帶紫烟昨夜雨聲來枕上
惜花人聼不曽眠
詩散句─原─宋韓駒─桃花如羙人服飾靚以豐徘徊顧香
影似為悦已容數枝有餘妍窈窕禁省中　─増─林逋─任
應雨杏情無别最與烟篁分不疎比合並饒皮博士形
相偏屬薛尚書　─原─王十朋─欲㽞王母盤中核兼採秦
人洞裏薪此事𣺌茫花笑我不如聨賞故園春　─陸壑
采藥人歸聞朮氣尋仙路逺夢桃花買來山釀全如水
易解昏昏到日斜　─増─唐李白─犬吠水聲中桃花帶雨
濃　─原─杜甫─如行武陵暮欲問桃源宿　小桃知客意
春盡始開花　桃紅客若至定是昔人迷　─王昌齡─桃
花四靣發桃葉一枝開　─儲光羲─江水帶冰緑桃花隨
雨飛　─韓愈─川原曉服鮮桃李晨妝靚　─王真白─露香
紅玉樹風綻碧蟠桃　─増─元張翥─野水碧於草桃花紅
照人　─唐獨孤及─欲識桃花最多處前程問取武陵兒
　─丁仙芝─桃花昨夜撩亂開當軒發色映樓臺　─原─郎
士元─重門深銷無人見惟有碧桃千樹花　─増─曹唐─春
風流水還無賴偷放桃花出洞門　玉沙瑶草連溪碧
流水桃花滿澗香　─羅隠─桃在仙翁舊苑傍暖烟晴靄
撲人香　─韋莊─文昌二十四仙曹盡倚紅簷種露桃
原─宋种放─緑萼紅葩曉態新風流如陣戰愁人　─増─司
馬光─銅駝陌上桃花紅洛陽無處無春風　─原─陶弼─三
月宫桃滿上林一花千萼費春心　一花五出尚可飲
何况重重疊疊開　─王琪─莫向東風恨開晚鳳城猶有
未歸人　─王安石─春風過栁如絲緑晴日蒸桃出小紅
　─増─張舜民─十月江南號小春新陽已放一枝新　─張
耒─䨇桃栽罷還惆悵憶昨淮陽舊種花　─陳與義─自唱
新詩與明月碧桃開盡雨聲中　─陸游─久客未歸丹竈
冷碧桃八十一畨新　─楊萬里─兩岸桃花總無力斜紅
相倚臥春風　─元李孝光─雲消新水鴨頭緑沙暖小桃
猩血紅　─明徐賁─風遞濃香到水涯幾株桃樹映門斜
　─梁簡文帝─桃含可憐紫　窓桃落細跗　─周庾信─村
桃拂紅粉　流水桃花香　─王褒─新桃縁徑紅　─唐蘇
味道─桃舒春錦芳　─趙冬曦─桃紅卷欲舒─原─杜甫─栽
桃爛漫紅　紅入桃花嫩　─劉長卿─桃花色欲醉　─韓
愈─桃枝綴紅糝─杜牧─紅繞緗桃塢　─増─李商隠─桃散
武陵霞　─宋蘇軾─夭桃弄春色　─元馬祖常─蟠桃萼翦
緋　─王逢─崇桃紅霧斂　─梁劉孝威─桃花水脉引行光
　─原─唐李白─岸夾桃花錦浪生　─杜甫─㸃注桃花舒小
紅　　桃花氣㬉眼自醉　　不分桃花紅勝錦　　紅芳落
盡井邊桃　─髙適─百媚桃花如欲語　桃花㸃地紅斑
斑　─白居易─桃花亂落如紅雨　翦綃裁錦一重重
増杜牧─一嶺桃花紅錦黦　─李商隠─露桃塗頰依苔井
　─髙駢─博羅山下碧桃春　─宋司馬光─桃樹連村一片
紅　─邵雍─露桃紅裛暖仍香　─王安石─宿雨催紅出小
桃　─金張汝霖─小桃無語半含嬌　─元白珽─桃花含笑
　　夕陽中　─耶律楚材─倚檻夭桃幾㸃明　─趙孟頫─臨水
　　紅桃對鏡開　─許有壬─紫蕭吹綻碧桃花　─張昱─桃花
　　吹盡雨前紅　─倪瓉─兩岸桃花飛接人　─明楊基─千葉
　　紅開並蒂花
　　詞─
御製前過江浙桃花已放今回鑾至津門復見桃花盛開調
　寄㸃絳唇─再見桃花津門紅映依然好回鑾纔到疑似兩
　春報　錦纜仙舟星夜眄辰曉情飄渺艶陽時嫋不是垂
　楊老
　　増─宋周紫芝㸃綘唇─燕子風髙小桃枝上花無數亂溪
　　深處滿地飛紅雨　喚得春來又送春歸去渾無緒劉
　　郎前度空記來時路　─原─秦觀㸃絳唇─醉漾輕舟信流
　　引到花深處塵縁相悮無計花間住　烟水茫茫回首
　　斜陽暮山無數亂紅如雨不計來時路　─増─王洪卜算
　　子─宿雨漲春流曉日紅千樹幾度尋芳載酒來日與春
　　相遇　弱水與桃源有路從教去不見西湖栁萬絲滿
地飛風絮　─劉圻父阮郎歸─長條嫋嫋串紅綃無風時
自揺十分妖艶更媌條殢春情態嬌　風影舞霧痕潮
買來和蝶饒故園愁絶楚宫腰相逢恨怎消　─原─秦觀
虞羙人─碧桃天上栽和露不是凡花數亂山深處水瀠
廻可惜一枝如畫向誰開　輕寒細雨情何限不道春
難管為君沉醉一何妨只怕酒醒時候斷人腸　─陳與
義虞羙人─十年花底承朝露㸔到江南樹洛陽城裏又
東風未必桃花得似舊時紅　臙脂睡起春纔好應恨
人空老心情雖只在吟詩白髮劉郎孤負可憐枝　─聶
大年臨江仙─記得武陵門外路雨餘芳草蒙茸杏花深
巷酒旗風紫騮嘶過處隨意數殘紅　有約玉人同載
酒夕陽歸路西東舞衫歌扇繡簾櫳昔遊成一夢試問
賣花翁　─王道輔蝶戀花─穠艶嬌春春晼晩雨借風饒
學得宫妝淺愛把緑眉都不展無言脉脉情何限　花
下當時紅粉面凖擬新年都向花前見争奈武陵人易
散丹青傳得閨中怨─増─賀鑄定風波─墻上夭桃簇簇
紅巧随飛絮入簾櫳自是芳心貪結子翻使惜花人恨
五更風　露萼鮮濃妝臉靚相映隔年情事此門中粉
面不知何處在無奈武陵流水卷春空　─原─鄭履齋滿
江紅─栁帶榆錢又還是清明寒食正滿園羅綺滿城簫
笛花樹得晴紅欲染逺山過雨青如滴問江南池館有
誰來江南客　烏衣巷今猶昔烏衣事今難覓但年年
燕子晩烟斜日抖擻一春塵土債悲凉萬古英䧺迹且
芳樽随分趁芳時休虛擲　─増─陶宗儀露華─武陵夜寂
記露影璇空一笑曾識素臉暈鉛巧把黛螺輕羃莫是
歌渡烟江浣却舊家顔色還又訝深宫紺袖唾花猶􁉡
　問他阿母消息甚落寞梨雲青鳥難覓不比錦紅輕
薄容易狼籍嫩緑䕶出溪頭誰顧采香仙客春晩也頻
温玉笙是得　─王沂孫露華─紺葩乍坼笑爛漫嬌紅不
是春色換了素妝重把青螺輕拂舊歌共渡烟江却占
玉奴標格風霜峭瑶臺種時付與仙骨　閑門晝掩凄
惻似淡月梨花重化清魄尚帶唾痕香凝怎忍攀摘嫩
緑漸暖溪隂簌簌粉雲飛出芳艶冷劉郎未應認得
原─黄庭堅水調歌頭─瑶草一何碧春入武陵溪溪上夭
桃無數花上有黄鸝我欲穿花尋路直入白雲深處浩
氣展虹霓祇恐花深處紅露􁉡人衣　坐白石倚玉枕
拂金徽謫仙何處無人伴我白螺杯我為靈芝仙草不
為朱唇丹臉長嘯亦何為醉舞下山去明月逐人歸
晁端禮水龍吟─嶺梅香雪飄零盡繁杏枝頭猶未小桃
一種夭嬈偏占春工用意㣲噴丹砂半含朝露粉墻低
倚是誰家小女嬌癡怨别空凝睇東風裏　好是佳人
半醉近横波一枝争媚𤣥都觀裏武陵溪上空隨流水
悵恨如紅雨風不定五更天氣念當年門裏如今陌上
灑離人淚─増─馮取洽摸魚兒─歎劉郎那回輕别霏霏
三落紅雨𤣥都觀裏應遺恨一扶淡烟殘縷愁望處想
霧暗雲深忘却來時路新花舊主把刻羽流商裁紅翦
翠山徑日將暮　空枝上時有幽禽對語聲聲如問來
否人生行樂須閒健衰老念誰免此吾所與在溪上深
深錦繡花千塢何時定去但對酒思君呼兒為我頻唱
小桃句
别録─増─左傳─其出之也桃弧棘矢以除其災─疏─服䖍云
桃所以逃凶也─前漢書溝洫志注─師古曰桃方華時
即有雨水川谷冰泮衆流猥集波瀾盛長故謂之桃花
水耳　─唐書方技傳─明崇儼以竒技自名髙宗召見甚
悦試為窟室使官人奏樂其中召崇儼問何祥耶為我
止之崇儼書桃木為二符剚室上樂即止曰向見怪龍
怖而止　─原─戰國策─孟嘗君將入秦蘇秦往見孟嘗君
曰人事者吾已知之所未聞者鬼事耳秦曰臣之來固
且以鬼事見君矣臣來過淄水上有土偶人焉與桃梗
相與語桃梗謂土偶人曰子西岸之土也埏子以為人
至嵗八月降雨下淄水至則子殘矣土偶人曰不然吾
西岸之土殘則復西岸耳子東園之桃梗也刻削子以
為人降雨下淄水至流子而去則子漂漂者將如何今
秦四塞之國譬如虎口而君入之則臣不知君所如矣
孟嘗君乃止　─莊子─插桃枝于户連灰其下童子入而
不畏而鬼畏之是鬼智不如童子也　─淮南畢萬術─孤
桃枝之劵令雞夜鳴─註─取孤桃南北行枝長三尺折以
為劵塗以三嵗䧺雞血安棲下則雞夜鳴　─典術─桃之
精生在鬼門以制百鬼故今作桃梗人著門以厭邪
増─漢官儀─二千石綬青地桃花縹三彩─原─風俗通─按
黄帝書上古之時有神荼鬱壘昆弟二人性能執鬼度
索山上桃樹下簡閲百鬼妄禍害則縛以葦索執以食
虎於是縣官常以臘除夕飾桃人垂葦索畫虎於門皆
追效前事以衛凶也　─神仙傳─髙丘公服桃膠而得仙
　─抱朴子─桃膠用桑木灰漬過服之愈百病久服體有
光能絶榖　─侯鯖録─桃茢以除不祥今人以桃枝灑地
辟惡　─神農本草經─服桃花三樹盡則靣如桃花　─太
清方─三月三日採桃花酒浸服之除百病好顔色一云
桃李花服之可却老　─酉陽雜爼─安期生以醉墨灑石
上皆成桃花　─増─物類相感志─桃花飯做飯了以梅紅
紙盛之􁉡後去紙和勻則紅白相間　─畫史─徐熙大小
折枝吾家亦有士人家往往見之翎毛之倫非雅玩故
不録桃一大枝謂之滿堂春色在余家　─原─東坡志林
世人見古徳有見桃花悟道者争頌桃花便將桃花作
飯五十年轉没交渉正如張長史見擔夫與公主争路
而得草書之氣欲學長史書日就擔夫求之豈可得哉
　─増─紀談録─陶淵明所記桃花源人謂桃花觀即是其
處不知公盖寓言也　─話腴─桃杏䨇仁者必殺人其花
本五出有六出必䨇仁而殺人矣反常故也　─彦周詩
話─荆公桃花詩云晴溝漲春緑周遭俯視紅影移魚舠
皆觀其影也其後云攀條弄芳畏晼晩已見黍雪盤中
毛事見家語　─齊東野語─天台營妓嚴蕊字幼芳色藝
冠一時唐與正守台日酒邊嘗命賦紅白桃花即成如
夢令云道是梨花不是道是杏花不是白白與紅紅别
是東風情味曾記曾記人在武陵㣲醉與正賞之䨇縑
　─全唐詩話─沈存中云唐人以詩主人物故雖小詩莫
不極工而後已所謂旬鍜月錬者信非虛言小説崔䕶
題城南詩其始云去年今日此門中人面桃花相映紅
人靣不知何處去桃花依舊笑春風後以其意未全語
未工改第三句曰人面祗今何處去至今所傳有此兩
本惟本事詩作祗今何處在唐人詩大都如此雖有兩
今字不恤也取語意為主耳後人以其有兩今字故多
行前篇─夢書─桃為守禦辟不祥夢見桃者守禦官
紙箋譜─楊炎在中書後閣用桃花紙糊窓─原─青州雜
記─桃花有一種盛開時垂絲一二尺者採之煉以松脂
纒織成履甚輕　─金門嵗節録─洛陽人家寒食食桃花
粥─増─郎瑛顔洞記普安進山四十里有玲瓏石樹二
株一則緑幹紅花之桃一則青幹白花之李非若繪畫
於壁者也─原─花史─天寳時宫中下紅雨如桃花太真
用染衣裙　蔡君謨水晶枕中有桃一枝宛如新折
會寧桃花山土石赤似桃花　桃花洞産硃砂四季洞
門若桃花色　─家塾事親三月三日取桃花隂乾為末
收至七月七日取烏雞血和塗面光白潤色如玉　三
月三日取桃葉搗取汁七升以醋一升同煎至五六分
服之蟲俱下根亦可　收東向桃枝於五月五日正午
東向斫成三寸木人著衣帶中能補心虛健忘令人耳
目聰明又云戊子日取東引者二寸枕之兼用尤妙
　　(附/録)夾竹桃
原─夾竹桃花五瓣長筒瓣㣲尖淡紅嬌艶類桃花葉狹
長類竹故名夾竹桃自春及秋逐旋繼開嫵媚堪賞何
無咎云温台有叢生者一本至二百餘幹晨起掃落花
盈斗最為竒品　─學圃餘疏─夾竹桃與五色佛桑俱是
嶺南北來貨夾竹桃花不甚佳而堪久藏佛桑即謹䕶
必無存者
集藻─五言古詩─増─宋李覯弋陽縣學北堂見夾竹桃花
有感而書─暖碧覆晴殷依依近水欄異類偶相合勁節
何能安同時盡妖艶無地容檀欒移根既不可潔心誠
為難外貌任春色中心期嵗寒正聲尚可聼誰是伶倫
官
五言律詩─原─明王世懋詠夾竹桃─名花踰嶺至婀娜自
成隂不分芳春色猶餘晩嵗心絳分疎翠小青入嫩紅
深本識仙源種無妨共入林　何來武陵色移植向深
閨葉不迎秋墮花仍入夏齊菲菲能拂石冉冉更成蹊
尚挾風霜氣流鶯未敢棲　寂寞誰相問清齋隔市囂
忽遺芳樹至應識雅情髙布葉踈疑竹分花嫩似桃野
人㸔不厭常此對村醪
别録─原─種植─性喜肥宜肥土盆栽肥水澆之則茂又惡
􁉡而畏寒九月初宜置向陽處十月入窖忌見霜雪冬
天亦不宜太燥和暖時㣲以水潤之但不可多恐凍來
年三月出窖五六月時可配白茉莉婦人簮髻嬌裊可
挹　四月中以大竹管分兩瓣合嫩枝實以肥泥朝夕
灌水一月後便生白根兩月後即可翦下另栽初時用
竹幇扶恐揺動一二月後新根紥土便不須用此物極
易變化
　　　(附/録)金絲桃
　原─金絲桃花如桃而心有黄鬚鋪散花外若金絲然以
　根下劈開分種易活─増─金絲桃南中多有之塞外遍
　地叢生六七月花開尤為絢爛花五瓣如桃而長色鵝
　黄心微緑莖起處一苞有緑盤盤出五花開則五花俱
　開如黄金然
　
　
　
　
　
　
　
　
　
御定佩文齋廣羣芳譜卷二十六
　欽定四庫全書
御定佩文齋廣羣芳譜卷二十七
　　　花譜
　　　　李花(李實别見果譜/)
　原李樹大者髙丈許樹之枝榦如桃葉緑而多花小而
　繁色白　─増─格物叢話─桃李二花同時竝開而李之淡
　泊纎穠香雅潔宻兼可夜盼有非桃之所得而埒者
　彚考─原─詩召南─何彼穠矣花如桃李─増─宋書符瑞志
　晉武帝太元十九年正月丁亥華林園延賢堂西北李
　樹連理　宋文帝元嘉十四年南郡江陵光褘之園甘
　李二連理　─南齊書祥瑞志─永明四年二月秣陵縣髙
　天明園中李樹連理生髙三尺五寸兩枝别生復髙三
　尺合為一榦　七年江寜縣李樹二株連理兩根相去
　一丈五尺　─原─東方朔外傳─東方朔與弟子俱行朔渇
　令弟子叩道傍人家門不知室主姓名呼之不應朔復
　往見博勞飛集其家李木上謂弟子曰主人當姓李名
博汝呼當應室中人果有姓李名博者出與朔相見即
入取飲與之　─樞要録─伍貫卿居沅陵家有李花一株
月夜奴婢遥見花作數團如飛仙狀上天去花上露水
倐然作雨數千㸃花亡矣　─叙聞録─憲宗以鳯李花釀
換骨膠賜裴度　─承平舊纂─蕭瑀陳叔達於龍昌寺㸔
李花相與論李有九標謂香雅細淡潔宻宜月夜宜緑
鬢宜白酒　─髙隠外書─元微之白樂天兩不相下一日
同詠李花微之先成葦綃之句樂天乃服盖葦綃白而
輕一時所尚─增─耕桑偶記─終南及廬岳出好李花兩
京貴侯富民以千金買種終廬有致富者─三栁軒雜
識─余嘗評花以為李如東郭貧女─花經─千葉李五品
五命─瓶花譜─千葉李七品三命─灌園史─語云桃李
不言下自成蹊予謂桃花如麗姝歌舞塲中定不可少
李花如女道士煙霞泉石間獨可無一乎
集藻─五言古詩─増─宋雞鳴髙樹顚古詞─桃生露井上李
樹生桃傍蟲来嚙桃根李樹代桃僵─陳江總詠李─嘉
樹春風早春風花落新但見成蹊處幾得正冠人當知
露井側復與夭桃鄰　─唐太宗賦得李─玉衡流桂圃成
蹊正可尋鶯啼宻葉外蝶戯脆花心麗景光朝彩輕烟
散夕隂暫顧暉章側還眺靈山林　─元劉詵閑居燕坐
望城隅李花─春晴滿天地我獨了一室得欣或暫時積
念動彌日遥花洗宿潤姝靜耿獨立日光照素服玉氣
起數尺紛紛㸔花人車馬共朝夕幽意當誰言微風㫁
城笛
七言古詩─原─唐韓愈李花贈張十一署─江陵城西二月
尾花不見桃惟見李風揉雨練雪羞比波濤翻空杳無
涘君知此處花何似白花倒燭天夜明羣雞驚鳴官吏
起金烏海底初飛来朱輝散射青霞開迷䰟亂眼㸔不
得照耀萬樹繁如堆念昔少年著遊燕對花豈省曽辭
杯自從流落憂感集欲去未到先思迴祗今四十已如
此後日更老誰論哉力攜一樽獨就醉不忍虚擲委黄
埃　─李花二首─平旦入西園梨花數株若矜夸旁有一
株李顔色慘慘似含嗟問之不肯道所以獨繞百匝至
日斜忽憶前時經此樹正見芳意初萌芽奈何趁酒不
省錄不見玉枝攢霜葩泫然為汝下雨淚無由返斾羲
和車東風来吹不解顔蒼茫夜氣生相遮氷盤夏薦碧
實脆斥去不御慙其花　當春天地争奢華洛陽園苑
尤紛拏誰将平地萬堆雪翦刻作此連天花日光赤色
照未好明月暫入都交加夜領張徹投盧仝乗雲共至
玉皇家長姬香御四羅列縞裙練帨無等差静濯明妝
有所奉顧我未肯置齒牙清寒瑩骨肝膽醒一生思慮
無由邪　─宋歐陽修感李花─昨日摘花初見桃今日摘
花還見李晴風暖日苦相催春物所餘知有㡬中年多
病壯心衰對酒思歸未及歸不及牆根花與草春来隨
處自芳菲
五言律詩─増─唐李商隐李花─李徑獨来數愁情相與懸
自明無月夜强笑欲風天減粉與園籜分香沾渚蓮徐
妃乆已嫁猶自玉為鈿　─子直晉昌李花─吴館何時熨
秦䑓幾夜熏綃輕誰解卷香異自先聞月裏誰無姊雲
中亦有君樽前見飄蕩愁極客襟分　─原─宋司馬光李
花─嘉李繁相倚園林淡泊春齊紈翦衣薄吴紵下機新
色與晴光亂　和露氣勻望中皆玉樹環堵不為貧
范屏麓李花─麗日風和暖漫山李正開盈林銀綴簇滿
樹雪成堆清馥勝秋菊芳姿比臘梅杖藜遊侠子攀折
晩歸来
七言律詩─原─宋陳與義望燕公樓下李花─燕公樓下繁
華樹一日遥㸔一百囘羽葢夢餘當晝立縞衣風急過
墻来洛陽路不容春到南國花應為客開今日豈堪簮
短髮感時傷舊意難裁─増─楊萬里丙戌上元後和昌
英叔李花─春暖何縁雪壓山香来初認李花繁露酣月
蘂蒼茫外梅與山礬伯仲間剰雨殘風底無賴明朝後
日不堪看泥深小忍春遊腳猶遣青童去一攀─明楊
基李花─憶與盧仝共㸔来花光月色兩徘徊江村逺䖏
長相識風雨寒時已早開霽雪玲瓏愁易濕春氷輕薄
笑難裁江城二月城西路誰惜柔香滿翠苔
五言絶句─原─唐太宗探得李─盤根直盈渚交榦横倚天
舒華光四海卷葉䕃三川─増─宋蘓軾和子由岐下李
不及梨英輭應慙梅蕚紅西園有千葉澹佇更纎穠
明李東陽詠李─名果出吾家移栽自海涯要看花勝雪
先放雨催花
七言絶句─増─宋蔡㐮玉臺驛見晩李花有感─玉京仙子
愛春芳弄徧瓊枝嗅盡香祗有此花知舊意又隨風色
過東墻　─原─楊萬里讀退之李花詩并序─桃李嵗嵗同
時並開而退之有花不見桃惟見李之句殊不可解因
晩登碧落堂望隔江桃皆暗而李獨明乃悟其妙盖炫
晝縞夜云近紅暮㸔失臙脂逺白宵明雪色竒花不見
桃惟見李一生不曉退之詩─李花─山荘又報李花穠
火急来㸔細雨中除却㫁膓千樹雪别無春恨訴東風
　李花宜逺更宜繁惟逺惟繁更足㸔莫學江梅作踈
影家風各自一般般　─劉克荘李花─為愛橋邊半樹斜
觧衣貰酒隔橋家唐人苦死無標致只識𤣥都觀裏花
詩散句─原─宋司馬光─碎錦不飛蒙樹合素雲欹本亞枝
難　─増─梅堯臣─重門深鎻春風入先折桃花與李花
唐張九齡─成蹊謝李徑　─李白─託隂當樹李─原─杜甫
仙李盤根大　─元稹─葦綃開萬朶
詞─原─万俟雅言尉遲杯慢─碎雲薄向碧玉枝頭綴萬萼
如将汞粉勻開疑似柏麝薫却雪魄未應若况天賦標
艶仍綽約當暄風暖日佳處戲蝶游蜂粘著　重重繡
帟珠箔障濃艶霏霏異香漠漠見説徐妃當年嫁了信
任玉鈿零落無言自啼露蕭索夜深待月上䦨干角廣
寒宫要與姮娥素妝一夜相學
別錄─増─神仙傳─老子之母適至李樹下而生老子生而
能言指李樹曰以此為我姓　─本草─李根可治瘡服其
花令人好顔色
　　棃花(梨實别見果譜/)
原─梨樹似杏髙二三丈葉亦似杏微厚大而硬色青光
膩有細齒老則斑㸃二月間開白花如雪六出─増─格
物叢話─春二三月百花開盡始見梨花靚艶寒香罕見
賞識又一種千葉花賦姿迥别　─花木考─梨花有二種
瓣舒者佳
彚考─増─宋書符瑞志─文帝元嘉十四年二月宫内螽斯
堂前梨樹連理　─原─唐書杜景佺傳─武后嘗季秋出梨
花示羣臣宰相皆賀景佺獨曰隂陽不相奪倫凟則為
災故曰冬無愆陽夏無伏隂春無淒風秋無苦雨今草
木黄落而梨復花凟隂陽也　─祥雲志─梁緒梨花時折
花簪之􁠈損帽簷至頭不能舉　─金鑾宻記─九仙殿銀
井有梨二株枝葉交接宫中呼為雌雄樹　─唐餘録─洛
陽梨花時人多㩦酒其下曰為梨花洗妝或至買樹
増─清異録─司空圗菩薩蠻謂梨花為瀛洲玉雨　─雲齋
廣錄─汝陽侯穆清叔因寒食縦歩郊外㑹數年少同飲
梨花下各賦棃花詩清叔得愁字詩曰共飲棃花下梨
花挿滿頭清香来玉樹白蟻泛金甌妝靚青娥妒光凝
粉蝶羞年年寒食夜吟繞不勝愁衆客閣茟─原─花經
棃花五品五命　─瓶花譜─棃花四品六命　─蜀都雜抄
黎州安撫司内小㕔東有棃樹一株髙九丈圍九尺州
人取其枝以接果豈黎以梨名耶州人呼為三藏梨相
傳為唐僧西遊植黎杖于此曰他日州治在此恐非實
事古稱黎杖黎即苜蓿養之歴霜雪經一二嵗木本修
直生鬼面可杖取其徑而堅非梨木也　─洞庭山記─山
陽樹棃數十千華甚盛憑髙一盼夫非白雲鄊耶惜相
過晩耳　─滇雲紀勝書─棃花處䖏有之或擁山巔或列
山腳或滿人村望之如濤如雪僕自曲靖還省時有乍
疑洱海濤初起忽憶蒼山雪未消之句　─學圃餘䟽─余
性愛棃花而㣲恨其氣不可嗅吾地酷少此種溶溶院
落何可無此君終當致之　─増─横山草堂記─空藴庵庭
植梨樹一株春時弄色於細雨㣲煙恍玉人之初沐也
集藻─贊─増─宋孝武帝棃花贊─沃瘠異壌舒惨殊時惟氣
在春具物含滋嘉樹之生于彼山基開榮布采不離塵
緇
賦─増─唐盧照鄰病棃樹賦并序─癸酉之嵗余卧病于長
安光徳坊之官舎閴寂無人伏枕十旬閉門三月庭無
衆木惟有病梨一樹圍纔數握髙僅盈尺花實憔悴似
不任乎嵗寒枝葉零丁絶有意乎朝暮嗟乎同托根于
膏壌俱稟氣于太和而修短不均榮枯殊貫豈賦命之
理得之自然將資生之化有所偏及樹猶如此人何以
堪有感扵懐賦之云爾天象平運方祇廣植挺芳桂于
月輪横扶桑于日域建木聳靈丘之上蟠桃生巨海之
側細枝葉連洪柯條直齊天地之一指任烏兔之棲息
或垂隂萬畞㦯結子千年何偏施之雨露何獨厚之風
煙愍兹珍木離離幽獨飛茂實于河陽傳芳名于金谷
紫澗稱其殊㫖𤣥光表其仙族爾生何為零丁若斯無
輪桷之可用無棟梁之可施進無違于斤斧退無競于
班倕無庭槐之生意有巖桐之死枝爾其髙纔數仭圍
僅盈尺修榦罕雙枯條每隻葉病多紫花凋少白夕鳥
怨其巣危秋蟾悲其翳窄怯衝飇之揺落忌炎景之臨
迫既而地歇蒸霧天收耀靈西秦明月東井流星顦顇
孤影徘徊直形状金莖之的的疑石柱之亭亭若夫西
海夸父之林南海蚩尤之樹莫不摩霄拂日藏雲吐霧
別有橋邉朽柱天上靈查年年嵗嵗無葉無花榮辱兩
齊吉凶同軌寧守雌以外䘮不修襮而内否亦猶縦酒
髙賢佯狂君子為其脗合置其憂喜生非我生物謂之
生死非我死谷神不死混彭殤于一觀庶筌蹏于兹理
　─宋陳藻棃花賦─絪緼無涯孕精産荂九旬流華四月
孔奢有匪浮誇花外之花爾其姢静閒暇以窈窕兮敷
舒幽貞其清皦兮恬淡瀟灑委蛇淳雅羙不邇麗素不
鄰野若帝厭爾衆芳之滛冶我宜錫其純嘏者邪濯濯
春雨皓皓蕐月彼質而静彼淡而悦或依于葛我所執
兮或俯于藻我所拾兮祠庭閴寂樹英繁宻祁祁僮僮
如出而入奚素絢以比容徴彤管而名實夫大竅闔闢
冶至靈甄無識盖有暌性而合質者邪于何后妃兮似
欣欣乎晴光余将歸寜兮眡滌濯乎衣裳流水之陽古
公胥宇乃㩦乃姜不容不妝后脱簪珥露諌宣王煙之
蒼蒼青障于張解圍小郎三三兩兩寒牕之傍恍兮文
徳散帙于中宫左嬪摛思于椒房函如六齡之鄧衰若
大家之班或乃暴風滛雨赴死無懼生兮貞女殁兮烈
婦于嗟牡丹彼羙芍藥胡為顔色可與娱樂丰丰褒姒
豔􁪛麗姬君以為妍人以為媸花百其試予兹懿哉亂
曰匪冬而雪匪夜而月香山何人題我太真江之永兮
不可泳思漢之廣矣不可方思　─晁補之北京官舍後
棃花賦─梨於經無記而舎後棃人所不賞故賦之其辭
曰攬察草木本原所起李梅紀于隕霜兮橘柚隨乎織
筐木𤓰足贈而詠詩含桃可羞而記禮雖信微而有托
兮亦不委夫厥羙惟兹棃之俊茂兮羌獨逺而未揚含
温潤之秀質兮皎若和璧榮其光澹暗惬其無偶兮厯
年嵗之已長暮春者陽癉憤盈羣木解膚似夸者似鬬
者似辴者似頩者色非一色同嫵殊嫮兹棃姢然獨見
　　其素繄過時兮不省滋脉脉兮後户亦何必耀榮華兮
　　朝日顧恩私兮泣露然而中唐之樗枝大扶踈以其近
　　人人以縶駒則磨則齧則折則泄孰與夫朽壌幽薄厥
　　植維弱履屐不蹈根乃磅礴
　　五言古詩─
御製詠畫梨花─最愛棃花白又惜同春老唯此畫圗中冬
　夏長羙好不令風雨催且無蜂蝶繞靚妝伴月容盡在紙
　間造惡紫嫌奪朱素體物難攪三品運胸中六法生卉草
　　増─齊王融詠池上棃花─翻階沒細草集水間踈萍芳春
　　照流雪深夕映繁星劉繪和池上棃花─露庭晩飜積
　　風閨夜入多縈樷似亂蝶拂燭状聨蛾─梁沈約西地
　　棃─列茂河陽苑蓄紫濫觴隈翻黄秋沃若落素春徘徊
　　─原─劉孝綽於座應令詠棃花─玉壘稱津潤金谷詠芳
　　菲詎匹龍樓下素蕊映華扉雜雨疑霰落　風似蝶飛
　　豈不憐飄墜願入九重闈─増─唐元稹遣興─始見棃花
　　房坐對棃花白行看棃葉青已復梨葉赤嚴霜九月半
危蔕㡬時客况有髙髙原秋風四来迫─原─宋黄庭堅
賞壓沙寺棃花─沙頭十日春當年誰手種風飄香未改
雪壓枝自重看花思食實知味少人共霜降百工休把
酒約寛縦　─増─金髙士談棃花─中原莭物正棃花配寒
食黄昬一雨過滿地嗟狼籍塞垣春已深花事猶寂寂
朝来三月半初見一枝白爛漫雪有香瓏鬆玉仍刻芳
心㸃深紫嫩葉裁輕碧懶慢不出門雙瓶貯春色殷勤
遮老眼邂逅慰愁夕一樽對花飲况有風流客酒䦨思
故鄊相顧空歎息─元好問棃花─棃花如靜女寂寞出
春暮春工惜天真玉頬洗風露素月淡相映蕭然見風
度恨無塵外人為續雪香句孤芳忌太潔莫遣凡卉妒
　─元程鉅夫次韻肯堂學士冬日紅棃花─黄菊卧堦雨
六花舞天風壁凍室生白手僵肉作紅秀句忽墮前光
恠侵簾櫳主人宴坐䖏元氣含冲融無情及枯株嫣然
為修容坐令玉華君来従蘂珠宫麗妝凝祥雲明眸轉
驚鴻豈非散花手試君情所鍾老我嗜好淡空詩亦雷
同祗願酌花時毋忘比鄰翁─虞集憶三十年前與元
復初參政同賦秋日棃花元有句云朝食葉底棃暮看
枝上花而忘其後句因續之云─朝食葉底棃暮看枝上
花花開食實後霜風振長柯逺水良可鑒彩雲亦易過
念爾白于雪日暮當如何
七言古詩─増─宋歐陽修千葉紅棃花并序─峡州署中舊
有此花前無賞者知郡朱郎中始加䦨檻命坐客賦之
紅棃千葉愛者誰白髪郎官心好竒徘徊繞樹不忍折
一日千帀看無時夷陵寂寞千山裡地逺氣偏時莭異
愁煙苦霧少芳菲野卉蠻花鬬紅紫可憐此樹生此處
髙枝絶艶無人顧春風吹落復吹開山鳥飛来自飛去
根盤樹老㡬經春真賞今纔遇使君風輕綘雲樽前舞
日暖繁香露下聞從来奇物産天涯安得移根植帝家
猶勝張騫為漢使辛勤西域徙榴花　─元趙孟頫題錢
舜舉著色棃花─東風吹日花㝠㝠繁枝壓雪凌風塵素
羅衣裳照青春眼中若有棃園人攀條弄芳畏日夕只
今紙上空顔色顔色好愁轉多與君酤酒花前歌　─明
楊基北山棃花并序─余卜居金川去北山無十里每清
明時棃花盛開輒動洗粧之想鄰友薛起宗邀余㸔者
再俱以猥俗所繫不能如約昨又期出郭風雨泥濘弗
良于行起宗為折一枝相贈喜而賦此北山棃花千樹
栽年年清明花正開薛君好事兩邀我騎馬看花㩦酒
来㸔花出郭我所愛况是棃花最多態我牽塵俗不得
赴花本無情花亦怪君今折花馬上歸索我細詠梨花
詩氷肌玉骨未受飾敢以粉墨圗西施東坡先生心似
鐵惆悵東䦨一枝雪重門晚掩沉沉雨踈簾亱捲溶溶
月月宜淺澹雨宜濃淡非浪白濃非紅閨房秀麗林下
趣富貴標格神仙風一枝寂寞開逾徧朶朶玲瓏看應
眩皓腕輕籠素練衣蛾眉淡掃春風面自須玉堂承露
華何事種向山人家不愁占㫁天下白正恐壓盡人間
花江梅正好憐清椘桃杏紛紛何足數只有銀鐙照海
棠海棠亦是嬌児女─憶北山棃花─去年清明花正發
騎馬曉出神䇿門千桃萬李㸔未了小徑更入棃花村
低枝初開帶宿雨髙樹爛日迷朝暾柔膚凝脂暖欲滴
香髓入面春無痕青霞玲瓏翠羽亂白雲照耀瓊瑶温
折花對酒藉草坐花氣暗撲黃金尊薛君起舞為我夀
勸我一曲招花魂須㬰明月忽到樹主人送客惟留髠
羅巾欹斜烏帽落醉眼况復知清渾村中至今為故事
笑我自是劉伶孫我慚不答竊自慶大抵此樂皆君恩
今年清明坐西省雷雨兩日如翻盆羣花削迹净如掃
衆綠既暗不可捫豈無青錢換斗酒案牘雜沓窮晨昏
伻来督責至呵詈面微發紅氣每吞未能搏搖跨鵰鶚
詎免束縳同雞豚人生屈辱乃淬礪百錬正欲逢盤根
自知力不舉一羽强欲扛鼎追烏賁晩晴汲井試新火
紫笋綠薤供盤飱歸来飽飯對妻子萬事反復何足論
　─湘隂廟棃花─平生厭看桃與李惟有梨花心獨喜海
雪樓前雪一株嵗嵗清明醉花底北山岡下花最盛千
樹􁫧瓏圍緑水前年騎馬賞花䖏我與河東兩人耳青
苔滿地芳草合只有黃鸝映花蘂當時羙人三閣上寳
髻慵梳初睡起鏡裏争先試一枝真態欲将春色比樓
空燕去花自落細雨黃昬淚如洗踈籬蕭蕭茅屋破况
復臨春開結綺我自賞花仍弔古花亦粲然為露齒歸
来婆娑簪滿帽十日羅衣香不止去年相憶豫章城咫
尺春江如萬里今年邂逅洞庭曲細蕚含愁照清泚人
至䰟銷椘雨中花應腸斷湘煙裏三年勝遊不再得百
歳歡娱能有㡬吉祥牡丹非舊夢元都桃花亦如此更
約明年載酒来莫笑花前人老矣
五言律詩─原─唐温憲棃花─緑陰寒食晚猶自滿空園雨
歇芳菲白蜂稀寂寞繁一枝橫野路數樹出江村悵望
頻囘首何人共酒尊　─宋梅堯臣棃花─處䖏棃花發看
看燕子歸園思前法部淚溼舊宫妃月白鞦韆地風吹
蛱蝶衣强傾寒食酒漸老覺歡微─増─金龎鑄棃花─孤
潔本無匹誰令先衆芳花能紅䖏白月共冷時香縞袂
清無染氷姿淡不妝夜来清露底萬顆玉毫灮　─元張
伯淳次韻安野内翰棃花─𤣥景窮隂候春林早著花素
妝臨曉鏡紅粉涴輕紗勝賞懐亰洛吟情軼永嘉泥中
妨載酒咫尺路頭賒　─馬祖常崇真宫西棃花─春日棃
花下相逢把臂行香痕憐粉白酒暈惜紅輕影動簾穿
燕聲来樹度鶯共當拚一醉莫待鬢華生
七言律詩─増─唐羊士諤成都從事蕭員外寄海棃花詩
珠履行䑓擁附蝉外郎髙歩似神仙陳詩今見唐風盛
從事遥瞻衛國賢擲地好辭凌彩茟浣花春水膩魚箋
東山芳意須同賞子著嚢盛㡬日傳　─宋韓琦㑹壓沙
寺觀棃花─同賞棃花過淨坊壓沙幽闃面平岡孤園不
治黃金界醉茟徒誇白雪香風急㡬翻雲影亂殿深全
掩玉毫光朝来經雨低含淚競寫真妃寂寞妝　─賞棃
花─興福棃珍號素封千株花發此欣逢風開笑臉輕桃
艶雨𢃄啼痕自玉容蝶舞只疑殘靨墜月明惟覺異香
濃尋春已恨来時晩莫厭頻揮瀲灔鍾　寒食西藍賞
素英白毫光裏亂雲騰荘嚴金地三千界顔色瑤䑓十
二層后土瓊花慚我寡唐昌玉蘂豈吾朋雪香預約為
亭號修創終逢好事僧　─周必大重九竹園見棃花懐
子中兄─春花著雨即塵埃何似深秋耐乆開菊尚無多
饒瑞質霜如有意䕶香腮也知林下風光早不為山中
厯日催望㫁行人思折寄却疑呼作嶺頭梅　─原─朱淑
真棃花─朝来𢃄雨一枝春薄薄香羅蹙葉勻冷艶未饒
梅共色靚妝長與月為鄰許同蝶夢還如□似替人愁
却笑人須到年年寒食夜情懷為爾倍傷神　─増─金雷
淵棃花─雪作肌膚玉作容不将妖艶嫁東風梅魂何物
三春在桃臉真成一笑空雨細無情添寂寞月明有意
助豐融相如病渇妨文賦想像甘寒結小紅　─原─張建
棃花─蠧樹枝髙茁朶稠嫩苞開破雪搓毬碎粘粉紫鬚
齊吐潤卷丹黄葉半抽月影曉忩留好夢雨聲深院鎻
清愁瓊苞已實香猶在散入長安賣酒樓　─増─元鮮于
樞清明日宴集賢宋學士園時棃花盛開諸老屬僕同
賦─琪樹吹香蕩夕暉華簪人對雪霏霏漢宫新火初傳
燭楚女行雲乍濕衣一片花疑蝴蝶化滿枝春想玉釵
肥蛾眉不用梨園曲唱徹瑶䑓醉未歸　─張養浩秋日
棃花─雪香吹盡樹頭春誰遣西風為返魂月影已非前
日夢雨容獨𢃄舊時痕只知秋色千林老爭信陽和一
脈存莫訝殷韓太多事仙家元不計寒暄　─鄭洪嚴希
徳請賞棃花命妓行酒─瀟灑東䦨一樹春雪膚氷骨月
精神朝雲著處迷詩夢暮雨来時想玉人華屋洗妝歌
小小銀缾推枕喚真真紫薇閣下繁華處芍藥荼䕷總
後塵　─明吴寛棃花─名果先從張谷来紛紛碎雪欲成
堆淡妝自把蛾眉掃巧笑誰将瓠齒開園子豈求他種
接主人能使及時栽夭桃灼灼驚凡目縞素應甘自不
才─原─文徴明棃花─翦水凝霜妒蝶羣曲䦨風味玉清
温粉痕浥露春含淚夜色籠烟月㫁魂十里香雲迷短
夢誰家細雨鎻重門洗妝見説清明近旋典春衣置酒
樽　─増─程嘉燧周家清明植棃花六月盛開邀客賦詩
清明院落夜溶溶籠栁嬌黄譲雪樷亂攪三眠飛絮白
浪攙百子石榴紅燒殘髙燭東風後掩却重門細雨中
聞向花間歌法曲應憐江海白頭翁
五言絶句─増─唐王維左掖棃花─閑灑階邉草輕隨箔外
風黄鶯弄不足銜入未央宫　─丘為左掖棃花─冷豔全
欺雪餘香乍入衣春風且莫定吹向玉階飛　─原─皇甫
冉禁省棃花─巧解迎人意還能亂蝶飛春風時入户㡬
片落朝衣　─錢起棃花─艶静如籠月香寒未逐風桃花
徒照地終被笑妖紅　─宋王十朋棃花─淡客逢寒食煙
村爛漫芳謫仙天上去白雪世間香　─増─明楊基西園
棃花春晚開一枝─明日是清明孤花雪闘輕不須開滿
樹春少更多情
七言絶句─原─唐韓愈聞棃花發贈劉師命─桃蹊惆悵不
能過紅艶紛紛落地多聞道郭西千樹雪欲将君去醉
如何　─棃花下贈劉師命─洛陽城外清明節百花寥落
棃花發今日相逢瘴海頭共驚爛熳開正月　─元稹雜
思詩─尋常百種花齊發偏摘棃花與白人今日江頭兩
三樹可憐和葉度殘春　─増─白居易江岸梨─梨花有思
縁和葉一樹江頭惱煞君最似孀閨少年婦白妝素袖
碧紗裙　─殷璠棃花─雲滿衣裳月滿身輕盈歸歩過流
塵五更無限留連意常恐風花又一春　─徐凝翫花─一
樹棃花春向暮雪枝殘處怨風来明朝漸校無多去看
到黄昏不欲囘　─原─温庭筠鄠杜郊居─槿籬芳援近樵
家壠麥青青一徑斜寂寞遊人寒食後夜来風雨送棃
花　─増─宋韓琦棃花─花下延賔啓宴杯回頭香雪即成
堆主人自挈宜城醸不為青旗趁爾来　─司馬光和道
矩紅梨花二首─繁枝細葉互低昻香敵荼䕷艶海棠應
為窮邉太寥落併将春色付穠芳　蜀江新錦濯朝陽
椘國纎腰傅薄妝何事白花零落早同時不敢闘芬芳
　─王安石紅梨─紅棃無葉庇花身黄菊芬香委路塵嵗
晚蒼官纔自保日髙青女尚横陳　─原─蘇軾東欄梨花
棃花淡白栁深青栁絮飛時花滿城惆悵東欄一株雪
人生看得㡬清明　─増─晁補之和王拱辰觀梨花二首
海棠丰韵詫芬芳慙愧棃花冷似霜賴有樂天春雨句
寂寥從此亦馨香　壓沙寺裡萬株芳一道清流照雪
霜銀闕森森廣寒曉仙人玉仗有天香─原─張舜民梨
花─青女朝来冷透肌殘春小雨更霏㣲流鶯怪底争来
往為擲金梭織玉衣　─謝逸梨花二首─冷香銷盡晩風
吹脉脉無言對落暉舊日郊西千樹雪今隨蝴蝶作團
飛　翦翦輕風漠漠寒玉肌蕭索粉香殘一枝𢃄雨牆
頭去不用行人著眼看　─陸游梨花─開向春殘不恨遲
綠楊窣地最相宜征西幕府煎茶地一幅邉鸞畫折枝
　粉淡香清自一家未容桃李占年華常思南鄭清明
路醉袖迎風雪一杈　嘉陵江色嫩如藍鳯集山光照
馬銜楊栁棃花迎客䖏至今時夢到城南　─趙福元梨
花─玉作精神雪作膚雨中嬌韻越清癯若人㑹得嫣然
態寫作楊妃出浴圖　─何菊潭─二月春風楊栁青知郎
繫馬在長亭相思情味如中酒折盡棃花嗅不醒　─増
金史旭梨花─少年㩦酒日尋花老去花前欲飲茶今日
傳觴似年少一枝香雪上烏紗─原─吕中孚梨花─等待
清明得得芳團枝晴雪暖生香洗妝自有風流態却笑
紅深映海棠　─段繼昌梨花─一林輕素媚春光透骨濃
薫百和香消得太真吹玉笛小庭人散月如霜─増─元
王惲題錢舜舉畫棃花─掖西千樹閙春華莫把芳容𢃄
雨誇㸔取一枝横絶處洗妝還是漢宫娃─朱徳潤題
梨花折枝─玉壓帽簷花底春惜無花下洗妝人阿嬌一
掬東風淚聊仗丹青為寫真─郯韶梨花─渚宫花落雨
霏霏春盡江南客未歸多少東家蝴蝶夢相思并逐彩
雲飛　─原─明文徴明─物華無賴酒初醒奕奕梨花照晩
晴恠的山禽啼不歇十分春色近清明　─増─張鳳翼梨
花─重門寂寂鎻香雲雨滴空階坐夜分老去㣲之風調
在折来何䖏與雙文　─原─張新梨花─粉翅還嫌蝶太輕
雪衣偏喜燕多情寕王玉笛知何處寂寞黄昬伴月明
詩散句─原─宋文同─寒食北園春已深棃花滿枝雪圍徧
青春每向風外得秀艶應難雪中見　─阮南溪─繽紛紫
雪浮鬚細冷淡清姿奪玉光剛笑何郎曽傅粉絶憐荀
令愛薫香　─増─唐白居易─四鄰棃花時二月伊水色
獨孤及─爾来大谷梨白花再成雪　─宋梅堯臣─前日是
清明驟雨沾棃花　─蘓軾─紅梨驚合抱映島孤雲馥
原─蘇軾─尚記棃花樹依依聞暗香　─陳三嶼─棃花春二
月杜宇月三更　─増─唐劉方平─寂寞空庭春欲晩棃花
滿地不開門　─李賀─曲水飄香去不歸梨花落盡成秋
苑　─原─吕温─獨卧郡齋寥落意隔簾㣲雨濕梨花　─杜
牧─閒吹玉殿昭華琯醉折梨園縹蔕花　─増─宋曽幾─一
片朝容粉面寒雨餘仍𢃄淚䦨干　─范成大─㸃檢棃花
成一夢蘸紅新綠滿枝頭　─陸游─棃花堆雪栁吹緜常
記梁州古驛前　─金蕭貢─香惹夢魂雲漠漠光揺溪館
月溶溶　─元王惲─風簷數㸃催妝雨辦與棃花作好春
　─原─顧瑛─忽見棃花㸃綴開蕭然冷浸姮娥影─増─唐
王維─棃花夕鳥藏─原─李白─梨花白雪香　─増─李白─棃
花千樹雪　─原─杜甫─色好梨勝頬　─増─韓愈─露亦染梨
腮　─原─杜牧─棃花獨送春─温庭筠─棃花雪壓枝　─周
朴─臨風千㸃雪　─增─韋莊─棃花雪又催─宋楊億─棃花
飛白雪　─原─黄庭堅─月黒見棃花─増─陳思道─倚墻棃
頬紅　─金元好問─梨花淡丰容　─原─唐白居易─風寒露
重棃花濕　棃花一枝春𢃄雨─増─白居易─手把棃花
寒食心　─曹唐─棃花新折東風輭　─羅鄴─梨花滿地東
風急─原─宋劉筠─亂飄棃雪曉来天　─増─韓琦─共藉棃
花作寒食　─孔方平─砌下棃花一堆雪　雨暗棃花春
自光　─陸游─溪口赤梨丹染腮　─金趙元─梨葉霜如酒
力濃　─張建─玉棃花底月三更　─吕中孚─半庭寒影在
棃花　─元戴帥初─粉墻風細欲梨花　─尹廷髙─落盡梨
花春不多　─劉秉忠─梨花亂舞白霓裳　─王惲─已開棃
蘂雪為團─趙孟頫─棃花淡白栁花香　─袁桷─梨花的
的疑蝴蝶　梨花亂逐沙鷗起　─黄庚─滿堦香雪落梨
花─原─宋旡─棃花明白夜来風　─増─周權─香浮夜月棃
飄雪　─陳髙─棃花沐雨𢃄嬌羞
詞─原─宋史逹祖玉樓春─玉容寂寞誰為主寒食心情愁
㡬許前身清淡似梅妝遥夜依微留月住　香迷蝴蝶
飛時路雪在秋千来往處黄昏著了素衣裳深閉重門
聼夜雨　─王采蝶戀花─鏤雪成花檀作蘂愛伴秋千摇
曳春風裏翠袖年年寒食淚為伊牽惹愁無際　幽艶
偏宜春雨細紅粉䦨干有个人相似鈿合金釵誰與寄
丹青傳得凄凉意─曽覿驀山溪─減翠凋紅正是青春
杪深院嫋香風看棃花一枝開早瓏璁映面依約認嬌
─顰天淡淡月溶溶春意知多少　清明池館芳信年年
好更向五侯家把江梅風光占了休教寂寞孤負向人
心檀板響寳杯傾潘鬢從他老　─増─周邦彦水龍吟─素
肌應怯餘寒艶陽占盡青蕪地樊川照日靈關遮路殘
紅歛避傳火樓臺妬花風雨長門深閉亞簾櫳半濕一
枝在手偏勾引黄昬淚　别有風前月底布繁英滿園
歌吹朱鉛退盡潘妃却酒昭君乍起雪浪翻空粉裳縞
夜不成春思恨玉容不見瓊英漫好與何人比　─樓扶
　水龍吟─素娥洗盡繁妝夜深歩月秋千地輕腮暈玉柔
　肌籠粉緇塵斂避霽雪留香曉雲同夢昭陽空閉悵仙
　園路杳曲欄人寂踈雨濕盈盈淚　未放游蜂葉底怕
　春歸不禁狂吹象牀困倚氷魄微醒鶯聲喚起愁對黄
　昬恨催寒食滿襟離思想千紅過盡一枝獨冷把梅花
　比　─元王惲水龍吟─纖包淡貯幽香玲瓏輕鎻秋陽麗
　仙根借暖定應不待荆王翠被瀟灑輕盈玉容渾是金
　莖露氣甚西風宛轉東欄暮雨空㸃綴真妃淚　誰遣
　司花妙手又一畨角奇争異使君髙卧竹亭閒寂故来
　相慰燕几螺屏一枝披拂繡簾風細約洗妝快瀉玉屏
　芳酒枕秋蟾醉
　别録─原─明皇雜録─天寳中上命宫中女子數百人為棃
　園弟子　─白居易詩注─杭俗醸酒趁梨花時熟號為梨
　花春─増─米芾畫史─范大珪有富公家折枝梨花古筆
　非江南蜀畫
御定佩文齋廣羣芳譜卷二十七
　欽定四庫全書
御定佩文齋廣羣芳譜卷二十八
　　花譜
　　　　棠棃花(棠棃别見果譜/)
　原棠棃野棃也(爾雅所謂杜甘/棠也詳見果譜)樹如棃而小葉似蒼术
　亦有圓者三义者邉皆有鋸齒色黲白二月開白花可
　煠食曬乾磨麺作燒餅可濟饑葉味㣲苦嫩時煠熟水
　浸淘浄油鹽調食或蒸曬代茶
　彚考─原─詩召南─蔽芾甘棠勿翦勿伐召伯所茇　─唐風
　有杕之杜生于道左　有杕之杜其葉湑湑─増─史記
　燕召公世家─召公巡行鄉邑有棠樹决獄政事其下自
　侯伯至庶人各得其所無失職者召公卒而民人思召
　公之政懷棠樹不敢伐歌詠之作甘棠之詩　─南齊書
　祥瑞志─昇明二年四月昌國縣徐萬年門下棠樹連理
　　─宋史五行志─元豐十年十二月泌陽縣甘棠木連理
　　─原─韓詩外傳─召伯在朝有司請召民伯曰不勞一身
而勞百姓非吾先君之志也於是舎於棠下聼訟百姓
大悦詩人歌焉　─増─酉陽雜俎─建中四年趙州寜晉縣
沙河北有大棠棃樹百姓常祈禱忽有羣蛇數十自東
南来渡北岸集棠棃樹下為二積俄見三龜徑寸繞行
積傍積蛇盡死乃各登其積視蛇腹各有瘡若矢所中
刺史康日知圖甘棠奉三龜以獻　─曲江縣志─縣東九
十里有棃溪岸多棠棃故名
集藻─七言古詩─増─元王冕棠棃白練圖─芙蓉香冷簫聲
杳月淡煙清楚宫曉仙禽不語雪衣輕相逢却恨秋風
早土花翠淺霜露蒙山棃小結丹砂紅玉人醉倒不知
處夢回故苑朝雲濃
五言排律─増─唐吴融追詠棠棃花─蜀地從来勝棠棃第
一花更應無輭弱别自有妍華不貴綃為霧難降綺作
霞移湏歸紫府駐合餌丹砂宻映彈琴宅深藏賣酒家
夜宜紅蠟照春稱錦筵遮連廟魂栖望飄江字遶巴未
饒酥㸃薄兼妬雪飛斜舊賞三年斷新期萬樹賒長安
如種得誰定牡丹誇
七言絶句─増─唐薛濤棠棃花和李太尉─吴均蕙圃移嘉
木正及東溪春雨時日晩鶯啼何所為淺深紅膩壓繁
枝　─宋蔡襄正月十八日甘棠院三首─上元纔過去尋
春紅白山花粲粲新似喜使君初病起隔欄相向笑迎
人　天氣和柔酒更醇緩歌花底正初春狂花有意憐
狂客撩亂飛紅滿一身　無奈閒情著物歡更愁花草
便䦨珊夭紅嫩翠宜燈燭放散笙歌静裏看　─原─孟淑
卿春歸─落盡棠棃水拍堤凄凄芳草望中迷無情最是
枝頭鳥不管人愁只管啼　─増─明陸樹聲─滿樹棠梨錦
作團雙栖啼鳥鬭争妍邉徐生色依然好贏得東風嵗
嵗看
詩散句─増─唐白居易─風吹棠棃花啼鳥時一聲　鏡湖
水逺何由汎棠樹枝髙不易攀　─薛逢─野花似雪落何
處棠棃樹下香風来　─李郢─鳥聲亂啼人未逺野風吹
散白棠棃　─白居易─棠棃間葉黄─元程文海─霜暈棠
棃臉　─宋司馬光─甘棠前後雨隂濃　─金􁅪愿─棠棃妥
雪霑新雨　─元倪瓉─野棠花落過清明
别録─増─丹鉛雜録─孝子傳尹伯竒採楟花以為食注楟
花山棃也今棠棃其花春開採之日乾瀹可充蔬
　　　常棣花(棣實别見果譜棠按名物疏云唐棣常棣/是二種爾雅云  棣栘本草謂之扶栘白)
　　　　(楊類也又云常棣棣乃小雅所謂常棣之花也/原譜混合為一又誤以常棣為棣棠今分常棣)
　　　　(棣棠為二譜唐/棣别載木譜)
増─爾雅─常棣棣　─洛陽花木記─白郁李千葉一名玉𢃄
　─原─常棣(有郁李諸/名詳果譜)花正白亦或赤花蕚上承下覆有
親愛之義故以喻兄弟周公所謂賦常棣也
彚考─原─詩秦風─山有苞棣　─増─詩小雅─常棣之華鄂不
韡韡─傳─常棣棣也鄂猶鄂鄂然言外發也韡韡光明也
箋─承華者曰鄂不當作拊拊鄂足也鄂足得華之光明
則韡韡然盛興者喻弟以敬事兄兄以榮覆弟恩榮之
顯亦韡韡然　─原─小雅─彼爾維何維常之華─傳─常常棣
也　─増─宋景文茟記─莒公言詩有常棣之華逸詩有唐
棣之華世人多誤以常棣為唐棣於兄弟用因唐誤常
且常棣棣也唐棣栘也栘開而反合者也此兩物不相
親　─三栁軒雜識─姚氏殘語以常棣為俗客兄弟之義
不可稱俗今改為和客　─花經─郁李七品三命
集藻─賦─増─唐陸龜蒙郁李花賦─試問山翁得郁李之春
叢移来砌下出自山中長霑澗雨迥灑巖風曽不得次
玉堂而展低艶承畫閣而逞㣲紅虚在芳菲之數徒干
造化之功弱植欹危繁梢襞積一枝上能萬其膚蕚一
蕚中自参其丹白且桃以夭而蕣以華芍藥為贈兮芙
蓉可嘉誰為翦緗綺碎眀霞鳳苞葱蘢于水殿霓襟掩
苒于雲車静倚庭檻徐飄蘂氣落幽閨怨别之夣寫空
谷遺榮之思初侍東陵聖母冶態嫣妍近辭北燭仙人
愁容倭堕嗟其結莓苔之地抱林麓之姿蝶善舞而相
掠鶯能言而見欺香憐墜少蔕戀飄遲當杯者不顧守
道者應知請看嵇康髙士傳莫信長安輕薄兒
五言古詩─増─唐白居易惜栯李花─樹小花鮮妍香繁條
輭弱髙低二三尺重疉千萬蕚朝艶藹霏霏夕凋紛漠
漠辭枝朱粉細覆地紅綃薄由来好顔色常苦易銷爍
不見莨蕩花狂風吹不落　─宋梅堯臣劉仲更於唐書
局中種郁李─冷局少風景買花栽作春前時櫻桃過今
日雀李新搦條紅蓓蕾婀娜含雨勻舊来薔薇叢饒借
與近鄰始移棣蕚密不慚車下榛日暮綴書罷暫賞舉
杯踆
七言絶句─増宋趙抃次韻郁李花─花縣逢春對曉暉朱
朱白白綴繁枝梅先菊後何湏較好似人生各有時
詩散句─増─唐李白─棣華儻不接甘與秋草同　─駱賔王
棠晚落疎花　─白居易─隂繁棠布葉
别録─増─花史─郁李花性喜向暖日和風澆用清水以性
潔故也
　　櫻桃花(櫻桃别見果譜/)
原─櫻桃木多隂不甚髙春初開白花繁英如雪香如蜜
葉圓有尖及細齒　─増─花鏡─櫻桃花有千葉者其實少
彚考─原─晋宫閣名─式乾殿前櫻桃二株含章殿前櫻桃
一株華林園櫻桃二百七十株　─増─花經─櫻桃四品六
命　─弇山園記─小罨畫溪之西種含桃含桃成嵗得一
解饞花亦足飽目其左方種如之俱曰含桃塢　─原─花
史─張茂卿頗事聲妓一日櫻桃花開携酒其下曰紅粉
風流無踰此君悉屏妓妾　─一統志─鄜州有櫻桃山上
多櫻桃樹
集藻─五言古詩─増─唐劉禹錫和樂天讌李羙周中丞宅
賞櫻桃花─櫻桃千萬枝照耀如雪天王孫讌其下隔水
疑神仙宿露發清香初陽動暄妍妖姬滿鬂挿酒客折
枝傳同此賞芳月幾人有華筵杯行勿遽辭好醉逸三
年　─孟郊南陽公請東櫻桃亭子春讌─萬木皆未秀一
林先含春此地獨何力我公布深仁霜葉日舒卷風枝
逺埃塵初英濯紫霞飛雨流清津賞異出囂雜折芳積
歡忻文心茲焉重俗尚安能珍碧玉妝粉比飛瓊穠艶
均鴛鴦七十二花態併相新常恐遺秀志迨茲廣讌陳
芳菲争勝引歌詠竟良辰方知戲馬會永謝登龍賔
白居易櫻桃花下有感而作─藹藹羙周宅櫻繁春日斜
一為洛下客十見池上花爛漫豈無意為君占年華風
光饒此樹歌舞勝諸家失盡白頭伴長成紅粉娃停杯
兩相顧堪喜亦堪嗟
七言古詩─増─唐白居易履信池櫻桃島上醉後走筆送
别舒員外兼寄宗正李卿考功崔郎中─櫻桃島前春去
春花萬枝忽憶與宗卿閒飲日又憶與考功狂醉時嵗
晚無花空有葉風吹滿地乾重疉蹋葉悲秋復憶春池
邉樹下重殷勤今朝一酌臨寒水此地三回别故人櫻
桃花来春千萬朶来春共誰花下坐不論崔李上青雲
明日舒三亦抛我
五言律詩─増─唐白居易同諸客擕酒早看櫻桃花─曉報
櫻桃發春携酒客過綠餳粘盞杓紅雪壓枝柯天色晴
明少人生事故多停杯替花語不醉擬如何　─原─李徳
裕櫻桃花─皎日照芳菲鮮葩含素輝愁人惜春夜達曉
想巖扉風静隂盈砌露濃香入衣恨無金谷妓為我奏
思歸─増─温庭筠二月十五日櫻桃盛開─曉覺籠烟重
春深染雪輕静應留得蝶繁欲不勝鶯影亂晨飇急香
多夜雨晴似将千萬恨西北為卿卿　─宋歐陽修春日
獨遊上林院後亭見櫻桃花奉寄希深聖俞─昔日尋春
地今来感嵗華人行已荒徑花發半枯槎髙榭林端出
殘陽水外斜聊持一樽酒徙倚憶天涯　─明吴國倫櫻
桃花─御苑含桃樹花開作雪看誰移荒署裏偏助早春
寒逞素愁金谷垂珠遲玉盤不知蕭頴士何意獨相殘
七言律詩─増─宋梅堯臣和永叔同遊上林院後亭見櫻
桃花悉已披謝─去年君到見春遲今日尋芳是夙期祗
道朱櫻纔弄蘂及来幽圃已殘枝飄英尚有遊蜂戀著
子唯應谷鳥知把酒聊能慰餘景乘歡不厭夕陽時
七言絶句─増─唐張籍和裴僕射看櫻桃花─昨日南園新
雨後櫻桃花發舊枝柯天眀不待人同看繞樹重重履
跡多　─白居易酬韓侍郎張博士雨後遊曲江見寄─小
園新種紅櫻樹閒繞花枝便當逰何必更隨鞍馬隊衝
泥蹋雨曲江頭　─題東樓前李使君所種櫻桃花─身入
青雲無見日手栽紅樹又逢春惟留花向樓前看故故
抛愁與後人　─元稹折枝花贈行─櫻桃花下送君時一
寸春心逐折枝别後相思最多處千株萬片繞林垂
劉言史山寺看櫻桃花題僧壁─楚寺春風臘盡時含桃
先拆一千枝老僧不語傍邉坐花發人来總不知　─李
商隠櫻桃花下─流鶯舞蝶兩相欺不取花芳正結時他
日未開今日謝嘉辰長短是参差　─李羣玉題櫻桃─春
初携酒此花間幾度臨風倒玉山今日葉深黄滿樹再
来惆悵不能攀　─吴融買𢃄花櫻桃─粉紅輕淺靚妝新
和露和烟别近鄰萬一有情兼有恨一年榮落兩家春
　─陸希聲含桃圃─小圃初晴風露光含桃花發滿山香
看花對酒心無事倍覺春来白日長　─韋荘櫻桃樹─記
得花開雪滿枝和蜂和蝶𢃄花移如今花落逰蜂去空
作主人惆悵詩　─宋范成大櫻桃花─借暖衝寒不用媒
匀朱匀粉最先来玉樓一見憐癡小教向傍邉自在開
　─原─楊萬里櫻桃花─櫻桃花發滿晴柯不賭嬌嬈祇賭
多落盡江梅餘半朶依然風韻合還他　─増─元方回櫻
桃花─淺淺花開料峭風苦無妖色畫難工十分不肯精
神露留與他時著子紅
詩散句─原─宋王僧達─緗葉未開蕊紅葩已發光　─宋文
同─嫩葉藏輕緑繁葩露淺紅　─明于若瀛─三月雨聲細
櫻花疑杏花　─唐李白─别来幾嵗未還家玉窗五見櫻
桃花　─李賀─背人不語向何處下堦自折櫻桃花　─増
白居易─櫻桃㕔院春偏好石井欄堂夜更幽　慢牽欲
傍櫻桃泊借問誰家花最紅　─殷璠─昨日小樓㣲雨過
櫻桃花落晚風晴
詞─原─宋毛滂浣溪沙─小圃春光不待邀蚤通消耗與含
桃晚来芳意半含梢　𢃄笑不言春淡淡試妝未徧雨
瀟瀟東君少女可憐嬌　─陳繼儒攤破浣溪沙─曉来露
井看櫻桃羅䄂迎風不柰飄轉向碧窗還小立再吹簫
　簫咽春愁愁正劇自拈香在博山燒日暮闌干楊栁
外落紅敲
　　　石榴花(榴實别見果譜/)
原─石榴一名丹若(本草云若木乃扶桑之名榴花/丹頰似之故亦有丹若之稱)本出
塗林安石國漢張騫使西域得其種以歸故名安石榴
今處處有之樹不甚髙大枝柯附榦自地便生作叢孫
枝甚多種極易息或以子種或折其條盤土中便生葉
緑狭而長梗紅五月開花有大紅粉紅黄白四色有海
榴(來自海外/樹髙二尺)黄榴(色㣲黄𢃄白花/比常榴差大)四季榴(四時開花秋/結實實方綻)
(旋復/開花)火石榴(其花如火樹甚小栽之盆頗/可玩又有細葉一種亦佳)餅子榴(花大/不結)
(實/)畨花榴(出山東花大於餅子移之别省終/不若在彼大而華麗葢地氣異也)燕中有千
瓣白千瓣粉紅千瓣黄千瓣大紅單瓣者比别處不同
中心花瓣如起樓臺謂之重臺石榴花頭頗大而色更
深紅　─増─花鏡─石榴有竝蔕花者又有紅花白緣白花
紅緣者亦異品也
彚考─原─宋史五行志─紹興間漢陽軍有挿榴枝於石罅
秀茂成隂嵗有華寔者初郡獄有誣服孝婦殺姑婦不
能自明屬行刑者插髻上華於石隙曰生則可以驗吾
寃行刑者如其言後果生　─増─酉陽雜俎─衡山祝融峰
下法華寺有石榴花春秋皆發　─博異記─天寳中處士
崔元徽春夜遇女伴十餘人有緑裳者前曰某姓楊又
指一人曰李氏又指一人曰陶氏又指緋衣小女曰姓
石名阿措又有封家十八姨来諸人命酒各歌以送之
至十八姨持盞性頗輕佻翻酒汚阿措衣阿措作色曰
諸人即奉求吾不奉畏耳拂衣而起緋衣名阿措安石
榴也封家姨乃風神也　─原─方輿勝覽─閩縣東山有榴
花洞唐永泰中樵者藍超遇白鹿逐之渡水入石門始
極窄忽豁然有雞犬人家主翁謂曰吾避秦人也留卿
可乎超曰欲與親舊訣乃来與榴花一枝而出恍然若
夢中再徃竟不知所在　─増─方輿勝覽─合肥浮槎山俗
傳自海上浮来梁武帝女為尼於此山建道林寺寺有
榴花根榦偉茂即帝女手植　─花經─石榴五品五命
瓶花譜─各色千葉榴四品四命　─原─王直方詩話─王荆
公作内相翰苑有石榴一叢枝葉繁茂只發一花時荆
公有詩云萬緑叢中紅一㸃動人春色不湏多予每以
不見全篇為恨遯齋閑覽以為唐人詩非也　─洪氏雜
俎─温湯七聖殿繞殿石榴皆太真所植　─學圃餘疏─石
榴本外國来者獨京師為勝盆中有植榦數十年髙不
盈二尺而垂實纍纍皮子之紅白一隨其花花而不實
者曰餅子深紅淡紅二種皆山亭之珍也吾地不宜盆
中移歸不二年壊矣本地餅子紅榴稍佳而樹大非几
案前物單葉有黄白淺深紅四種存以標異可也　─増
瓶史─浴榴宜艶色婢　石榴以紫薇大紅千葉木槿為
婢
集藻─頌─増─梁江淹石榴頌─羙木艶樹誰望誰待縹葉翠
蕚紅華綘采炤烈泉石芬披山海竒麗不移霜雪空改
賦─増─晋夏侯湛石榴賦─覽華圃之嘉樹兮羡石榴之竒
生滋𤣥根于夷壤兮擢繁榦于蘭庭霑靈液之粹色兮
含渥霧以深榮若乃時雨新稀㣲風扇物藹萋萋以鮮
茂兮紛扶輿以蓊鬱枝掺稔以環柔兮葉鱗次以周宻
纖條参差以窈窕兮洪柯流離以相拂于是乎青陽之
末朱明之初翕㣲煥以摛采兮的窟㻧以揚敷接翠蕚
于緑蔕兮冐紅牙以丹鬚赩然含蕤璀爾散珠若乃叢
紈始裹聚葩方離潜輝蜿艶綠采未披照灼攅列熒熒
𤣥垂雪酲解䬼怡神實氣冠百品以竒仰邁衆果而特
貴─傅𤣥石榴賦─鳥宿中而纖條結龍辰升而丹華繁
其在晨也灼若旭日栖扶桑其在昬也赩若燭龍吐潜
光苞𤣥黄之烈輝緑煒曄而焜煌發朱榮于緑葉時從
風而飄揚　─庾鯈石榴賦─緑葉翠條紛乎蔥青丹華照
爛曄曄熒熒逺而望之繁若摛繢被山阿廹而察之赫
若龍燭耀緑波　─唐吕令問府庭雙石榴賦─公府洞豁
羣木羅生歴衆芳而鮮妙得雙榴之羙名擢質森聳垂
隂凄清掃危堦之數級䕃閑庭之四平夾砌駢羅則東
西表賔主之位與時消息則寒暑任榮枯之情故其異
影同庇分芳對出夏景焯而開花秋氣結而成實剖之
則珠彩輝掌捧之則金光照日其生也雖雜居幽徑之
蘭其用也亦間若雕盤之栗若乃當公務之總偶訟庭
之要爰趨爰揖或長或少皆指而稱曰彼石榴之所生
何托根之至妙俯環廊之廻合拂危簷之窈窱類甘棠
之勿翦人縦去而猶思若李樹之無言蹊自成而不召
是以固其根榦羙其華耀乍開軒而翠彩重合甫褰帷
而紅榮四照也或曰物惡近以招累事貴逺而克全空
遁幽以獨羙抱甘香而自捐豈比夫善生者托仁以逺
害能夀者輔道以延年是以象君子之恵渥故終保夫
自然
五言古詩─原─梁沈約詠山榴─靈囿同嘉稱幽山有竒質
停采久彌鮮含華豈期實長願㣲名隠無使孤株出
増─隋魏澹詠石榴─分根金谷裏移植廣庭中新枝含淺
緑曉蕚散輕紅影入環階水香隨度隙風路逺無由寄
徒念春閨空　─唐宋之問翫郡齋海榴─澤國韶氣早開
簾延霽天野禽宵未囀山蜚晝仍眠目兹海榴發列映
巖楹前熠爚禦風静葳蕤含景鮮清晨緑堪佩亭午丹
欲然昔黍金閨籍嘗見玉池蓮未若宗族地更逢榮耀
全南金雖自貴賀賞詎能遷撫躬萬里絶豈染一朝妍
徒緣滯遐郡常是惜流年越俗鄙章甫捫心空自憐
原─李白詠鄰女東窗海石榴─魯女東窗下海榴世所稀
珊瑚映緑水未足比光輝清香隨風發落日好鳥歸願
為東南枝低舉拂羅衣無由共攀折引領望金扉　─栁
宗元新植海石榴─弱植不盈尺逺意駐蓬瀛月寒空堦
曙幽夢綵雲生糞壤擢珠樹莓苔插瓊英芳根閟顔色
徂嵗為誰榮　─増─宋蘓轍賦園中所有─堂後病石榴及
時亦開花身病花不齊火候漸已差芳心竟未已新蕚
綴枯槎誰言石榴病乃久占年華鄰家花最盛早發豈
容遮殘紅已零落婀娜子如𤓰　─原─陳與義庭前石榴
庭前安榴樹花稀更可憐青旌擁絳節伴我作神仙遲
日耿不暮㣲隂眩彌鮮一尊兼百慮心賞覺悠然　─劉
克荘十月榴花─炎州氣序異十月榴始華是誰初植此
石罅抽根斜緑隂蔽朝曦朱艶奪暮霞始猶一二枝俄
已千百葩染人不能就畫史無以加洛陽擅牡丹久矣
埋塵沙蜀州誇海棠邈然隔䕫巴安知籬壁間亦有尤
物耶坐令農圃室化為金張家詩人好摹擬凍蕊并寒
槎斯篇儻令見無乃譏吾奢　─増─明吴寛榴花─團團復
亭亭園子巧相競都下朝千盆花市此為盛我獨解其
縳髙枝遂其性参差花更繁緋緑雜相映安石名已蒙
休從謝公姓
七言古詩─増─金元格榴花─山茶赤黄桃絳白戎葵米囊
不入格庭中忽見安石榴歎息花中有真色生紅一撮
掌中看模寫雖工更覺難詩到黄州隔千里畫家辛苦
費鉛丹　─明李東陽借榴一首贈方石─桃溪老人愛花
樹家在萬花溪上住白頭重入紫薇垣官舍今無種花
處買花不識城市途園中看花非我徒畫圖翦綵盡成
幻空有愛花猶故吾吾家海榴四五株意欲借之如借
書自言花借不在好僅取數尺青扶疎墻根老枝不盈
掬欲借真慚少装束風披雨浥漸成隂縦遣無花看亦
足城西官陌無塵埃呼童把送休遲囬花根嵗暮幸勿
返還我詩逋十韻来
五言律詩─増─唐孫逖詠樓前海石榴二首─客自新亭郡
朝来數物華傳君妓樓好初落海榴花露色珠簾映香
風粉壁遮更宜林下雨日晚逐行車　海上移珍木樓
前詠所思遙聞下車日正在落花時舊緑香行葢新紅
灑歩綦從来寒不易終見久逾滋　─溫庭筠海榴─海榴
開似火先解報春風葉亂裁牋綠花宜插髻紅蠟珠攅
作葉緗綵翦成叢鄭驛多歸思相期一笑同
七言律詩─増─唐白居易石榴樹─可憐顔色好隂凉葉翦
紅牋花撲霜傘葢低垂金翡翠薫籠亂搭繡衣裳春芽
細炷千燈㷔夏蕊濃焚百和香見説上林無此樹只教
桃李占年芳　─杜牧見穆三十中庭海榴花謝─矜紅掩
素似多才不待櫻桃不逐梅春到未曽逢宴賞雨餘争
解免低徊巧窮南國千般艶趂得東風二月開堪恨王
孫浪逰去落英狼籍始歸来　─方干海石榴─亭際夭妍
日日看每朝顔色一般般滿枝猶待春風力數朶先欺
臘雪寒舞蝶自隨歌拍轉逰人只怕酒杯乾久長年少
應難得忍不叢邊到夜觀　─原─皮日休庭際海石榴花
盛發有寄─一夜春光綻綘囊碧油枝上晝煌煌風匀衹
似調紅露日暖惟憂化赤霜火齊滿枝燒夜月金津含
蕊滳朝陽不知桂樹知情否無限同遊阻陸郎　─増─陸
龜蒙和襲美海石榴花發見寄次韻─紫府真人餉露囊
猗蘭燈燭未熒煌丹華乞曙先侵日金㷔欺寒却照霜
誰與佳名從海曲祇應芳裔出河陽那堪謝氏庭前見
一段清香染郄郎　─宋歐陽修西園石榴盛開─荒䑓野
徑共躋攀正見榴花出短垣緑葉晩鶯啼䖏宻紅房初
日照時繁最憐夏景鋪珍簟尤愛晴香入睡軒乘興便
當携酒去不湏旌騎擁車轅─原─方九功海榴花─春花
落盡海榴開竒種誰分寶地栽斜日捲簾深色映晚風
隔座暗香来披襟更擬頻燒燭把臂何妨數舉杯最愛
芳時看不去繁枝折向月中廻
五言排律─原─唐元稹感石榴二十韻─何年安石國萬里
貢榴花迢逓河源道因依漢使槎酸􁅪犯蔥嶺憔悴渉
龍沙初到標珍木多来比亂麻深抛故園裏少種貴人
家惟我荆州見憐君胡地賒從教當路長兼恣入簷斜
緑葉裁煙翠紅英動日華新簾裙透影疎牖燭籠紗委
作金爐㷔飄成玉砌瑕乍驚珠綴密終誤繡幃奢琥珀
烘梳碎燕支嬾頰搽風翻一樹火電轉五雲車絳帳迎
宵日芙蓉綻早牙淺深俱隠映前後各分葩宿露低蓮
臉朝光借綺霞暗虹徒繳繞濯錦莫周遮俗態能嫌舊
芳姿尚可嘉非尃愛顔色同恨阻幽遐滿眼思鄉淚相
嗟亦自嗟　─宋陳師道和黄充實詠榴花─春去花隨盡
紅榴暖欲然後時何所恨處獨不祈憐葉葉自相偶重
重久更鮮流珠沾暑雨改色淡朝煙著子專寒酒移根
擅化權愧非無價手刻畫竟難傳
　　　五言絶句
御製榴花─未結千房實先開五月花紅綃簾户下疑似漢時
　槎　丹誠映白日艶色喜清幽嫩緑疎櫺外開時傍翠樓
　　増─唐孔紹安侍宴詠石榴─可惜庭中樹移根逐漢臣只
　　為来時晚花開不及春　─皇甫冉同張侍御詠興寜寺
　　經藏院海石榴花─嫩葉生初茂殘花少更鮮結根龍藏
　　側故欲競青蓮　─宋蘇軾石榴─風流意不盡獨自送殘
　　芳色作裙腰染名隨酒盞狂　─朱子榴花─窈窕安榴花
　　乃是西鄰樹墜蕚可憐人風吹落幽户　─元楊維楨詠
　　石榴花─密幄千重碧疎巾一桚紅花時隨早晚不必嫁
　　春風　─明髙啓榴花─日炙態常醺香生若自焚夜来端
　　午宴淡却羙人裙　─李東陽榴花─未摘霜前實先看雨
　　後花名應出西海顔豈論東家
　　七言絶句
御製盆景榴花髙有數寸開花一朶─小樹枝頭一㸃紅嫣然
　六月雜荷風攅青葉裏珊瑚朶疑是移根金碧叢
増─唐李嘉祐題韋潤州後亭海榴─江上年年小雪遲年
光獨報海榴知寂寂山城風日暖謝公含笑向南枝
權徳輿韋使君亭海榴詠─淮陽卧理有清風臘月榴花
𢃄雪紅閉閣寂寥常對此江湖心在數枝中　─原─韓愈
詠張十一旅舍榴花─五月榴花照眼眀枝間時見子初
成可憐此地無車馬顛倒青苔落綘英　─栁宗元始見
白髮題所植海石榴─幾年封植愛芳叢韶艶朱顔竟不
同從此休論上春事看成古木對衰翁　─増─劉言史山
寺看海榴花─琉璃地上紺宫前潑翠凝紅幾十年夜久
月明人去盡火光霞燄逓相燃　─黄㴞奉和文堯對庭
前千葉石榴─一朶千英綻曉枝綵霞堪與别為期移根
若在芙蓉苑豈向當年有醒時　─宋歐陽修榴花─絮亂
絲繁不自持蜂黄燕紫蝶參差榴花自恨来時晚惆悵
春期獨後期　─梅堯臣石榴花─春花開盡見深紅夏葉
始繁明淺緑祇知結子熟秋霖不識来時有笻竹　─原
陳師道詠榴─五月榴花忽見春白頭還喜一畨新可能
畧不解春意只有尋枝問葉人　─陸游初見石榴花─吳
中四月尚餘寒細雨霏霏怯倚䦨老子真成興不淺榴
花折得一枝看　─楊萬里詠榴─待闕南風欲炷香東風
折併住西堂石榴已著乾紅蕾却問春歸為底忙　蒨
羅皺薄翦薫風已自開花蔕亦同不肯染時輕著色却
将密緑䕶深紅　─増─元張𢎞範榴花─猩血誰教染絳囊
綠雲堆裏潤生香遊蜂錯認枝頭火忙駕薫風過短墻
　─馬祖常趙中丞折枝石榴─乘槎使者海西来移得珊
瑚漢苑栽只待緑隂芳樹合蘂珠如火一時開　─明陳
憲章宿倪麟所石榴花秋開─老蟾半影秋如水曙角一
聲霜滿街白髮山人到城府石榴花下借眠来　─原─魏
鵬─紅綿拭鏡照宫紗畫就雙眉八字斜蓮歩輕移何處
去堦前笑折石榴花　─張新─日向午臨疑噴火雨從晨
洗欲流脂酡顔賸照雙眸醉珠腹還成百子竒　─王象
晉─翠䄂参差瑞色新稜嶒老幹擁祥雲無邉生意包涵
厚滿腹珠璣取次陳
詩散句─原─宋宋祁─都緣賦色淺遂不趁春繁　─司馬光
畏日助殷紅過雨滌濃翠　─増─蘇軾─可憐病石榴花如
破紅襟　應憐百花盡綠葉暗紅榴　石榴有正色玉
樹真虚名　─陸游─殘榴重結蕊新燕續生雛　─原─李廸
日烘麗蕚紅縈火雨過柔條綠噴煙　─劉敞─薫風四月
濃芳歇紅玉燒枝拂露華　─蘇軾─安石榴花開最遲綘
裙深樹出幽扉　─許景樊─瑤堦飛盡石榴花日轉晶簾
影欲斜　─増─梁簡文帝─安榴拆晩紅　─江總─池紅照海
榴　─原─唐張説─榴開𢃄酒紅　─増─白居易─醉為海榴開
　─原─宋楊億─鮮葩猩血染　─増─王安石榴花次第開
陸㳺─榴殘續續紅　─元方回─榴靨競紅妝　─馬祖常─園
紅榴火鍊　─原─唐李賀─石榴花發滿溪津　─増─李洞─官
亭池碧海榴殷　─韋荘─紅榴初綻拂簷低　─宋晁以道
映户丹榴故後開　─原─謝薖─臙脂新染薄羅裳　─戴復
古─短墻半露石榴紅
詞─増─元劉鉉烏夜啼─垂楊影裏殘紅甚匆匆只有榴花
全不怨東風　暮雨急曉霞濕緑玲瓏比似茜裙初染
一般同　─原─無名氏阮郎歸─深庭邃館鎖清風榴花芳
艶濃陽光染就欲燒空誰能窺化工　觀物外喻聲中
靈砂别有功若将一粒比花容金丹色又紅　─南歌子
紫陌尋春去紅塵拂面来無人不道看花囬惟見石榴
新蕊一枝開　冰簟堆雲髻金樽灔玉醅綠隂青子莫
相催留取紅巾千㸃照池臺　─増─宋王沂孫慶清朝─玉
局歌殘金陵句絶年年負却薫風西鄰窈窕獨憐入户
飛紅前度緑隂載酒枝頭色比似裙同何湏擬蠟珠作
蔕湘彩成叢　誰在舊家殿閣自太真仙去掃地春空
朱旛䕶取如今應誤花工顛倒綘英滿徑想無車馬到
山中西風後尚餘數㸃還勝春濃　─原─蘇軾賀新郎─乳
燕飛華屋悄無人槐隂轉午晩凉新浴手弄生綃白團
扇扇手一時似玉漸困倚孤眠清熟簾外誰来推繡户
枉教人夢斷瑶䑓曲又却是風敲竹　石榴半吐紅巾
蹙待浮花浪蕋都盡伴君幽獨濃艶一枝細看取芳心
千重似束又恐被西風驚綠若待得君来至此向花前
對酒将花觸共粉淚兩􁍝􁍝
别錄─原─扦挿─三月初取指大嫩枝長尺有半八九枝共
為一窠燒下頭二寸勿使瀋失先掘圓坑深尺七寸廣
徑尺竪枝坑畔環布令匀置殭石枯骨於枝間一層土
一層骨石築實之令沒枝頭寸許以水澆之常令潤澤
既生之後復以骨石布其根下十月天寒以藁裹之一
云葉生時折挿肥土用水頻澆自然生根又葉未生時
從鶴膝處用脱果法候生根截下栽之開花結實與大
樹無異　─種子─石榴熟時于樹上留數枚記定上下南
北霜降後摘下用稀布逐箇袋之照樹上朝向懸通風
隂處先于六七月間取土之鬆而羙者敲細篩去瓦石
攤浄地上澆潑濃糞晒乾再潑再曬如此五六次仍敲
極細篩過收藏缸内勿經雨次年二月初取家用火盆
以所製土鋪盆内厚三寸許數寸按一淺潭取榴子去
肉每潭種三四粒用土葢半寸許灑水令㣲濕置有風
露向陽處每日灑水勿令乾候長寸許每潭止留一大
株日澆肥水候長分種極小盆内不宜深放有風露向
陽處每日用肥水澆三四徧日午最要澆每一盆做一
木葢破兩片中剜一竅如樹大中髙四面低遇有雨葢
盆面免致淋去肥味至七八月滿樹皆花甚大又明年
換畧大盆依前法澆妙不可言或云盆根多則無花三
四月間便上盆則根不長只湏浸曬得法冬間霜下收
回南簷土乾畧将水潤至春深氣暖可放石上翦去嫩
苖勿令髙大盛夏日中曬屋上免近地氣致令根長及
為蚓蟻所穴每朝用米泔沉沒花榦浸約半時取出日
曬如覺土乾又復浸殆良法也　─澆灌─性喜肥濃糞澆
之無忌當午澆花更茂盛蠶沙壅之佳又雞鴨毛浸水
中加皮屑去毛以水澆之毛不肥故也　─増─物類相感
志─石榴樹以麻餅水澆則花多　─原─修製─凡使榴皮根
葉弗犯鐡器不計乾濕皆以水漿浸一夜取出用之水
如墨汁　花隂乾為末和鐡丹服一年白髮變黒千葉
　者治心熱吐血研末吹鼻止衂血又傅金瘡出血　皮
　及根用酸者東行者止目淚下蚘蟲止瀉痢下血　─方
　輿勝覽─崖州婦人以安石榴花著釜中經旬即成酒其
　味香羙─増─居家宜忌─病目者以紅絹盛榴花拭目棄
　之謂代其病
　
　
　
　
　
　
　
　
　
　
御定佩文齋廣羣芳譜卷二十八
　欽定四庫全書
御定佩文齋廣羣芳譜卷二十九
　　　花譜
　　　　荷花一
　原荷為芙蕖花(爾雅云荷芙蕖詩箋/云芙蕖之茎曰荷)一名水芙蓉(古今/注云)
　(芙蓉一名荷花杜詩注云産于陸/者曰木芙蓉産于水者曰草芙蓉)一名水芝一名水芸
　一名澤芝一名水旦一名水華─増─三餘帖─一名玉環
　　─原─花已發為芙蕖未發為菡萏(詩正義云菡一/作莟萏一作□)其茎
　茄其葉蕸其本蔤葉清明後生圓如葢色青翠五六月
　開花有數色惟紅白二色為多花心有黄蕊長寸餘大
　者花至百葉─増─本草─花白者香紅者艶千葉者不結
　實以蓮子種者生遲藕芽種者易發湖澤陂池皆有之
　而名亦異　原花生池澤中最秀凡物先華而後實獨
　此華實齊生百節疎通萬竅玲瓏亭亭物表出淤泥而
　不染花中之君子也有重䑓蓮(一花既開從蓮房/内又生花不結子)並頭
　蓮(晋泰和間生于𤣥圃謂之嘉蓮今所/在有之最易生能傷别蓮宜獨種)一品蓮(一本生/三蕚)
四面蓮(周圍共/四蕚)灑金蓮(瓣上有/黄㸃)金邉蓮(瓣周圍一/線色㣲黄)衣鉢
蓮(花盤千葉蕊分/三色産滇池)千葉蓮(華山頂有池産千葉蓮花服/之羽化今人家亦有之然頭)
(重易萎多/難開完)黄蓮(王韶之神鏡記云九疑山過半路皆行/竹松下狭路有清澗澗中有黄色蓮芳)
(氣竟/谷)金蓮(金池方數十里水石泥沙皆如金色其中有/四足魚金蓮花洲人研之如泥以之彩繪光)
(輝煥爛無/異真金)分香蓮(三堂往事云三堂使宅中有釣仙池/一種蓮一嵗再結每實子十隻花時)
(香兼桃/菊梅英)分枝荷(拾遺記云漢昭帝穿琳池植分枝荷一/茎四葉状如駢盖日照則葉低䕃根若)
(葵之衞足名曰低光荷實如𤣥珠可以餙珮花葉雖萎/芬芳之氣徹十餘里食之令人口氣常香益人肌理)
夜舒荷(拾遺記云靈帝西園渠中植蓮大如盖長一丈/其葉夜舒晝卷一莖有四蓮叢生名曰夜舒荷)
(亦云月出則舒/也故曰望舒荷)紅蓮(麻姑壇記云壇東南池有/紅蓮忽變碧今又白矣)睡蓮(北/户)
(録云葉如荇而大沈于水面其花布葉數重凡/五種色當夏晝開夜入水底次日復出生南海)四季蓮
(儋州清水池其中四季/荷花不絶臘月尤盛)他如佛座蓮金鑲玉印蓮斗大
紫蓮碧蓮錦邉蓮諸品尤為絶勝王敬羙曰蓮花種最
多惟蘇州府學前者葉如􁡣葢茎長丈許花大而紅結
房曰百子蓮此最宜種大池中舊又見黄白二種黄名
佳却㣲淡黄耳千葉白蓮亦未為竒有一種碧臺蓮大
佳花白而瓣上恒滴一翠㸃房之上復抽綠葉似花非
花余嘗種之摘取瓶中以為西方供近於南都李鴻臚
所復得一種曰錦邉蓮蒂綠花白作蕊時綠苞已㣲界
一線紅矣開時千葉每葉俱似臙脂染邉真竒種也余
将以配碧臺蓮甃二池對種亦可置大缸中為几前之
玩
彚考─原─詩鄭風─隰有荷華─陳風─彼澤之陂有蒲與荷
　彼澤之陂有蒲菡蓞　─史記龜策傳─龜千嵗乃遊蓮
葉之上　─晉書藝術傳石勒召佛圗澄試以智術澄即
取鉢盛水燒香咒之須㬰鉢中生青蓮花光色曜日勒
由此信之　─宋書符瑞志─文帝元嘉中蓮生建康頟檐
湖一莖兩花　─増─宋書符瑞志─元嘉十年七月華林天
淵池芙蓉異花同蒂　元嘉十七年十月尋陽𢎞農祐
㡬湖芙蓉連理　─梁書武帝本紀─天監十年五月乙酉
嘉蓮一莖三花生樂遊苑　─原─陳書孫瑒𫝊─瑒出鎮郢
州乃合十餘船為大舫於中立亭池植荷芰每良辰羙
景賔僚並集泛長江而置酒亦一時之勝賞焉　─増─魏
書釋老志─明帝曽欲壞宫西佛圖外國沙門乃金盤盛
水置於殿前以佛舍利投之於水乃有五色光起於是
帝嘆曰自非靈異安得爾乎遂徙於道東為作周閣百
間佛圖故處鑿為濛氾池種芙蓉於中　─原─南史晉安
王子懋𫝊─子𢡟年七嵗時母阮淑媛嘗病危篤請僧行
道有獻蓮花供佛者衆僧以銅甖盛水漬其莖欲花不
萎子懋流涕禮佛曰若使阿姨因此和勝願諸佛令花
竟齋不萎七日齋畢花更鮮紅視甖中稍有根鬚當世
稱其孝感　─増─南史徐勉𫝊─勉戒子崧書云瀆中並饒
荷䓈湖裏殊富芰蓮　─宋史五行志─紹興二十一年民
家竈鼎生金色蓮花　萬州䖍州放生池生蓮皆同蒂
異蕚　二十三年六月汀州生蓮同蒂異蕚者十有二
　─樂志─女弟子隊舞六曰採蓮隊衣紅羅生色綽子繫
暈裙戴雲鬟髻乘綵船執蓮花　─淮南子─海閭生屈龍
屈龍生容華─注─海閭浮草之先也屈龍游龍容華芙蓉
草花　─三輔黄圖─漢昭帝琳池中植分枝荷宫人貴之
每遊燕出入必皆含嚼或翦以為衣或折以障日以為
戲弄　─洞㝠記─北極𤣥坂去崆峒十七萬里日月不至
其地自明有紫河萬里流沫千丈中有寒荷霜下方香
茂也　─枕中書─玉京七寶山芝沼中蓮花徑度十丈
鄱陽記─弋陽嶺上多宻巗宋元嘉中有人見其巖内三
鐵鑊鑊各容百斛中生蓮花他人往尋不知所在　─原
闗令尹喜内𫝊─關令尹喜生時其家陸地生蓮花光色
鮮盛　─拾遺記─漢武時海中有人义角面如玉色羙髭
髯腰蔽槲葉乘一葉紅蓮約長丈餘偃卧其中手持一
書自東海浮来俄為霧所迷不知所之東方朔曰此太
乙星也　漢昭帝遊栁池有芙蓉紫色大如斗花素葉
甘香氣襲人其實如珠　─増─拾遺記─周穆王三十六年
王東廵大騎之谷指春宵宫集諸方士仙術之要有冰
荷者出氷壑之中取此花以覆燈不欲使光明逺也
原─蓮社髙賢傳─謝靈運一見逺公肅然心服乃即寺築
臺翻湼槃經鑿池植白蓮時逺公諸賢同修淨土之業
因號白蓮社　─元嘉起居注─泰始二年八月嘉蓮一雙
駢花並實合跗同莖生豫章鱧湖　六年雙蓮一蒂生
東宫元圃池　─増─幽明録─晉末黄祖至孝母病篤庭中
稽顙俄頃天漢開明有一老翁以兩丸藥賜母服之衆
患頓消翁曰汝入三月可泛河而来依期行見門題曰
善福門内有水曰湎源池有芙蓉如車輪　─洛陽伽籃
記─準財里内有開善寺入其後園見朱荷出池綠萍浮
水飛梁跨樹層閣出雲咸皆嘖嘖　─三國典畧─齊主還
鄴髙麗新羅並遣使来朝貢先是徐州産蓮花一莖兩
蔕占云異木連枝逺人入欵斯其應也　─萬嵗歴─齊太
和二年烏程縣閣下生蓮花　─靈異記─貞觀二十年渝
州相恩寺側泉内忽出紅蓮花面廣三尺旅遊往来無
不歎訝經月不滅　─原─開元天寶遺事─太液池千葉白
蓮開帝與妃子共賞指妃謂左右曰何如此解語花
増─平泉草木記─水物之羙者荷有蘋洲之重臺蓮芙蓉
湖之白蓮　─金陵芙蓉池記─金陵城西有白芙蓉素萼
盈尺皎如霜雪江南梅雨麥秋後風景甚清漾舟綠潭
不覺隆暑與嘉客泛玩終夕忘疲　─原─酉陽雜俎─厯城
北二里有蓮子湖周環二十里湖中多蓮花紅緑間眀
乍疑濯錦又漁船掩映罟罾疎布逺望之者若蛛網浮
杯也　厯城北有使君林魏正始中鄭公慤三伏之際
每率賔僚避暑於此取大蓮葉置硯格上盛酒二升以
簮刺葉令與柄通屈莖上輪囷如象鼻傳噏之名為碧
筒杯厯下學之言酒味雜蓮氣香冷勝於水　霍光園
中鑿大池植五色睡蓮養鴛鴦三十六對望之爛若披
錦　─増─慧山寺記─梁大同中有青蓮花育於此山因以
古華山精舍為慧山寺　─尚書故實─宣平太傅相國盧
公應舉時寄居夀州安豐縣别墅嘗出遊芍陂見里人
負薪者持碧蓮花一朶已傷器刅矣云陂中得之盧公
後從事浙西因使淮服話於太尉衞公公令捜訪芍陂
則無有矣又徧尋於江渚間亦終不能得乃知向者一
朶葢神異焉　─原─北夢瑣言─元和中蘇昌逺居吳中有
女郎素衣紅臉相與狎贈以玉環一日見檻前白蓮花
開花蕊中有物乃玉環也折之乃絶　─増─稽神録─婺源
尉朱慶源罷任方還家在豫章之豐城庭中地甚爽塏
忽生蓮一枝其家駭懼多方以禳之蓮生不已乃築堤
堰水以沼之遂成大池芡荷甚茂其年慶源授南豐令
後三嵗入為大理評事　─原─字説─藕藏於水其自處卑
無所加焉其所與汙潔白自若中有孔焉不偶不生若
此可以偶物矣茄無附枝泥不能汙水不能沒挺出而
立若此可以加物矣蓮既有以自白又㑹而屬焉若此
可以連物矣􁈢□實若舀隨昬昕闔闢焉蕸假根以立
而不如藕之有所偶假莖以出而不如茄之有所加假
華以生而不如蓮之有所連□􁈢之有□也若此可謂
遐矣夫□物者終必吐連物者終於散偶物者或析之
加物亦不可謂常故遐在此不在彼也蔤退藏於無用
而可用可見者本焉若此可以密矣合此衆羙則可以
荷物可以為芙可以為蕖故曰荷芙蕖也荷以荷物為
義故通於負荷之字　─縉紳脞説─雍熙中張君房寓泊
廬山開先寺望黄石崖瀑布水中一大紅葉泛而下令
僧行急取之乃紅蓮一葉長三尺餘濶一尺三寸嘗觀
廬山記説沛水出雙劍峯頂有池濶數百尺其深莫測
又有清源池生蓮花大如車輪今可信矣君房因分此
花葉遺好事者磨湯飲之其蓮香經宿不散　─増─能改
齋漫録─政和癸巳大晟樂成蔡元長以次膺薦詔乘驛
赴闕次膺至都㑹禁中嘉蓮生遂屬辭以進名並蒂芙
蓉上覽之稱善除大晟府協律郎　─原─避暑録話─歐陽
文忠公在揚州作平山堂壮麗為淮南第一堂據蜀岡
下臨江南數百里真潤金陵三州隠隱若可見公每暑
時輙凌晨携客往遊遣人走邵伯取荷花千餘朶以畫
盆分插百許盆與客相間遇酒行即遣妓取一花傳客
以次摘其葉盡處則飲酒徃徃侵夜載月而歸余紹聖
初始登第嘗以六七月之間館於此堂者幾月寺有一
僧年八十餘及見公猶能道公時事甚詳邇来幾四十
年念之猶在目今余小池植蓮雖不多来嵗花開當與
山中一二客修此故事─増─彦周詩話─世間花卉無踰
蓮花者葢諸花皆藉暄風暖日獨蓮花得意於水月其
香清凉雖荷葉無花時亦自香也梁江從簡為採荷調
云欲持荷作柱荷弱不勝梁欲持荷作鏡荷暗本無光
此語嘲何敬容而波及蓮荷矣　─繼古叢編─韓昌黎古
意詩太華峰頭玉井蓮開花十丈藕如船始意退之自
為豪偉之辭後見真人闗令尹喜傳老子曰天涯之洲
真人遊時各坐蓮花之上花輒徑十丈有返香生蓮逆
水聞三千里又北齊修文御覽有花生香一門專載此
事諸家集注韓詩皆遺而不收特表出之　─花經─蓮三
品七命　─演繁露─洛陽無白蓮花白樂天自吳中帯種
歸乃始有之有白蓮池泛舟詩曰白藕新花照水開紅
忩小舫信風廻誰教一片江南興逐我殷勤萬里来又
種白蓮詩曰吳中白藕洛中栽莫戀江南花嬾開萬里
㩦歸爾知否紅蕉朱槿不将来　─五色線─河南志寳林
禪院有雲錦二溪溪生雙荷花色香異於常者　─吴興
園林記─蓮花莊在月河之西四面咸水荷花盛開時錦
雲百頃亦城中之所無也　─乾淳起居注─太上同上至
飛来峰看放水簾時荷花盛開太上指池心云此種五
花同幹近伯圭自湖州進来前此未見也　─濟南行記
水西亭之下湖曰大眀其源出於舜泉其大占府城三
之一秋荷方盛紅緑如繡令人𣺌然有吳兒舟渚之想
　繡江發源長白山下周圍三四十里府叅佐輩觴予
繡江亭漾舟荷花中十餘里劇談豪飲抵暮乃罷　─原
談撰─宋召宣用臣卓有幹才元豐間掖庭水殿落成嘉
致既偹偶失種蓮宋即購于都城得器缶所植者百餘
本連缶沉水底再夕視之則蓮已開盈沼矣其幹辦可
謂精敏　─増─真臘風土記─草花甚多且香而艶水中之
花更有多品其中正月亦有荷花　─原─輟耕録─至正庚
子秋七月九日飲松江泗濵夏氏清樾堂上酒半折正
開荷花置小金巵于其中命歌姬捧以行酒客就姬取
花左手執枝右手分開花瓣以口就飲其風致過碧筒
逺甚余因名為觧語杯　─増─輟耕録─亰師城外萬栁堂
亦一宴游處也野雲廉公一日於中置酒招䟽齋盧公
松雪趙公同飲時歌兒劉氏名觧語花者左手執荷花
右手執杯歌小聖樂云綠葉隂濃徧池亭水閣偏趁凉
多海榴初綻朶朶蹙紅羅乳燕雛鶯弄語對髙栁鳴蝉
相和驟雨過似瓊珠亂撒打遍新荷人生百年有幾念
良辰羙景休放虚過富貴前定何用苦張羅命友邀賔
宴賞飲芳醑淺酌低歌且酩酊從教二輪来徃如梭既
而行酒趙公喜即席賦詩曰萬栁堂前數畝池平鋪雲
錦盖漣漪主人自有滄洲趣遊女仍歌白雪詞手把荷
花来勸酒歩隨芳草去尋詩誰知咫尺亰城外便有無
窮萬里思此詩集中無小聖樂乃小石調曲元遺山先
生所製而名姬多歌之俗以為驟雨打新荷者是也
江郎山記─江郎山在江山縣南五十里山有池産碧蓮
　─金陵諸園記─杞園傍一池有金邉白蓮花甚竒　─瓶
史─蓮花以山礬玉簮為婢　─客越志─西湖藕花雲錦燦
爛香氣十里　─明月編─蓮花渡青葉田田花髙於葉如
紅妝羙人立翠盤中舞　─林水録─肥水東側有一湖三
春九夏紅荷覆水　唐城西北隅有湖俗謂之唐池蓮
荷被水勝遊多萃其上　─三餘贅筆─曽端伯以荷花為
浮友張敏叔以蓮為静客　─原─花史─宋元嘉六年賈道
子行荆上見芙蓉方發取還家聞花有聲尋得舍利白
如真珠㷔照梁棟　宋太平興國時内出玉津園瑞蓮
一盆示輔臣花與葉悉似合歡而生　宋孝宗於池中
種紅白荷花萬柄以瓦盆别種分列水底時易新者以
為羙觀　國初金箔張嘗於臘月索乾石蓮子亂撒池
中頃刻花開滿池香艶可愛剪紙為舫置水中踏而登
焉鼓棹放歌徃来花叢俄失所在　自百里芳至平陽
峙一百里皆荷花王羲之自南門登舟賞荷花即此地
也　─華山志─韓愈登華山蓮華峰歸謂僧曰峯頂有池
菡蓞盛開可愛其中又有破鐡舟焉　─蘇州府志─府城
西華山老子枕中記云此地可度難山半有池曰天池
産千葉蓮昔人嘗服之羽化　正綂戊午吴縣學池中
蓮一莖三花眀年縣學施公槃状元及第成化辛夘蘇
州府學池中蓮一莖二花眀年吴公寛状元及第　─増
湖州府志─芙蓉池在府城東白蘋洲上其中多千葉蓮
花　─原─處州府志─仙都山在縉雲縣東二十三里一名
縉雲山一名丹峯山道書謂𤣥都洞天上有鼎湖産異
蓮　─贑州府志興國縣放生池上蓮花彌望夹堤皆垂
栁羣山環列有浮圖突兀在雲烟紫翠間記稱江山之
勝頗似西湖　盤古山在會昌縣東南一百二十里四
面皆石壁有池廣一畝産瑞蓮　─増─贑州府志─瑞蓮池
在雩都縣治西池産異蓮其葉曰雙捲劍脊其花曰雙
頭义髻三蕚二十四葉其實曰覆鍾金鋌移之他處輙
類常種俗傳雩山倒影所致　─原─黄州府志─馮茂山在
黄梅縣東北三十里即五祖大滿禪師道塲山頂有池
生白蓮花又名蓮峯　─雲南志─滇池在雲南府城南周
廣五百餘里産千葉蓮
集藻─表─増─唐崔融為百官賀千葉瑞蓮表─伏奉恩旨垂
示臣等千葉瑞蓮觀其綠裏紅葩緗莖素蕚露揺珠㸃
霞坼金鬚百星交映羽盖張而一色萬目齊明車輪合
而千状謂鸞翔之欲舞若羣鵷之並飛峯形聳而半天
石勢蹲而臨海冲氣積其下恵風流其上服之可以登
仙採之可以駐夀雖復釋梵天王之國千影離婁善住
天子之地雙輝燦爛校之今日未可同年臣等謹按華
嚴經云蓮花世界是廬舍郍佛成道之國一蓮花有百
億國無量清淨經云無量清淨佛七寶池中生蓮花上
夫蓮花者出塵離染清淨無瑕有以見如来之心有以
察如来之法道之行也曽不徒然伏惟天冊寶金輪聖
神皇帝現此妙身當兹巨瑞符契㝠合影響不差非常
之貺曠古未聞殊特之珍厯代一見手舞足蹈倍百常
情無任慶躍之至　─權徳輿中書門下賀神龍寺渠中
瑞蓮表─今日中書某至奉宣進止示臣等神龍寺殿前
渠中瑞蓮花圖其花一莖兩房者伏惟陛下仁聖感通
𢎞被生植宥萬方之暇必順天心於九重之中别開佛
刹絪縕降祉菡蓞敷榮瑞兹灼灼之花迥出田田之葉
吉祥殿外芳馥殊常功徳池中光華交映扶疎發越並
秀相鮮𤣥功嘉應超冠圖牒彼芝稱三秀麥有兩岐雖
驗休祥豈階妙法觀雙芙之挺茂荷一雨之均霑隂隲
生成發輝嚴浄臣等沗居樞近倍萬歡心無任欣忭悦
懌之至　─張仲素賀西内嘉蓮表─臣伏見令月九日中
書門下宣示百官西内池中嘉蓮圖其蓮一本兩花者
臣聞明聖有作天人合應既彰化本必降祥符即事而
推昭昭可見伏惟陛下儲精要道憂濟羣方致理大同
猶懼不至所以恢𢎞聖教資福生靈𤣥造感通嘉瑞屡
降况兹菡蓞儒釋同稱經文但喻乎淤泥詩人特歌於
彼澤豈比夫躍銅池煥靈沼傳芳丹禁濯影清流特聳
孤莖以表清浄之源一致對敷雙蕚是明内外之教齊
興天雖不言假物明意臣仰披圖牒逖覽古先豈無禎
祥莫此昭著望雲就日徒深抃躍之誠舞徳歌功何報
恩私之重無任忭賀慶躍之至　─栁宗元為王京兆賀
嘉蓮表─今日某時中使某奉宣聖㫖出西内神龍寺前
水渠内合歡蓮花圖一軸示百僚者祥圖煥開異彩交
映賛天地之合徳表神人以同歡臣某誠歡誠慶稽首
頓首伏惟皇帝陛下道協重華慶傳種徳調隂陽之粹
羙孕造化之精英吉慶每見於天心發祥必自於禁掖
是使雙華擢秀蓮蒂垂芳香激大王之風影耀天泉之
水煥開宫沼旁映給園靈貺應期天龍䕶聖寶厯羣超
於小刼神功允洽于大千臣某獲覩昇平濫居榮寵聞
瑞應而稱慶仰繢事而増歡無任抃蹈喜躍之至
説─原─宋周子愛蓮説─水陸草木之花可愛者甚蕃晉陶
淵朙愛菊自李唐以来世人甚愛牡丹予獨愛蓮出淤
泥而不染濯漣漪而不妖中通外直不蔓不枝香逺益
清亭亭浄植可逺觀而不可䙝玩焉予謂菊花之隠逸
者也牡丹花之富貴者也蓮花之君子者也噫菊之愛
陶後鮮有聞蓮之愛同予者何人牡丹之愛宜乎衆矣
傳─原─明葉受君子傳─君子諱蓮或又謂諱菡蓞字芙蓉
相傳為神仙家流世居太華山玉井中始祖有諱碧藕
者夀千嵗成周時因西王母進見穆天子陪宴瑶池上
子孫散處其根𣲖世襲其名亦曰藕咸潔白聰明意氣
清虚自以仙流弗與生民伍隠遁不見於世茍可蔽身
雖汚泥重淵沒齒不怨時人為之謠曰平生水雲姿七
星羅心胸豈無絲毫益上裨天子聰而不自薦逹胡為
乎泥中藕聞亦不介意世有好而訪之者輙強與歸竟
不辭謝第求澡雪以徃任其指使或療渴治病養老慈
幼娱賔客供祭祀靡不順承雖刳股臠體不惮藕生茄
茄端楷離立屹然有出塵之志茄生荷荷為人圓渾能
紉緝為衣與楚畹蘭氏齊名見稱於三閭大夫又嘗為
桮棬屈體輪囷如象鼻状授客吸酒號碧筒杯東坡見
其遺製酌酒試之歎曰碧盌既作象鼻彎白酒猶𢃄荷
心苦藝絶當時後人無能效之者傳十葉至君子君子
質羸氣盈心芳貌溢内視欿然不足外觀佩服鮮整光
曄可愛盡得羽化之術飄然有髙世之志因辟榖於人
間世無所好惟日引清漣以自娱濯古有東昬侯寵貴
嬪愛君子姿色令與潘妃進履君子愀然侯範金肖像
代焉唐明皇鑿太液池與楊貴妃遊宴其中近臣将相
或不得時至君子侍從其間不少刻舍左右㑹禄山之
亂遂引去釋有金仙氏雅知君子齋潔留叅侍世尊君
子惡其異已不果留釋剡木勒像遣之自是流落江湖
甘同草芥不希薦逹畨禺程九齡遇諸巷望見驚喜亟
拜曰吾先夫子從周先生遊周先生友愛君子君子吾
先夫子師友也敢不拜時薰風徐来君子欣然起舞笑
媚相迎恨相見之晚九齡固請以歸下榻佇壺汲清漣
以奉顧諸子姓曰君子吾方外友也可善事之日鉤簾
去屏蔽灑掃左右惟恐失君子歡君子不時見每盛夏
東日方興振衣起立吟風灑露逍遥欣躍已而徘徊顧
望移午斂體握固噤不露半唇數日缷服委其心而蜕
　　去至時復来来去皆在壺中人莫能窺其跡九齡益竒
　　之謂曰昔費長房遇壺公能答鬼使社今吾其為長房
　　乎因自號小壺公神仙家自希夷之後不傳世無能知
　　者君子知之亦欲傳世顧非其人雖傳不觧嘗以其畧
　　示九齡不盡觧因俟其去而視其遺玉蛹纍纍私啖之
　　瓊液滿嚥兩臉駸駸君子之色君子歸九齡有異人過
　　而相曰何物老媪生此寜馨兒神清骨潤徃来人世夀
　　未可量也昔見其浴漢昭帝栁池中芳氣襲人又見其
　　在華山頂上人得其丹服之輙羽化今已數百年顧在
　　此九齡聞之愈敬信服之不少怠
　　頌─増─宋顔延之碧芙蓉頌─澤芝芳艶擅竒水屬練氣紅
　　荷比符縹玉擢麗滄池飛映雲屋實紀仙方名書靈躅
　　賛─増─晉郭璞芙蓉賛─芙蓉麗草一曰澤芝泛葉雲布映
　　波赮熙伯陽是食饗比靈期
　　賦─
御製西苑芙蕖賦─惟澤芝誌於爾雅菡蓞詠於風詩繄金塘
之麗草允栁沼之朱儀夫其的爍輕莎翩躚清瀨玉節蟠
根翠羽襞葢縷黄作鬚跗紫成蔕䕃太液之漣漪蕩昆明
之霧靄爾乃幽房晨折芳葩夜舒前迎丹殿後匝瑶除髙
披直道斜嬝周廬萋萋川碧淼淼天虚光留錦騖隂唼文
魚葉漾珠而錯落影翻月而軒渠若夫黛罨如烟華濃似
綺藻采横洲霱雲被沚或雪沁瓊英螺含碧蘤桃倩紅􁁋
菊分金蕊競秀揚輝爛兮出水如仰如俯似低復昂亭亭
交倚田田並将宛若瑶林之四映矯如朱鷺之載翔至於
萍合橋㾗蒲牽波縠溪静禽喧臺髙樹複梅雨滳而浮馨
麥飈扇而散馥氤氲於講席之書郁烈乎侍臣之服間命
沙棠之楫駕芙蓉之舟似搴華峰之種無待汾水之謳宴
羣工於在鎬聊悦豫以凝庥盖其濯素挺生拔泥不滓外
直中通花榮實㫖潔比髙人清同君子是以廬山則淵明
屆焉濂溪則惇頤樂只余願賢士之釋荷裳乃睠幽姿而
不自已
　増─漢閔鴻芙蓉賦─乃有芙蓉靈草載育中川竦修幹以
凌波建綠葉之規圓灼若夜光之在𤣥岫赤若太陽之
映朝雲乃有陽文修嫮傾城之色揚桂枻而来遊玩英
華於水側納嘉賔兮傾筐珥紅葩以為餙感夭桃而歌
詩申闗雎以自敕嗟留夷與蘭芷聴鶗鴂而不鳴嘉芙
蓉之殊偉託皇居以發英　─魏曺植芙蓉賦─覽百卉之
英茂無斯華之獨靈結修根於重壤泛清流而擢莖其
始榮也皦若夜光尋扶桑其揚暉也晃若九陽出暘谷
芙蓉蹇産菡萏星屬絲條垂珠丹榮吐綠焜焜韡韡爛
若龍燭觀者終朝情猶未足於是狡童媛女相與同遊
擢素手於羅袖接紅葩於中流　─晉孫楚蓮花賦─有自
然之麗草育靈沼之清瀨結根繫於重壤森蔓延以騰
邁爾乃紅花電發暉光曄曄仰曜朝霞俯照緑水潜緗
房之奥密兮含珍藕之甘腴攅聚星列纖離相扶㣲若
𤣥黎披幽夜粲若鄧林飛鵷雛　─潘岳蓮花賦─偉𤣥澤
之普衍嘉植物之並敷遊莫羙於春臺華莫盛於芙蕖
於是恵風動冲氣和眄清池翫蓮花舒綠葉挺纖柯結
綠房列紅葩仰含清液俯濯素波修柯婀娜柔莖苒弱
流風徐轉廻波㣲激其望之也曄若皦日燭崑山其即
之也晃若盈尺映藍田　─芙蓉賦─䕃蘭池之豐沼育沃
野之上腴課衆榮而比觀煥卓犖而獨殊狎獵雲布窋
咤星羅光擬燭龍色奪朝霞丹煇揮紅飛鬚垂的紛披
赩赫散煥熠爚流芬賦采風靡雲旋布濩磊落蔓衍夭
閑發清陽而増媚潤白玉而加鮮　─夏侯湛芙蓉賦─臨
清池以遊覽觀芙蓉之麗華潜靈藕於𤣥泉擢修莖乎
清波煥然䕃沼灼爾星羅若乃廻縈外散菡萏内離的
出艶發葉恢花披綠房翠蔕紫飾紅敷黄螺圓出垂蕤
散舒纓以金牙㸃以素珠固陂池之麗觀尊終世之特
殊爾乃採淳葩摘圓質析碧皮食素實味甘滋而清羙
同嘉異乎橙橘参嘉果以作珍長充御乎口實　─宋傅
亮芙蓉賦─考庶卉之珍麗實總羙於芙蕖潜幽泉以育
藕披翠蓮而挺敷汎輕荷以冒沼列紅葩而曜除徼旭
露以滋采靡朝風而肆芳表麗觀於中沚播郁烈於蘭
堂在龍見而萌秀於火中而結房豈呈芬於芷蕙将越
味於沙棠詠三閭之被服羙蘭佩而荷裳伊𤣥匠之有
瞻悦嘉卉於中渠既輝映於丹墀亦納芳於綺䟽　─原
鮑照芙蓉賦─感衣裳於楚賦詠憂思於陳詩訪羣英之
艶絶標髙名於澤芝會春陂乎夕張搴芙蓉而水嬉抽
我衿之桂蘭㸃子吻之瑜辭選羣芳之徽號羙斯花之
郁烈抱兹性之清芬稟若華之驚絶單蓲陽之妙手測
淲池之光潔爍彤輝之朙媚粲雕霞之繁悦顧椒丘而
非偶豈圓桃而能埓彪炳以蒨藻翠莖而紅葩青房兮
規接紫的兮圓羅樹妖婬之弱幹散菡萏之輕荷上星
光而倒景下龍鱗而隠波戲錦鱗而夕映曜繡羽以晨
過結游童之湘吹起榜妾之江歌備日月之温麗非盛
明而謂何若乃當融風之暄盪承暑雨之平渥被瑶塘
之周流繞金渠之屈曲排積霧而揚芳鏡洞泉而含綠
葉折水以為珠條集露而成玉潤蓬山之瓊膏輝葱河
之銀燭冠五華於仙草超四照於靈木雜衆姿於開卷
閲羣貌於昬明無長袖之容止信一笑之空城森紫葉
以上擢紛緗蕊而不傾根雖割而琯徹柯既解而絲縈
感盛衰之可懐質始終而常清故其為芳也綢繆其為
媚也奔發對妝則色殊比蘭則香越泛明彩於宵波飛
澄華於曉月陋荆姬之朱顔笑夏女之光髮恨狎世而
貽賤徒愛存而賞沒雖凌羣以擅竒終從嵗而零歇
増─梁簡文帝採蓮賦─望江南兮清且空對荷華兮丹復
紅卧蓮葉而覆水亂髙房而出叢楚王暇日之歡麗人
妖艶之質且棄垂釣之魚未論芳䓑之實惟欲迴渡輕
船共採新蓮傍斜山而屢轉乘横流而不前於是素腕
舉紅袖長迴巧笑堕鳴璫荷稠刺宻亟牽衣而綰裳人
喧水濺惜虧朱而壊妝物色雖晚徘徊未返畏風多而
榜危驚舟移而花逺謌曰嘗聞蕖可愛採擷欲為裙葉
滑不留綎心忙無暇薫千春誰與樂惟有妾随君　─元
帝採蓮賦─紫莖兮文波紅蓮兮芰荷綠房兮翠盖紫實
兮黄螺於時妖童媛女蕩舟心許鷁首徐廻兼傳羽杯
棹将移而藻挂船欲動而萍開爾其纎腰束素遷延顧
歩夏始春餘葉嫩花初恐沾裳而淺笑畏傾船而斂裾
故以水濺蘭橈蘆侵羅􁳜菊澤未反梧臺逈見荇濕霑
衫菱長繞釧泛柏舟而容與歌採蓮於江渚歌曰碧玉
小家女来嫁汝南王蓮花亂臉色荷葉雜衣香因持薦
君子願襲芙蓉裳　─昭明太子芙蓉賦─色兼列彩體繁
衆號初榮夏芬晩花秋曜興澤陂之徽章結江南之流
調　─江淹蓮花賦─檢水陸之具品閲山海之異名珍爾
秀之不定乃天地之精英殖東國之流詠出西極而擅
名方翠羽而結葉比碧玉而為莖蕊金光而赩色藕氷
折而玉清載紅蓮以吐秀披絳葉以舒英故香氛感俗
淑氣参靈躑躅人世茵蒀祇㝠青桂羞烈沉水慚馨於
是生乎澤陂出乎江隂見彩霞之夕照覿雕雲之晝臨
既翕赩於洲漲亦映曖於川潯奪夜月及熒光掩朝日
與赩火出金沙而延曜被淥波而覃拖冠百草而絶羣
出異類之衆夥故仙聖傳圖英隠留記一為道珍二為
世瑞發青蓮於王宫驗竒花於陸地若其江淡澤芬則
照電爍日池光沼綠則明璧洞室曜長洲而瓊文映青
崖而火質或凴大淵之清峭或殖疏圃之蒙宻故河北
櫂歌之姝江南採菱之女春水厲兮楫潺湲秋風駛兮
舟容與著縹芰兮出波擥湘蓮兮映渚迎佳人兮北燕
送上客兮南楚知荷華之将晏惜玉手之空佇廼為謡
曰秋雁度兮芳草殘琴柱急兮江上寒願一見兮道我
意千里逺兮長路難若其花實各名根葉異辭既號芙
蕖亦曰澤芝麗詠楚賦艶歌陳詩非獨瑞草爰兼上藥
味靈丹砂氣驗青艧乃可劍棄海岫龍舉雲㠋畫臺殿
兮霞蔚圖縑縞兮炳爍永含靈於洲渚長不絶兮川壑
　─原─唐王勃採蓮賦─非登髙可以賦者惟採蓮而已矣
况洞庭兮紫波復瀟湘兮綠水或暑雨兮朝霽乍凉飈
兮暮起黛葉青跗烟周五湖紅葩絳蘤電爍千里尤見
重於幽客信作謡於君子爾其珍族廣茂淑類博傳藻
河渭之空曲被沮漳之淪漣燭澄灣而爛爛亘修漲之
田田豈直水區澤國江漘海壖是以吴娃越艶鄭婉秦
妍感靈翹於上節悦瑞色於中年錦㠶映浦羅衣塞川
飛木蘭之畫楫駕芙蓉之綺船問子何去幽潭採蓮已
矣哉誠不知其所以然賞由物召興以情遷故其游泳
一致悲欣萬緒至若金室麗妃璇宫佚女傷鳳臺之寂
寞厭鸞扃之閑處侍飲南津陪歡北渚見磯岸之紆直
覿旌旄之低舉上苑神池芳林御陂樓隂架沚殿彩乗
漪張拜洛之容衞備横汾之羽儀簫鼓發兮龍文動鱗
羽喧兮鷁首移咸靚妝而麗服各分騖而並馳蘋縈漿
礙荇觸船危視雲霞之沃蕩望林泉之蔽虧洪川泱泱
兮菡萏積綠水湛湛兮芙蕖披惜嵗時兮易晚傷君王
兮未知折紺房與湘菂攬紅葩及碧枝廻綃裙兮竊獨
歎歩羅襪兮私自竒莫不驚香悼色畏别傷離復有濯
宫年少期門公子翠髮蛾眉頳唇皓齒傅粉蘭堂之上
偷香椒屋之裏亦復銜恩激誓佩寵緘愁承好賜之珍
席奉嬉遊之彩斿繡楝曛兮翠羽帳瑶塘曙兮青翰舟
搴條拾蕊沿波泝流池心寛而藻薄浦口窄而萍稠和
橈姬之衞吹接榜女之齊謳去復去兮水色夕採復採
兮荷葉秋願承歡而卒嵗長接席而寡仇於是薊北無
事關西始樂霧盡江垠氣恬海寞消怪氣於沅澧照榮
光於河洛殊方異類舞詠相錯王公卿士歌吹並作則
有侯家瑣第戚里芳園穿池壩岸之曲蓄水河陽之源
隄防谷口島嶼轘轅嘉木畢植靈草具繁沉桂北之丹
藕濯荆南之紫根鬱凄凄而霧合燦曄曄而霞翻洎乎
氣徹都鄙景華川陸麥雨㣲凉梅飈淺燠命妖侣於石
城嘯娱朋於金谷乃使綠珠捧棹青琴理舳樽芳醪藉
珍餗汎玉潭之瀰漫遶金渠之隈隩石近水而苔濃岸
連山而樹複排芰末而爭逺託蘆間而競逐赴汨凌波
飛袿振羅風低綠幹水濺黄螺上客喧兮樂未已羙人
醉兮顔将酡畏蓮色之如臉願衣香兮勝荷徘徊郢調
悽慘燕歌念窮歡於水涘誓畢賞於川阿結漢女邀湘
娥北溪蕊尚密南汀花更多恨光景兮不駐指芳馨兮
謂何若乃南楚義妻東吴信婦結䄜整佩承筐奉帚忽
君子兮有行復良人兮逺征南討九真百粤北戍雞田
雁城念去魂駭相視骨驚臨春渚兮一送見秋潭兮四
平與子之别烟波望絶念子之寒江山路難水淡淡兮
蓮葉紫風颯颯兮荷花丹翦瑤帶而猶欷折瓊英而不
歡既而緣隈逗浦還栧歸㯭睠芳草兮已殘憶離居兮
方苦延素頸於極漲攘皓腕於神滸惜佳期兮末由徒
増思兮何補又若倡姬蕩媵命侣招羣淇上洛表湘臯
汝墳望洲草兮翡翠色動浦水兮驪龍文願觧佩以邀
子思搴裳而從君悲時暮愁日曛鳴鐶釧兮響窈窕艶
珠翠兮光繽紛憐曙埜之絳氣愛晴天之碧雲棹廵汀
而栁拂船向渚而菱分掇翠莖以翳景襲朱蕚以為裙
梃楫凌亂風流雨散鳴榔絡繹霧罷烟釋状飛虯之蜿
蜿若驚鴻之奕奕艇怯奔潮篙憎淺石絲著手而偏繞
刺牽衣而屢襞乃有貴子王孫乘間縱觀何平叔之符
彩潘安仁之藻翰税龍馬於金堤命鳧舟于石岸錦纜
翻灑銀檣照爛日側光沉風驚浪深紆北渚之新贈恣
東溪之密尋鴛鴦繡彩之文履瑇瑁瓊華之寶琴扣舷
擊榜吴歈越吟溱與洧兮葉覆水淮與濟兮花冒潯值
朙月之夕出逢丹霞之夜臨茱茰歌兮軫妾思芍藥曲
兮傷人心伊採蓮之賤事信忘情之葢寡雖迹兆於水
鄉遂風行於天下感極哀樂聲参鄭雅是以緬察谷底
窮覽地維北盡豐鎬澇潏南究巴沲越沂莫不候期應
節沿濤汎湄薄言採之興言服之發文扃之麗什動幽
幌之情詩使人結眷令人相思宜其色震百草香奪九
芝棲碧羽之神雀負青􁀙之寶龜紫秩流記丹經秘詞
豈徒加繡柱之光彩曄文井之華滋已矣哉向使時無
其族代乏厥類獨秀上清之境不生中國之地學鸞鳳
而時来與鶼鶼而間至必能使衆瑞彩沒羣貺色沮湯
武齋戒伊臯延佇豈俾夫秦童趙僕倡姬艶女狎而玩
之擷而採之乎時有東鄙幽人西園舊客常陪帝子之
輿經侍天人之籍詠綠竹於風曉賦彤管於日夕暑徃
寒来忽矣悠哉蓬飄梗逝天涯海際似還卬之寥廓同
適越之淫滯蕭索窮途飄颻一隅昔聞七澤今過五湖
聼菱歌兮幾曲視蓮房兮幾株非鄴地之宴語異睢苑
之歡娱况復殊方别域重瀛複嶂虞翻則故鄉寥落許
靖則生涯惆悵感芳草之及時懼修名之或喪誓剗迹
潁上棲影渭陽枕箕岫之孤石泛磻溪之小塘餐素實
兮吸絳芳荷為衣兮芰為裳永潔已於丘壑長寄心於
君王且為歌曰芳華兮修名竒秀兮異植紅光兮碧色
稟天地之淑麗承雨露之霑飾蓮有藕兮藕有枝才有
用兮用有時何當娜婀華實移為君含香藻鳳池　─宋
之問秋蓮賦并序─天授元年勑學士楊炯與之問分日
於洛城西入閣每雞鳴後至羽林仗閽人奏名請龜契
佇命拱立於御橋之西玉池清冷紅蕖菡萏謬履扃闥
自春徂秋見其生視其長覩其盛惜其衰得終天年而
無夭折者良以隔礙仙禁人莫由見向若生於瀟湘洞
庭溱洧淇澳即有吴姬越客鄭女衞童芳心未成採擷
都盡今委以白露順以凉風榮落有期秋分畢矣斐然
願歌其事乆之乃為秋蓮賦焉若夫西城秘掖北禁仙
流見白露之先降悲紅蕖之已秋昔之菡萏齊秀芬敷
競發君門閟兮九重兵衞儼兮千列綠葉青枝緣溝覆
池映連旗兮揺艶揮長劍兮陸離疏瀍兮裂榖交流兮
相沃四繞兮丹禁三匝兮承明曉而望之若霓裳宛轉
朝玉京夕而察之若霞標灼爍散赤城既如秦女艶日
兮鳳鳴又似洛妃拾翠兮鴻驚足使瑶草罷色芳樹無
情複道兮詰曲離宫兮相屬飛閣兮周廬金鋪兮璧除
君之駕兮旖旎蓮之葉兮扶疎萬乘顧兮駐綵騎六宫
喜兮停羅裾仰仙遊而徳澤縱幽覽而神虚豈與夫溪
澗兮沼沚自生兮自死海泝兮江沱萬里兮烟波泛漢
女遊湘娥佩鳴玉戲清波中流欲渡兮木蘭楫幽泉一
曲兮採蓮歌江南兮峴北汀洲兮不極既有芳兮莎城
長無艶兮水國豈知移植天泉香飄列仙嬌紫臺之月
露含玉宇之風烟雜葩兮照燭衆彩兮相宣鳥翡翠兮
丹青翰樹珊瑚兮林碧鮮夫其生也春風晝蕩爍日相
煎夭桃盡兮穠李滅出大堤兮艶欲燃夫其謝也秋灰
度管金氣騰天宫槐疎兮井桐變搖寒波兮風颯然歸
根息艶兮八九月乘化無窮兮千萬年越人望兮已長
久鄭女採兮無由緣何深蔕之能固何穠香之獨全别
有待制揚雄悲秋宋玉夏之来兮翫早紅秋之暮兮悲
餘綠禮盛燕臺人非楚材雲霧圖兮蘭為閣金銀酒兮
蓮作杯落英兮徘徊風轉兮哀哀入黄扉兮灑錦石縈
白蘋兮覆綠苔寒暑忙忙兮代謝故葉新花兮往来何
秋日之可表托芙蓉以為媒　─増─白居易荷珠賦─迸水
所集輕荷正敷引修莖而出葉凝玉液以成珠浄緑田
田神龜之巢處斯在虚眀皎皎靈鵲之銜来豈殊既羅
列其青葢又昭章於白榆亂㸃的爍分規青瑩仰虚無
以上出掩晶熒而外映灑之不著湛兮逾浄時寄寓於
傾欹每因依於平正可止則止必荷之中央在圓而圓
得水之本性飃飈既息而常凝魚鳥頻衝而不定爾乃
一氣暗後初陽照前宿雨霽而猶在曉露裛而正鮮熠
熠有光映空水而煥若纍纍無數遍池塘而炯然宛轉
而魚目廻視冲融而蚌胎未堅因霑濡而大小随㪚合
以虧全輕彩蕩漾芳濃厭浥眀璣而夜月争光丹粟而
晨霞散入其息也與波俱停其動也與風皆急若轉於
掌乃是江妃之珠如凝於盤遂成泉客之泣冰壺捧玉
而殊倫水鏡沈精而莫及則知氣有相假物有相資惟
雨露之留處當芙蓉之茂時雖賦象而無準必成形而
在兹喻於人則寄之生也擬於道則冲而用之自契𤣥
珠之妙何求赤水之遺　─宋歐陽修荷花賦─歩蘭塘以
清暑兮颯蘋風以中人擷杜若之春榮兮搴芙蓉於水
濵嘉丹葩之耀質出綠水而含新䕃曲池之清泚漾波
紋之淵淪披紅衣而耀彩寄清流而託根挺無華之淺
艶靡競麗乎先春抱生意以自得兮及薫時之嘉辰若
夫夏畹蘭衰夢池草密惨羣芳之已銷獨斯蓮之迥出
可以嗅清香而折酲可以玩芳華而自逸况其晩浦烟
霞水亭風日投文竿而餌垂泳萍莖而波溢絲縈藕以
全折杯卷荷以半側墜紫菂以欹烟斂紅芳而向夕可
憐影兮相顧列金葩而返植清風遏以似起碧露合而
乍失或兩兩以相扶漸亭亭而獨出發臙脂於北土生
異香於西域匪江妃之小腰即廣陵之清骨爾乃曲沼
㣲陽横塘細雨逐橋上之歸鞍笑堤邉之遊女堕虹梁
而窺影倚風臺而欲舞覆翠被以薫香然犀燈而照浦
雙心並根千株泣露湛月白而風清杳池平而樹古送
艇子於西州聞棹謳於北渚迎桃根而待檝逢宓妃而
未渡廹而視之靚若星妃臨水而脉脉盈盈逺而望之
杳如峡女行雲而朝朝暮暮其妖麗也其閒雅也香荃
橈兮木蘭舟澹容與兮悵夷猶東西随葉隠上下逐波
浮已見雙魚能比目應笑鴛鴦會白頭昔聞妃子貴東
隣池上金花不染塵空留此日田田葉不見當時歩歩
人　─明申時行瑞蓮賦并序─惟聖皇御歴十有四年道
化滂流和氣翔洽於時崇慈寜之新構備尊飬之上儀
大孝潜孚靈貺昭答乃有嘉蓮獻異重臺發祥萬乗臨
觀六宫燕喜信熙時之上瑞馨徳之貞符爰付丹青用
垂琬琰命臣等賦之臣謹拜手稽首而作賦曰若夫璇
宫壯麗紫殿巍峩接蓬莱之仙苑環太液之㤙波渟泓
𤣥澤醖釀醇和欣嘉生之咸鬯紛靈瑞其何多宛彼芙
蕖嫣然沼沚載以文罌陳之金戺覆碧葉兮田田漾清
漣兮泚泚被茝紉蘭抽黄曵紫既冉冉以流馨復重重
而結綺爾其艶外生艶華中吐華剖碧房兮敷絳蕚幻
珠實兮成丹葩粲英英其疉起芬郁郁其交加乃若旭
日方升卿雲有爛初抱赤兮若傾忽飛丹兮若煉如盤
如葢臨金掌以曈曨非霧非烟照虹梁而璀璨又若桂
輪乍滿蕙露初零凝清輝兮湛湛潄芳潤兮盈盈紺宇
層樓接銀潢而瀲灔雲鬟髙髻開寶鏡以晶熒又若凉
雨纔收薫風徐送濯雲錦兮澄鮮舞霓裳兮飛動凌波
綽約宛洛浦之驚鴻􁫞羽翩躚恍秦臺之儀鳳至於星
敷電發霧變霞蒸觸景而生態隨物而賦形縦他卉之
穠麗未若茲花之最靈觀其托體慈闈敷榮秘殿映藻
井以生妍傍綺疏而呈倩煒煌三秀之庭揺曳五明之
扇載色載笑如承長樂之歡来㳺来觀每荷重瞳之眷
詫神物之有知信人寰之僅見豈比夫駢花并寔連理
分枝望舒生於漢圃合歡産於唐池太華峯頭徒咏如
船之異麻姑壇上虚傳變碧之竒斯盖重申之佑命特
顯象於昌期猗歟我皇徳如虞聖時業業以憂勤日䕫
䕫而祇敬承顔順志極尊飬之隆解慍阜財布寛仁之
令故珍貺駢􁀙而竒祥疉應䋲繩繼繼用彰累葉之休
赫赫眀眀式表重華之盛尚増修於𤣥徳庶永承乎天
慶─原─申時行後瑞蓮賦─有韡者華婉如清揚菡萏為
簮芙蓉為裳出五沃之上腴兮苞九疑之竒芳繄中通
而外直兮洵䔍實而輝光徳可比於君子兮又奚遜夫
國香羌託種於靈沼兮載移根於長樂挺翠盖之團團
兮冒朱華之灼灼枝承㽔以婀娜兮何揚翹之磊落揉
珠菂以成葩兮煥重英之出蕚森濯潁於芝房兮儼敷
榮於菌閣朝晞髮於扶桑兮若葵赤之常傾夕弄影於
望舒兮象桂輪之載盈峩星冠於絳闕兮散霞標於赤
城鳳羽矯其翩翻兮蜃樓起而崢嶸恣意態之横出兮
紛可炳於丹青彼新宫之嶻嶪兮固神靈之所宅薫風
扇其淳和兮甘雨滋其薌澤卿雲助其爛漫兮膏露増
其的皪夫惟孕粹而鍾祥兮肆焜煌而舄奕乃其含芬
桂掖流曄椒塗承恩輝於黼幄兮分繡采於翟䄖映畫
堂之甲帳兮迎紫罽之金輿燦榮光於華渚兮鬱佳氣
於蓬壺宫伯忻忻而告瑞慈顔穆穆其歡愉何司花之
特巧殆坤元之出符天子乃考祥圖披靈契徴素蓮於
王母遡石蕖於炎帝或一房而百子或一花而千嵗兆
多夀而多男允卜年而卜世於是羣臣効三呼之祝薦
萬嵗之觴陳𤓰瓞椒聊之什詠竹苞松茂之章曰文子
與文孫兮俾熾而昌曰聖母及聖皇兮俾夀而康如重
臺之積累共乾坤而乆長臣拜手而作頌庸昭示於無
疆頌曰瞻彼璇宫臨紫極兮仙籞神池滙靈澤兮煜煜
　竒葩産禁掖兮綠葉朱華苞翠菂兮重英疉蕚何赩赫
　兮地符山川帝申錫兮百世本支兆蕃碩兮慈齡聖算
　齊箕翼兮小臣獻頌揚休徳兮福禄萬年子孫千億兮
　文散句─増─楚屈原離騷─製芰荷以為衣兮雧芙蓉以為
　裳　─九歌─搴芙蓉兮木末　築室兮水中葺之兮荷葢
　　　芷葺兮荷屋　荷衣兮蕙𢃄儵而来兮忽而逝　─宋
　玉九辯─被荷裯之晏晏兮然潢洋而不可𢃄─招魂─坐
　　堂伏檻臨曲池些芙蓉始發雜芰荷些　─漢王襃九懐
　抽蒲兮為坐援芙蓉兮為葢　─劉向九歎─芙蓉葢而蔆
　華車兮紫貝闕而玉堂
　
　
　
　
　
御定佩文齋廣羣芳譜卷二十九
　欽定四庫全書
御定佩文齋廣羣芳譜卷三十
　　　花譜
　　　　荷花二
　集藻─四言古詩─増─晉傅𤣥芙蕖─煌煌芙蕖從風芬葩照
　以皎日灌以清波隂結其實陽發其花金房緑葉素株
　翠柯
　五言古詩─増─漢樂府相和曲江南可採蓮蓮葉何田田
　魚戲蓮葉東魚戲蓮葉西魚戲蓮葉南魚戲蓮葉北
　晉張華詠荷─荷生緑泉中碧葉齊如規廻蕩流霧珠映
　水逐條垂照灼此金塘藻曜君王池不愁世甞絶但畏
　盛明移　─陸雲芙蕖─緑房含青實金條懸白璆俯仰隨
　風傾煒曄照清流　─梁簡文帝採蓮曲晚日照空磯採
　蓮承晚暉風起湖難度蓮多摘未稀棹動芙蓉落船移
　白鷺飛荷絲傍繞腕菱角逺牽衣　─同庾肩吾詠蓮舟
　買荷度─採蓮前岸隈舟子屢徘徊荷披衣可識風踈香
不来欲知船度處當看荷葉開　─詠芙蓉─圎花一蔕卷
交葉半心開影前光照曜香裏蝶徘徊欣隨玉露㸃不
逐秋風催　─元帝賦得涉江採芙蓉─江風當夜清桂檝
逐流縈初疑京兆劒復似漢冠名荷香𢃄風逺蓮影向
根生葉捲珠難溜花舒紅易傾日暮鳬舟滿歸来度錦
城　─昭眀太子詠同心蓮─江南採蓮䖏照灼本足觀况
等連枝樹俱耀紫莖端同踰並根草雙異獨鳴鸞以茲
代萱草必使愁人歡　─沈約詠芙蓉─微風揺紫葉輕露
拂朱房中池所以緑待我汎紅光　─詠新荷應詔─勿言
草卉賤幸宅天池中微根纔出浪短榦未揺風寜知寸
心裏蓄紫復含紅　─吴均採蓮─錦𢃄雜花鈿羅衣垂緑
川問子今何去出採江南蓮遼西三千里欲寄無因縁
願君早旋反及此荷花鮮　─劉孝威採蓮曲─金槳木蘭
船戲採江南蓮蓮香隔浦渡荷葉滿江鮮房垂易入手
柄曲自臨盤露花時濕釧風莖乍拂鈿　─劉緩詠江南
可採蓮─春初北岸涸夏月南湖通卷荷舒欲倚芙蓉生
即紅檝小宜廻徑船輕好入叢釵光逐影亂衣香隨逆
風江南少許地年年情不窮　─朱超詠同心芙蓉─青山
麗朝景𤣥峰朗夜光未及清池上紅蕖並出房日分雙
蔕影風合兩花香魚驚畏蓮折龜上礙荷長雲雨留輕
潤草木應嘉祥徒歌涉江曲誰見緝為裳　─江洪詠荷
澤陂有微草能花復能實碧葉喜翻風紅英宜照日移
居玉池上託根庻非失如何霜露交應與飛蓬匹　─陳
祖孫登詠城塹中荷─白水䴡金扉青荷承日暉葉似環
城盖香亂上橋衣岸髙知水落影合見菱稀猶疑涉江
䖏空望採蓮歸　─賦得涉江採芙蓉─浮照滿川漲芙蓉
承落光人来間花影衣度得荷香桂舟輕不定菱歌引
更長采采嗟離别無暇緝為裳　─周庾信賦得荷─秋衣
行欲製風葢漸應欹若有千年蔡須巢但見隨　─隋辛
徳源芙蓉花─洛神挺凝素文君拂艶紅䴡質徒相比鮮
彩兩難同光臨照波日香隨出岸風涉江良自逺託意
在無窮　─原─杜公瞻詠同心芙蓉─灼灼荷花瑞亭亭出
水中一莖孤引緑雙影共分紅色奪歌人臉香亂舞衣
風名蓮自可念况復兩心同　─増─宏執恭秋池一株蓮
秋至皆空落凌波獨吐紅託根方得所未肯即從風
殷英童採蓮曲─蕩舟無數伴解䌫自相催汗粉無庸拭
風裙隨意開棹移浮荇亂船進倚荷来藕絲牽作縷蓮
葉捧成杯　─唐太宗採芙蓉─結伴戲方塘携手上雕航
船移分細浪風散動浮香逰鶯無定曲驚鳬有亂行蓮
稀釧聲斷水廣棹歌長栖烏還密樹泛流歸建章　─鄭
愔採蓮曲─錦䋏沙棠艦羅𢃄石榴裙緑潭采荷芰清江
日稍曛魚鳥争唼喋花葉相芬氲不覺芳洲暮棹歌䖏
䖏聞　─原─王昌齡越女─越女作桂舟還将桂為楫湖上
水渺漫清江不可涉摘取芙蓉花莫摘芙蓉葉将歸問
夫壻顔色何如妾　─李白折荷有贈─涉江翫秋水愛此
紅蕖鮮攀荷弄其珠蕩漾不成圎佳期綵雲裏欲贈隔
逺天相思無由見悵望凉風前　─古風─碧荷生幽泉朝
日艶且鮮秋花冐緑水宻葉羅青烟秀色空絶世馨香
竟誰傳坐看飛霜滿凋此紅芳年結根未得所願託華
池邉　─感興─芙蓉嬌緑波桃李誇白日偶䝉春風榮生
此艶陽質豈無佳人色但恐花不實宛轉龍火飛零落
互相失誰知凌寒松千載長守一　─増─李白子夜吴歌
鏡湖三百里菡蓞發荷花五月西施採人看隘若耶囘
舟不待月歸去越王家　─戎昱採蓮曲─雖聴採蓮曲詎
識採蓮心漾檝愛花逺囘船愁浪深烟生極浦色日落
半江隂同侶憐波静看妆墮玉簮　─楊衡採蓮─凝鮮霧
渚夕揚艶緑波風魚逰乍散藻露重稍欹紅椘客傷暮
節吴娃泣敗叢促令芳本固寜望雪霜中　─李徳裕重
臺芙蓉─芙蓉含露時秀色波中溢玉女攏朱裳重重映
皓質晨霞輝丹景片片眀秋月蘭澤多衆芳妍姿不相
匹　─白居易東林寺白蓮─東林北塘水湛湛見底清中
生白芙蓉菡蓞三百莖白日發光彩清飇散芳馨洩香
銀嚢破瀉露玉盤傾我慙塵垢眼見此瓊瑶英乃知紅
蓮花虚得清净名夏蕚敷未歇秋房結纔成夜深衆僧
寝獨起繞池行欲收一顆子寄向長安城但恐出山去
人間種不生　─京兆府新栽蓮汚溝貯濁水水上葉田
田我来一長歎知是東溪蓮下有清泥汚馨香無復全
上有紅塵撲顔色不得鮮物性猶如此人事亦宜然託
根非其所不如遭棄捐昔在溪中日花葉媚清漣今年
不得地顦顇府門前　─姚合蓮塘─方塘菡蓞髙繁艶相
照耀幽人夜眠起忽疑野中燒曉尋不知休白石岸亦
峭　─宋范仲淹渚蓮─武陵誰家子波面雙雙渡空積心
中絲未成機上素似共織女期秋宵苦霜露　─梅堯臣
起居退聞宣三舘諸公觀瑞蓮─来朝十二旒将出未央
殿微聞嘉蓮開獨許侍臣見嘉蓮其如何層樓擁霞片
玉輦下天泉日昃不知倦恩魚應亦喜跳沬珠欲濺誰
憐與衆歸博士臣疏賤　─蘇軾與王郎昆仲及兒子邁
遶城觀荷─昨夜雨鳴渠曉来風襲月蕭然欲秋意溪水
清可啜環城三十里䖏䖏皆佳絶浦蓮浩如海時見舟
一葉此間真避世青蒻低白髪相逢欲相問已逐驚鷗
没　─蘇轍盆池白蓮─白蓮生淤泥清濁不相干道人無
室家心迹兩蕭然我住西湖濵蒲蓮若雲屯幽居常閉
户時聴逰人言色香世所共眼鼻我亦存鄰父閔我獨
遺我數寸根潩水不入園庭有三尺盆兒童汲甘井日
晏泥水温及秋尚百日花葉隨風翻舉目得秀色引息
收清芬此心湛不起六塵空過門誰家白蓮花不受風
霜殘　─千葉白蓮─蓮花生淤泥浄色比天女臨池見千
葉謫墮問何故空眀世無匹銀瓶送佛所清泉養芳潔
為我三日住蔫然落寳牀應返梵天去　─秦觀荷花─方
塘收雨脚落日半遥岑芙蕖净姢姢䴡服撫翠衾無言
意自逺欲渡秋水深緬懐平生人對此詎可尋弄芳惜
晼晚酒至誰與斟天涯有歸雲聊寄相思心心開獲清
賞芙蕖一何綺美人艶新妆歛𬒮照秋水端如蕩子妻
顧自良家子黄金選燕趙揺落對江沚薄暮風雨来獨
立淚如洗望君君詎知傾宮定誰似　─范成大萬州西
山湖亭秋荷─叢薈忽眀眼山腰灔湖光列岫繞雲錦深
林䕶風香西山即太華玉井餘新芳隔江招岑仙共擘
雙蓮房　─楊萬里玉井亭觀荷─蕖仙初出波照日穉猶
怯密排碧羅盖低䕶紅玉頬館之水精宮環以琉璃堞
珠眀浮盤戲酒漾流杯曄青筆尖欲試緑牋皺還摺老
龜大扵錢辛勤上團葉忽聞人履聲入水一何㨗　─金
蕭貢古採蓮曲─洋洋長江水渺渺漲平湖田田青茄荷
艶艶紅芙蕖酣酣斜日外冉冉凉風餘蒨蒨誰家子裊
裊二八初兩兩並輕舟笑笑相招呼悠悠波上鴛潑潑
蒲中魚采采不盈手依依欲何如　─元龔璛飲府庠荷
花池上又自韓園至鄧覺非家飲觀蓮─清樽如有期初
凉意俱適肯来寂寞濵菡蓞亦浮植陶然轉乗興徑度
一圃碧遥指城南家臨水更展席酒狂易為仙風便香
堪食空宇無能塵物我皆醉色誰言鬢已秋始得痛飲
力願将花上露為洗坐中客　─程鉅夫至洪王肯堂治
書見示芙蓉詩次韻─春風歇桃李秋雨深莓苔蕭然公
館間得此竒種栽九天清露零一道紅雲開勾牽緑衣
隊酣宴瑶池杯穠妝月鑑懸麗服霜刀裁瑞蓮湧平地
妙色分五臺蹔陪飛仙㳺偏稱幽人懐終疑閬苑去嘉
㑹何時諧此日眼雙眀臨風首低徊長當歌離騷招得
花神来　─李孝光采蓮曲─采蓮復采蓮蓮生隔江水不
愁無舟楫但愁波浪起　─夏日荷亭即事─辟暑何所適
南亭俯中渚鷗鷺了不驚况復凉入髓水華露未晞香
氣紛旖旎美人美無度嬋姢照江水􁀙􁀙玉雪姿何能
畏袢暑南風從天来入我懐袖裏髙氣行青雲且置吾
白羽邇来不飲酒煮藥咽香蕊羣賢政自佳有作動盈
紙但恐清興䦨遭此催詩雨　─胡天㳺觀蓮─清池瑩人
心俯見荷葉背南塘非不佳無此青錢葢沈沈古鏡净
濯濯眀妝對凉風似留人幽賞心獨㑹天公亦解事一
雨不破塊小呼巫陽雲浣此傾國態髙盤捧跳珠錯落
無小大恍疑逢二妃迎笑争解佩低昂巧簸弄明月聚
還碎馮夷不相容轉盻何所在人生總虚幻佇立増嘆
嘅聊将一餉間了我看花債濓翁不我待誰復同此愛
長嘯歸去来餘芳滿襟𢃄　─倪瓉池蓮詠─廻翔波間風
的歴葉上露清池結素彩華月映微步雲隂花房歛雨
歇芳氣度欲去拾明璫踟蹰惜遲莫　─薛元曦次韻歐
陽檢閱濠池觀荷─行行濠池上亭亭見長荷瓊葩耀初
日碧芰卷輕波深浦曉色亂微雨晚香多方舟時自移
髙軒或来過豈無河朔飲那復發商歌商歌一慷慨此
物奈君何　─原─明申時行晨起觀荷花─水榭臨文漪晨
曦出暘谷宛彼芙蕖花嫣然媚初旭焕若丹霞敷曄如
錦雲簇穠艶復芬馡可以娱心目須㬰日漸中歛華閟
清馥匪乏傾陽姿将無避炎燠舒卷固有時昕晡逓相
續努力愛朝暉寸隂如尺玉
七言古詩─原─唐王勃採蓮曲─採蓮歸緑水芙蓉衣秋風
起浪鳬鴈飛桂棹蘭橈下長浦羅裙玉腕輕揺櫓葉嶼
花潭極望平江謳越吹相思苦相思苦佳期不可駐塞
外征夫猶未還江南採蓮今已暮採蓮花渠今那必盡
娼家官道城南把桑葉何如江上採蓮花蓮花復蓮花
花葉何稠叠翠葉本羞睂花紅強似頬佳人不在茲悵
望别離時牽花憐共蔕折藕愛連絲故情無䖏所新物
徒華滋不惜西津交珮解還羞北海鴈書遲采蓮歌有
節采蓮夜未歇正逢浩蕩江上風又值徘徊江上月徘
徊蓮浦夜相逢吴姬越女何丰茸共問寒江千里外征
客關山路幾重　─李白採蓮曲─若耶溪傍採蓮女笑摘
荷花共人語日照新妆水底明風飄香袂空中舉岸上
誰家逰冶郎三三五五映垂楊紫騮嘶入落花去見此
踟蹰空斷膓　─増─韓愈奉酬盧給事雲夫四兄曲江荷
花行見寄并呈上錢七兄閣老張十八助教─曲江千頃
秋波净平鋪紅雲盖眀鏡大眀宮中給事歸走馬来看
立不正遺我明珠九十六寒光映骨睡驪目我今官閒
得婆娑問言何䖏芙蓉多撐舟昆明度雲錦腳敲兩舷
呌吴歌太白山髙三百里負雪嵬嵬挿花裏玉山前却
不復来曲江汀瀅水平杯我時相思不覺一囘首天門
九扇相當開上界真人足官府豈如散仙鞭笞鸞鳯終
日相追陪　─李商隐贈荷花─世間花葉不相倫花入金
盆葉作塵惟有緑荷紅菡蓞卷舒開合任天真此花此
葉長相映翠减紅衰愁殺人　─原─温庭筠張静婉采蓮
曲─蘭膏墜髪紅玉春燕釵拖頸抛盤雲城西楊栁向嬌
晚門前溝水波粼粼麒麟公子朝天客珂馬璫璫度春
陌掌中無力舞衣輕剪斷鮫綃破春碧抱月飄烟一尺
腰麝臍龍髓憐嬌嬈秋羅拂水碎光動露重花多香不
銷鸂鶒交交塘水滿緑萍金粟蓮莖短一夜西風送雨
来粉痕零落愁紅淺船頭折藕絲暗牽藕根蓮子相留
連郎心似月月易缺十五十六清光圎　─増─温庭筠蓮
浦謡─鳴橈軋軋溪溶溶廢緑平烟吴苑東水清蓮媚兩
相向鏡裏見愁愁更紅白馬金鞭大堤上西江日夕多
風浪荷心有露似驪珠不是真圎亦揺蕩　─鮑溶採蓮
曲二首─弄舟朅来南塘水蓮葉映身摘蓮子暑衣鮮净
鴛鴦喜作浪舞花驚不起殷勤䕶惜纎纎指水菱初熟
多新刺　採蓮朅来水無風蓮潭如鏡松如龍夏衫短
袖交斜紅艶歌笑鬬新芙蓉戲魚住聴蓮花東　─宋梅
堯臣南軒盆植重臺蓮移種池─彤雲赤霧生緑房朝霞
變蕊朱粉光白玉入泥不滿盎羽蓋裛露明月璫濁水
一石亂鼃黽鑿池五丈如斗方萍根科斗得自在荷芰
眀年出水央　─徐積芰荷歌─孔雀團花翡翠鈿青皇抛
盡買花錢渌魚飛膽大如拳琉璃瓦墜紫微天湘妃曲
譜誰可傳彩毫不動斜卷牋我家食客常三千杯盤一
樣青瑤圎麻姑下来尋水仙不見波瀾只見烟昨夜秋
風吹洞房起来先著碧霞裳半含笑面齊鬭妝家家院
落紺為牆不道採花人在傍貪看飛来白紵郎亦有美
人貞且良獨在碧綃幃下藏　─秦觀採蓮─若耶溪邉天
氣秋採蓮女兒溪岸頭笑隔荷花共人語烟波渺渺蕩
輕舟數聲水調紅橋晚棹轉舟囘笑人逺膓斷誰家㳺
冶郎盡日踟蹰臨栁岸　─林景熙荷珠─霞衣蔥珮来珊
珊水晶之宮緑玉盤誰與馮夷作戲劇貝闕驅入神瓢
翻又疑罷織鮫人泣碧窪融作水銀汁圎或為璧方為
珪寒光滉漾不可拾古来欹器戒覆傾真宰之柄常惡
盈季倫買笑輕百斛金谷轉首迷荆榛紛紛魚目争貴
惜道眼獨懸諸幻息須㬰海霽山日髙緑雲萬柄净如
拭　─元薩都刺芙蓉曲─秋江渺𣺌芙蓉芳秋江女兒将
斷膓絳袍春淺䕶雲暖翠袖日暮迎風凉鯉魚吹浪江
波白霜落洞庭飛木葉盪舟何䖏採蓮人愛惜芙蓉好
顔色　─許楨瑞蓮歌─太行山下溪名洹洹溪主人今得
賢石渠分溜入方沼種出萬柄紅白蓮就中一茄發挺
特艶妝雙出雲髻鬈有如二女降溈汭翠裙紅袖相牽
連岐分駭目未信宿里巷傳耳何喧闐波神有為獻嘉
瑞要竝太史書豐年主人謙徳不敢有福善自是天行
權亭亭植立萬花表可人適在亭之前日酣欲語轉嬌
婉風動似舞尤輕便一時圗寫溢紈素十日車馬空市
廛昔聞蓂莢曽表異乃因土堦與采椽景星鳯鳥豈常
有考信前史真宜傳醴湖蕪塞不復見而今乃濯圭塘
泉禎祥奕葉定不斷藕絲萬縷相纒綿幽人到此自怡
恱膏盲泉石尤難痊要須紀録入郡乗千年増重吾山
川　─于石西湖荷花─我昔扁舟泛湖去囘望荷花浩無
數誰家畫舫倚紅妝笑聲迥入花深䖏笙歌凄咽水雲
寒花色似嫌脂粉汙夜深人静月明中方識荷花有真
趣水天倒浸碧琉璃净質芳姿澹相顧亭亭翠蓋擁羣
仙輕風微顫凌波步酒暈潮紅淺渥唇膚如凝脂腰束
素一捻香骨薄裁冰半破芳心嬌泣露湖光花氣滿衣
襟月落波寒浸香霧恍然人在蘂珠宮便欲移家臨水
住囘首落日低黄塵十年不到湖山路花開花落幾秋
風湖上青山自如故　─張昱蓮塘曲─青蘋風起栁塘水
波聲夜聒鴛鴦睡一㸃芳心不自持露荷又作璚珠碎
藕絲織錦香滿機裁成衣裳将遺誰只愁賤妾夢魂短
不恨蕩子歸来遲花間鶗鴂依芳草等閑緑遍邯鄲道
還應憶念蕩舟人滿架芙蓉鏡中老　─吾丘衍古採蓮
濕風吹花生冷香馮夷為舞冰絲裳霏霏粉金飄晚塘
浮蘭舟鼓桂楫歌采蓮為君發遲遲歸来弄明月　─明
　　王彛徐兩山寄蓮花─秋風吹皺銀塘水小雨芙蓉不勝
　　洗誰揀新船折得来不怕緑芒傷玉指烟絲有恨自悠
　　揚相惹相牽短復長雙頭竝作幽修語一夜露痕黄粉
　　香我有銀瓶秋水滿君心不似蓮心短緑房結子為君
　　收種向明年應未晚─原─任思庵荷花─翠盖佳人臨水
　　立寂寞雨中相對泣温泉洗出玉肌寒檀粉不施香汗
　　濕一陣風来碧浪翻珍珠零落難收拾
　　五言律詩─
御製初秋幸西苑觀荷命小船採蓮─命駕臨西苑初秋向晚
　天芰荷池沼滿鷗鷺夕陽邊頻使移輕舫時来獻採蓮離
　宮䦨檻外風動碧翩翩
　　増─唐李嶠詠荷─新溜滿澄陂圎荷影若規風来香氣逺
　　日落葢隂移魚戲排緗葉龜浮見緑池魏朝難接採楚
　　服但同披　─李商隠荷花─都無色可並不柰此香何瑶
　　席乗凉設金覉落晚過廻衾燈照綺渡襪水沾羅預想
　　前秋别離居夢櫂歌　─温庭筠芙蓉─刺莖澹蕩緑花片
參差紅吴歌秋水冷湘廟夜雲空濃艷香露裏美人清
鏡中南樓未歸客一夕練塘東　─李羣玉新荷─田田八
九葉散㸃緑池初嫩碧纔平水圎隂已蔽魚浮萍遮不
合弱荇繞猶踈半在春波底芳心卷未舒　─晚蓮露冷
芳意盡稀疎空碧荷殘香隨暮雨枯蕊墮寒波楚客罷
竒服吴姬停櫂歌涉江無可寄幽恨竟如何　─韓偓荷
花─鈿扇相欹緑香嚢獨立紅浸滛因重露狂暴是秋風
逸調無人唱秋塘每夜空何由見周昉移入畫屏中
王貞白宮池産瑞蓮─雨露及萬物嘉祥有瑞蓮香飄雞
樹近榮占鳯池先聖日臨雙麗恩波照並妍願同指佞
草生向帝堯前─原─宋豐稷荷花─桃杏二三月此花泥
滓中人心正畏暑水面獨揺風净刹如金涌嘉賔照幕
紅誰歌采菱曲舟在晚霞東　─増─朱子奉酬圭父白蓮
之作─忽傳䕫府句并送逺公蓮翠葢臨風迥冰花浥露
鮮舞衣清縞袂倒景爛珠躔想像芙蓉闕㝠㝠絶世縁
　─岳珂荷花盛開以病旬餘不至亭上偶成─病襟慵策
杖天鏡恰開奩青盖迷前浦紅妝間曲櫩藻窺知鷺下
萍破識魚潛㑹看吴公陣官蛙奏曉嚴　─林景熙荷錢
盈盈新疉碧難借栁條穿鑄景菰蒲外買鄰鷗鷺邉炎
官初掌柄水國不書年漸長薰風價折筩供酒船　─元
劉永之詠荷葉─圎緘初出水規蓋已迎風色迷青鳥度
䕃密戲魚通裁衣偏覺爽酌酒乍如空向曉珠揺蕩時
瀉玉盤中　─眀髙啓荷葉─楚服新裁得吴筩舊製成圎
應間荇菜密欲翳蓮莖聲中亂雨至陰下一魚行桂棹
還思折江南日暮情　─新荷─如盖復如鈿初生雨後天
葉低浮水上莖弱裊風前乍覆逰魚戲難藏宿鷺眠佳
人休便折留䕃採蓮船　─楊基荷葉─圎的破蓬包孤莖
上藕梢雨撐栖鷺屋風捲䕃龜巢溪友裁巾幘墟人作
飯包小娃曽已折新月裏湖㘭　─陳憲章盆池栽蓮至
秋始花─栽種已後時花發秋将遲雖無女伴采亦有山
蜂知葉稀因地力香逺是天資安得三閭手臨軒賦楚
詞　秋露開炎萼非時不遣誇盆中玉井水溪上舂陵
　　家酒醒凉風發詩成缺月斜願為若耶叟種水作生涯
　　　─原─張祥鳶蓮花─日氣沉山紫荷花照水眀香含風細
　　細影浸月盈盈妃子華清浴神君洛浦行向人嬌欲語
　　解語恐傾城　　申時行蓮花─碧沼渟寒玉紅蕖映緑波
　　妝凝朝日麗香逐晚風多㳺戲金鱗出驚飛翠羽過納
　　凉依水榭還續採蓮歌　─増─薛蕙陳真人館中賞荷花
　　作─别館瀛洲䴡新花菡蓞杳紅衣迷日色翠盖寫波光
　　雨過金塘濕風生石檻凉客来脩竹下囘首見瀟湘
　　原─馮琦秋蓮─坐對芙蓉沼行歌棠棣吟相依香漠漠獨
　　立影沉沉人自憐芳艶誰當識苦心秋風漸蕭索結子
　　已如今
　　七言律詩─
御製千葉蓮池夜聞雨滴之聲─田田荷蓋雨聲齊樓蕊繽紛
　向晚迷樹葉不愁㸃翠幄秧針豈憶灌青畦密林有意通
　宵響茂草無知徧地萋偶爾喜吟今嵗好漫将詩句入新
　題　─千葉蓮─禁苑初秋玉殿凉緑荷經瀬逓清商千英水
面重重艷幾度風前柄柄香宮女移船揺紺葉近臣載筆
詠紅芳定心坐對西山静不管穠纎映夕陽
　原─唐李紳重臺蓮─緑荷舒卷凉風曉紅萼開縈紫菂重
　雙女漢臯争笑臉二妃湘浦竝愁容自含秋露貞姿潔
　不曉春妖艶態穠終恐玉京仙子識却持歸種碧池中
　　─増─白居易題白蓮─素房含露玉冠鮮紺葉揺風鈿扇
　圎本是吳州供進藕今為伊水寄生蓮移根到此三千
　里結子經今六七年不獨池中花故舊兼乗舊日採花
　船　─􁀁何闕下芙蓉─一人理國致昇平萬物呈祥助聖
　眀天上河從闕下過江南花向殿前生慶雲垂䕃開難
　落湛露為珠滿不傾更對樂懸張簨簴歌工欲奏採蓮
　聲　─原─姚合詠南池嘉蓮─芙蓉池裏葉田田一本雙花
　照碧泉濃淡共妍香各散東西分艷蔕相連自知政術
　無他異縱是禎祥亦偶然四野人聞知盡喜争来入郭
　看嘉蓮　─増─温庭筠和太常杜少卿東都脩行里有嘉
　蓮─春秋罷注直銅龍舊宅嘉蓮照水紅兩䖏龜巢清露
裏一時魚躍翠莖東同心表瑞荀池上半面分粧樂鏡
中應為臨川多麗句故持重艶向西風　─吴融髙侍御
話及皮博士池中白蓮因成一章寄博士兼呈侍御─白
玉花開緑錦池風流御史報人知看来應是雲中墮偷
去須從月下移已被亂蟬催晼晚更驚凉雨動䙰褷習
家秋色堪圗畫只欠山公倒接䍦　─雍陶永樂殷堯藩
明府縣池嘉蓮詠─青蘋白石匝蓮塘水裏蓮開𢃄瑞光
露濕紅芳雙朶重風揺緑蔕一枝長同心梔子徒誇艶
合穗嘉禾豈解香不獨豐祥先有應更宜花縣對潘郎
　─李建勲重臺蓮─斜倚秋風絶比倫千英和露染難勻
自為祥瑞生南國誰把丹青寄北人眀月幾宵同緑水
牡丹無路出紅塵憐伊不算多時立贏得馨香暗上身
　─劉兼蓮塘霽望─新秋菡蓞發紅英向晚風飄滿郡馨
萬叠水紋羅乍展一雙鸂鶒繡初成採蓮女散吴歌關
拾翠人歸楚雨晴逺岸牧童吹短笛蓼花深䖏信牛行
　─宋楊億賦荷花─翠幄飄香映綺襦鈿盤清曉露成珠
休啼為近鮫人室欲笑誰投玉女壺雲氣乍廻巫峽夢
水嬉猶記曲池圗金花却薦何人步枉遣凌波襪縷濡
　─錢惟演賦荷花─欲網珊瑚碧浪深横塘斜日𢃄秋隂
漢宮此地留金餅洛浦何人遺錦衾舞學西城囘雅態
歌傳南國有餘音韓慿恨魄如長在青骨香銷亦見尋
　─韓琦七夕㑹關亭觀蓮─逃暑娱賔次水西滿塘蓮艶
馥軒墀荷㘭似學傘飛去房曲如将盞倒垂肯把風流
欺儉幕且慿歌調擬吴姬從来拙宦老難巧任過靈光
醉不知　─榮歸堂觀蓮戲成─風捲蓮香不斷頭田田荷
影動清流紅苞密障魚鷹坐緑蓋低容水馬逰時折嫩
梢供玉箸更裁圎葉代金甌何如滿艦傾醇酎醉向花
前打拍浮　─王安石鍾山西菴白蓮亭─山亭新破一方
苔白帝留花滿四隈野艷輕眀非傅粉秋光清淺不慿
材鄉窮自作幽人伴嵗晚誰為静女媒可笑逺公池上
客却因松菊賦歸来　─周必大次韻白蓮─汀溝濁水葉
田田又見新栽京府蓮玉井漫傳青壁水雪膚如在射
山前泛紅入幕王家俗種白開池陸子賢不用若耶溪
畔女蘭橈夜採月姢姢　─次韻紅白蓮間生─閒花不遣
倚門墻獨挹芙蕖冉冉香艷質施朱窺宋玉冰姿傅粉
試何郎青莖翠蓋原相映縞袂霞裾各自芳聞道金鑾
行豹直炬蓮先已兆嘉祥　─范成大州宅堂前荷花─凌
波仙子静中芳也𢃄酣紅學醉妝有意十分開曉露無
情一餉歛斜陽泥根玉雪元無染風葉青葱亦自香想
得石湖花正好接天雲錦畫船凉　─楊萬里西府直舎
盆池種蓮─飛空天鏡墮莓苔玉井移蓮旋旋栽坐看一
花隨手長挨開半葉出頭来稍添菱荇相縈𢃄便有龜
魚數徃囘剰欲繞池三兩匝數聲排馬苦相催　西府
寒泉汲十尋深澆淺灑碧森森髙花已照紅妝鏡小莟
新抽紫玉簮鈿破尚餘新雨恨繖疎纔作半池隂西湖
痩得如盆大更伴詩人恐不禁　─岳珂新荷出水─貼水
初翻紫玉團忽驚矗立傍䦨干瑶池七日来青鳥玉鏡
孤奩舞翠鸞曉露走盤珠顆瑩晚風颺盖雪衣寒從今
十丈開花面太華峰頭更一看─金趙渢盆池荷花─一
泓寒碧甃波光雨後妖紅獨自芳不許纎塵汙秀質政
須清吹發幽香洛神初試凌波襪妃子来從礜石湯休
笑埋盆等兒戲要令引夢水雲鄉─元劉因秋蓮─瘦影
亭亭不自容淡香杳杳欲誰通不堪翠减紅銷際更在
江清月冷中擬欲青房全晚節豈知白露已秋風盛衰
老眼依然在莫放扁舟酒易空　─蒲道源覺和尚庵賞
白蓮─冰雪肌膚出淤泥伶俜寒影照漣漪曉風浮冷夢
初醒夜月嬋姢清更宜未要露濃垂别淚先看水滑洗
凝脂陶詩近體驚兒女大笑廬山逺法師─原─薩都刺
三益堂芙蓉─斑簾十二捲輕碧秋水芙蓉隔畫欄綵扇
揺風霞透影錦袍弄月酒生寒湘魂翠袖留江浦仙掌
紅雲濕露盤只恐淮南霜信早綘紗籠燭夜深看　─増
宋无觀沈氏盆開雙頭蓮花─一枝傾國又傾城笑竝香
腮百媚生湘浦二妃窺寳鏡星宮雙女下銀泓金波影
儷嬋姢巧玉露心分沆瀣清曽向鴛鴦屏上看野花空
得合歡名　─謝宗可藕花風─舞落紅衣起未休水雲鄉
裏正颼颼五更清逼銀塘露六月凉生玉井秋颭浪低
翻霞影亂凌波輕弄錦香浮莫教吹醒鴛鴦夢好送真
人一葉舟　─王士熙白蓮─昆吾纎刃刻芳菲玉女新抛
織錦機無質易隨清露滴有情應化素雲飛青腰霜下
蟾房冷皓首天邉鳥使稀最憶齊州舊逰䖏日斜雙槳
折花歸　─胡天㳺雙頭蓮─一枝瑤柄倚風清兩面紅妝
鬬日眀張孔斷魂埋玉井尹邢妖魄寄金莖雙鸞俯鏡
東西照百子分房向背榮若使此花還解語好将蘭臭
與誰平　─陳基白芙蓉─帝子西逰太液池一杯秋露為
君持空令越女羞容貌不與唐昌共本支婭姹最憐無
語䖏風流全在半開時自移長信宮中去學得班娘淡
畫眉　─張雨碧筒飲─採緑誰持作羽觴使君亭上晚尊
凉玉莖沁露心微苦翠盖擎雲手亦香飲水龜藏蓮葉
小吸川鯨恨藕絲長傾壺誤展淋郎袖笑絶耶溪窈窕
娘　─明邵亨貞􁆢濵見荷花─每愛西湖六月凉水花風
動畫船香碧筒行酒從容醉紅錦逰帷次第張月殿承
恩沾沆瀣星槎流影下陂塘江南秋冷紅衣落獨立西
風舊恨長　─李東陽内閣五月蓮花盛開和太子太保
劉公韻二首─十分芳氣襲人清未羡蘭蕤更菊英盡去
穠華還古淡絶無言笑有風情根含瀛海波濤潤色藉
天家雨露榮見說中通能外直此心端合與花盟　天
與靈姿絶代清看渠直作水中英雲端别有栽培地江
上空多採掇情總是丹青終屬幻未經題品若為榮他
年自許歸来樂不結陶翁社裏盟　─内閣五月蓮花盛
開奉和少傅徐公韻二首─漫道西湖百畝寛新花尚怯
暁波寒内園自合先芳意道眼從来是别觀金掌溢時
清露委水仙多䖏緑雲攅人間不解真顔色却愛紅妝
舞翠盤　兩池風物許平分新賞從来是舊聞空翠欲
沾衣上雨朶紅猶識殿東雲吟餘綵筆詩難就宴出芳
筩酒易醺紅杏碧桃今在否試将消息問東君　─原─徐
階次韻張龍湖吏部院中觀蓮─曲徑方池别館東荷開
殊勝昔年紅虚瞻玉井青㝠上似覩金蓮紫禁中佳實
豫知深雨露苦心原自耐霜風亭亭獨立烟波冷肯羡
春華在漢宮　─沈周並蔕蓮花─耶溪新緑露嬌癡兩面
紅妝倚一枝水月精魂同結願風花情性合相思趙家
阿妹春眠起楊氏諸姨晚浴時今日六郎顦顇盡為渠
還賦斷膓詩　─文徴眀秋蓮─九月江南花事休芙蓉宛
轉在中洲美人笑隔盈盈水落日還生𣺌渺愁露洗玉
盤金殿冷風吹羅𢃄錦城秋相看未用傷遲暮别有池
塘一種幽　─陸樹聲芙蕖─芙蕖香靄水雲多覽勝新從
學士過紅艷晴薰霞作錦冰綃寒伴玉為河如翻墮珥
依仙渚若浣眀妝出素波欲采芳華勞逺贈秋風其柰
獨看何　祕省仙居别苑東池開新長芰荷紅幽芳𣺌
𣺌三湘外疎影亭亭一水中香濕瓊衣迷曉霧塵銷羅
襪起秋風玉堂歸後青藜照競擬金蓮出上宮　─黄佐
蓮花─水殿盈盈萬玉妃凌波長是步炎暉迢遥玉井峰
頭見縹緲瑶池月下歸洛浦露繁珠作珮楚臺風急翠
成幃若教解語應愁絶聞道金籠鎻雪衣　─張祥鳶蓮
花─梅雨絲絲草閣凉匡牀𤣥坐漫㷊香四簷緑樹繁隂
合一卷黄庭白晝長細和禽言成樂府寛裁荷葉製衣
裳笑看溪水明於玉新水朝添一尺長　─孫慎行芙蓉
一天霞采正流虹出水芙蕖欲吐紅縦是連宵困寒雨
終然危幹獨凌風乾坤尚鬰胚胎裏身世都忘水玉中
慎爾芳馨良自愛晴光早晚總天功　─王衡大内蓮花
西山青落影娥池仗外芙蓉入照時薄雨未消初日暈
曉風欲語向人枝六宮香粉流紅膩三殿浮凉湛緑漪
的的夜舒人不見集靈臺畔露華知　─張虚庵湖上賞
蓮─湖上峰稠亂晚晴每逢佳䖏問山名偶因寺好頻停
舫貪為波澄不記觥斜抱連環千嶂合平分雙鏡六橋
横更堪嵗晏芙蓉冷水國西風日夜清　─姚子雲芙蓉
東山未許謝公閒别墅偏開荷葉灣郭外沙堤新舊築
馬前雲樹有無間歌聞花底遥分韻影識池邉近解顔
濯魄冰壺誰得似擎杯坐聴水潺潺　─増─吴孔嘉詠並
頭紅蓮─碧池雙艷吐清風澹蕩平分出露叢姿比漢臯
聨珮錦苞疑合浦兩珠紅同心映日香胎浄並髻凌波
色藴空好待月眀栖翡翠花房偕宿影濛濛　─程嘉燧
張卿子湯穉含泛舟看荷花─主客琅玕爛漫同快哉誰
為乞天公低昻霞綺船頭浪狼籍玻璃盌面風蠲暑可
忘吹大小析酲聊復辨雌雄飛花度水来何䖏折盡西
陂勸酒筒
五言排律─増─唐姚合和李補闕曲江看蓮花─露荷迎曙
發灼灼復田田乍見神應駭頻来眼尚顛光凝珠有蔕
㷔起火無烟粉膩黄絲蘂心重碧玉錢日浮秋轉麗雨
灑曉彌鮮醉艷酣千朶愁紅思一川緑莖扶萼正翠菂
滿房圎淡暈還殊衆繁英得自然髙名猶不厭上客去
争先景逸傾芳酒懐濃習綵牋海霞寕有態蜀錦不成
妍客至應消病僧来欲破禪晚多臨水立夜只傍堤眠
金似眀沙渚鐙疑宿浦船風驚叢乍密魚戲影微偏穠
彩燒晴霧殷姿擷碧泉畫工投粉筆宮女棄花鈿鳥戀
驚難起蜂偷困不前繞行香爛漫折贈意纒綿誰記江
南曲風流合管絃　─陳至芙蓉出水─菡蓞迎秋吐妖嬈
映水濵劒芒開寳匣峰影寫蒲津下照參差荇髙辭苒
弱蘋自當巢翠甲非止戲赬鱗莫以時先後而言色故
新芳香正堪翫誰報涉江人　─賈謩芙蓉出水─的皪舒
芳艷紅姿映緑蘋揺風開細浪出沼媚清晨翻影初迎
日流香暗襲人獨披千葉淺不競百花春魚戲參差動
龜㳺次苐新渉江如可採從此免迷津─宋劉筠荷花
水國開良宴霞天湛晚暉凌波宓妃至盪槳莫愁歸妝
淺休啼臉香清願襲衣即時聞鼓瑟他日問支機繡騎
翩翩過珍禽兩兩飛牢收交甫珮莫遣此心違　─再賦
荷花─暮雨過湘渚微凉滿楚宮濺裙無限水障袂㡬多
風浪跡嫌萍實塵勞笑菊叢氣清防麝損信密待魚通
㳺女歌争發騷人思未窮休傳江北意月冷魏池空
楊億荷花─絶岸疎烟合囘塘夕照和水仙猶度曲川后
自收波銀漢橋横鵲蘅臯襪濺羅玉杯承露重鈿扇起
風多翠羽芳洲近青絲快騎過石城秋信斷搔首奈愁
何　─再賦荷花─舒女清泉滿黄姑别渚通巴天迷峡雨
楚澤映江楓思逐鮫絲亂香愁翠被空灑從瓊蘂露吹
任石尤風怨淚連疎竹私書託過鴻雙魚應共戲休問
葉西東　─錢惟演荷花─水濶雨蕭蕭風微影自揺徐嬢
羞半面楚女妬纎腰别恨抛深浦遺香逐畫橈華鐙連
霧夕鈿合映霞朝淚有鮫人見魂須宋玉招凌波終未
渡疑待鵲為橋　─丁謂荷花─相倚秋風立蘭言似有無
未饒霜女俊不愛月娥孤力弱烟披素心危露泣珠翦
裁隨楚思幽怨寄吴歈半坼香嚢解微傾醉弁扶渉江
如可採百琲荅輕軀　─原─王曄芙蓉─菡蓞初舒艷竒芬
暈碧霄中洲欣邂逅南浦自招揺瑩色涵香霧新袍坼
綘綃娉婷自珍愛穠郁更清超照水臨青鏡偎蘋倚彩
翹駢枝疑貫寵並萼似争嬌綽約霞初映披敷烟正銷
鬚蕤金粉嫩房闖玉冠喬月下仙人氅風前公子袍清
虚雲步濕沉浸瀣津饒濯濯靈脩質盈盈神女標孤貞
　無漫蔓雅則絶纎妖喜動文鴛舞光揺錦鯉跳瓊根託
　紺潔翠蓋障炎囂静賞聨瑶席芳搴集桂橈姚園多猥
　俗陶徑亦蕭條華井分流潤天池引脉遥須移𤣥圃種
　莫向若耶漂木末興幽詫濓溪結㝠招懐之思逺道秋
　入鬢蕭蕭
　
　
　
　
　
　
　
　
　
　
御定佩文齋廣羣芳譜卷三十
　欽定四庫全書
御定佩文齋廣羣芳譜卷三十一
　　　花譜
　　　　荷花三
　集藻─五言絶句─増─唐盧照鄰曲池荷─浮香繞曲岸圎影
　覆華池常恐秋風早飄零君不知　─原─王維臨湖亭─輕
　舸迎上客悠悠湖上来當軒對樽酒四面芙蓉開　─増
　王維題蓮花塢─日日採蓮去洲長多暮歸弄篙莫濺水
　畏濕紅蓮衣　─郭恭秋池一枝蓮─秋至皆零落凌波獨
　吐紅托根方得所未肯即隨風　─原─劉方平採蓮歌─落
　日晴江裏荆歌艷楚腰採蓮從小慣十五即乗潮　─増
　韓愈荷池─風雨秋池上髙荷蓋水繁未諳鳴摵摵那似
　卷翻翻　─李羣玉蓮葉─根是泥中玉心承露下珠在君
　塘下種埋没任春蒲　─朱景𤣥望蓮臺─秋臺好登望菡
　蓞發清池半似紅顔醉凌波欲暮時　─陸龜䝉芙蓉─閒
　吟鮑昭賦更起屈平愁莫引西風動紅衣不耐秋　─宋
楊億白蓮─昨夜三更裏嫦娥墮玉簮馮夷不敢受捧出
碧波心　─梅堯臣蓮塘─不畏塘雨急鈿葉自相遮文禽
忽驚去衝落波上霞　─蘇軾和子由岐下荷花─田田抗
朝陽節節卧春水平鋪亂萍葉屢動報魚子　─蘇轍和
文與可菡蓞軒─開花濁水中抱性一何潔朱檻月眀時
清香為誰發　─原─曹修古─荷葉罩芙蓉圜青映嫩紅佳
人南陌上翠蓋立春風　─増─元吴師道蓮藕花葉圗─玉
雪竅玲瓏紛披緑映紅生生無限意只在苦心中　─楊
維楨采蓮曲─東湖採蓮葉西湖採蓮花一花與一葉持
寄阿侯家　─鄭氏允端詠蓮─本無塵土氣自在水雲鄉
楚楚净如拭亭亭生妙香　─眀陳憲章題茂叔蓮─船入
荷花内船衝荷葉開先生歸去後誰坐此船来　─原─常
倫採蓮曲─棹發千花動風傳一水香傍人持並蔕含笑
打鴛鴦　─屠隆─與歡逰池上荷生滿緑池朱花似歡面
素藕似歡肌　─増─熊卓採蓮曲─採蓮復採蓮盈盈水中
路鴛鴦觸葉飛卸下團團露　─原─于若瀛採蓮曲─入港
　　　采芙蓉芙蓉動㴸淰㳺魚聚蜂房吹作波心錦
　　七言絶句─
御製日講畢同翰林張英髙士竒勵杜訥看荷─千隊芙蓉太
　液池迎薰初散講筵時螭頭絶勝金蓮燭自有清香送曉
　颸　─夏燕新蓮─紫燕雙雙到案前天教霖雨足禾田臨窓
　斜掠蓮花影雲與波光皆渺然　─七夕觀千葉蓮─玉露初
　分水殿凉滿池紅白雜芬芳香飄隨座皆秋色細月朧朧
　挂未央
　　原─唐王昌齡採蓮曲─荷葉羅裙一色裁芙蓉向臉兩邉
　　開亂入池中看不見聞歌始覺有人来　─増─陳去疾採
　　蓮曲─粉光花色葉中開荷氣衣香水上来棹響清潭見
　　斜影雙鴛何事亦相猜　─白居易看採蓮─小桃閒上採
　　蓮船半採紅蓮半白蓮不似江南惡風浪芙蓉池在卧
　　牀前　─階下蓮─葉展影翻當砌月花開香散入簾風不
　　如種在天池上猶勝生於野水中　─劉商詠雙開蓮花
　　菡蓞新花曉並開濃妝美笑面相偎西方采畫嘉陵鳥
早晩雙飛池上来　─温庭筠蓮花─緑塘揺灔接星津軋
軋蘭橈入白蘋應為洛神波上襪至今蓮蘂有香塵
皮日休重臺蓮花─欹紅婑媠力難任每葉頭邉半米金
可得教他水妃見兩重元是一重心　─白蓮─但恐醍醐
難並潔秖應薝蔔可齊香半垂金粉知何似静婉臨溪
照額黄　─原─陸龜䝉白蓮─素蘤多䝉别艷欺此花真合
在瑶池還應有恨無人覺月曉風清欲墮時　─増─陸龜
䝉重臺蓮花─水國烟鄉足芰荷就中芳瑞此難過風情
為與吴王近紅萼常教一倍多　─白芙蓉─澹然相對却
成勞月染風裁箇箇髙似說玉皇親謫墮至今猶著水
霜袍　─原─鄭谷蓮葉─移舟水濺差差緑倚檻風揺柄柄
香多謝浣溪人未折雨中留得盖鴛鴦　─増─孫光憲採
蓮─菡蓞香蓮十頃陂小姑貪戲採蓮遲晚来弄水船頭
濕更脫紅裙裹鴨兒　─宋楊億荷花─瑤水霓旌綺宴陳
漢宮渠怨露華新誰然百炬金花燭波襪歌梁暗落塵
　─錢惟演荷花─唾露金銷月似霜雲屏玉輦剰秋光不
知惟有髙唐夢翠被華鐙徹曙香　─丁謂荷花─夢散髙
唐夜正遥楚天何䖏不無憀秋風似㑹荆王意露渚烟
汀養細腰　─原─杜衍荷花─鑿破蒼苔漲作池芰荷分得
緑參差曉開一朶烟波上似畫真妃出浴時　─増─杜衍
紅白蓮─芙蓉照水弄嬌斜白白紅紅各一家近日新花
出新巧一枝能著兩般花　─雨中荷花─翠盖佳人臨水
立檀粉不勻香汗濕一陣風来碧浪翻珍珠零落難收
拾　─原─韓琦栁溪嘲蓮─清香竒色匝芳洲只得公餘一
見休道是好花堪謔問幾時曽上美人頭　　歐陽修荷
葉─池面風来波灔灔陂間露下葉田田誰于水上張青
蓋罩却紅妝唱採蓮　─増─蔡襄泉州北蔵院見初荷花
初花纔過小荷身曉露霑紅㸃㸃勻莫為愁心偏倚望
清江元有未歸人　─原─邵雍並蔕蓮─漢室婵姢雙姊妺
天台縹緲兩神仙當時儘有風流過謫向人間作瑞蓮
　─増─王安石芙蕖─芙蕖耐夏復宜秋一種今年便滿溝
南蕩東陂無此物但隨深淺見逰鯈　─荷花─亭亭風露
擁川坻天放嬌嬈豈自知一舸超然他日事故應将爾
當西施　─原─蘇軾横湖─貪看翠盖擁紅妝不覺湖邉一
夜霜卷却天機雲錦叚從敎疋練寫秋光　─増─蘇軾和
文與可洋州園池菡蓞亭─日日移牀趁下風清香不盡
思何窮若為化作龜千嵗巢向田田萬葉中　─沈諫議
召㳺湖不赴眀日得雙蓮於北山下作一絶持獻沈既
見和又别作一首因用其韻─湖上棠隂手自栽問公更
得㡬囘来水仙亦恐公歸去故遣雙蓮一夜開　詔書
行捧縷金箋樂府應歌相府蓮莫忘今年花發䖏西湖
西畔北山前　─同景文詠蓮塘─堂上鈎簾對晚香不知
斜日已侵牀江妃自惜凌波襪長在髙荷扇影凉　─蘇
轍梁山泊見荷花憶吴興─南國家家漾綵􁘝芙蕖逺近
日微明梁山泊裏逢花發却憶吴興十里行　終日舟
行花尚多清香無奈著人何更須月出波尤净卧聴漁
家蕩槳歌　─徐積白蓮花─水一重重玉一重更無妖色
媚西風雖然物外能為素又恐人間只愛紅　─原─趙鼎
臣─嬌紅婭姹不勝姿只許行人半面窺恰似姑蘇眀月
夜水晶宮殿貯西施　─増─范成大荷池─方池留水勝埋
盆露入蓮腮沁粉痕鈴索無聲人不到小禽飛入閙荷
根　─再賦郡沼雙蓮三絶─館娃魂散碧雲沉化作雙蓮
寄恨深千載不償連理願一枝空有合歡心　池光欄
檻倚斜暉把酒看花醉不歸但許鴛鴦相對浴休驚翡
翠一雙飛　兩岐秀罷已蒿莱春意還從菡蓞囘不是
使君和氣勝此花應向别人開　─陸㳺荷花二首─風露
青㝠水面凉旋移野艇受清香猶嫌翠盖紅妝句何况
人言似六郎　南浦清秋露冷時凋紅片片已堪悲若
教巨眼髙人看風折霜枯似更竒　─暑中久不把酒盆
池千葉白蓮忽開一枝欣然小酌因賦絶句─千葉芙蕖
白玉膚一樽沆瀣碧琳腴極知俱出氛埃外我亦秋風
山澤癯　我讀淵眀止酒篇知渠未識玉池仙誰言見
面無多子髙壓天魔萬二千　─原─楊萬里紅白蓮─紅白
蓮花開共塘兩般顔色一般香恰如漢殿三千女半是
濃妝半澹妝　司花手法我能知說破當知未大竒亂
翦素羅装一樹畧将數朶蘸臙脂　─増─楊萬里過臨平
蓮蕩─人家星散水中央十里芹羮菰飯香想得薰風端
午後荷花世界栁絲鄉　─瓶中紅白二蓮─紅白蓮花共
玉瓶紅蓮韻絶白蓮清空齋不是無秋暑暑被花銷斷
不生　揀得新開便折将忽然到晚歛花房只愁花歛
香還减来早重開别是香　白蓮半莟未開時看作紅
蓮更不疑到得欲開渾别了玉膚洗退淡臙脂　─曉坐
荷橋─四葉青蘋照緑池千重翠盖䕶紅衣蜻蜓空裏元
無見只見波間仰面飛　─朱子次呂季克東堂愛蓮詠
聞道移根玉井旁開花十丈是尋常月眀露冷無人見
獨為先生引興長　─原─劉宰─水邉舟子競招招陌上車
塵晚更囂只有幽人無个事荷花深䖏弄輕橈　─鄭清
之─一様娉婷絶代無水宮魚貫出瓊鋪縁何買得凌波
女為有荷盤萬斛珠　─増─林景熙荷花─净根元不競芳
菲萬柄亭亭出碧漪乗露醉肌渾欲洗無風清氣自相
吹　─孔山─萱草軒窓䖏䖏幽酒中不著客中愁芭蕉葉
上無多雨分與池荷一半秋　─原─江萬里─結亭臨水似
舟中夜雨瀟瀟亂打篷荷葉曉看元不濕却疑悮聴五
更風　─吴菊潭─吴姬一曲採蓮歌囘首秋風卷碧波翠
盖不能擎雨露鴛鴦應怨夜寒多　─虞可齋─晚来一棹
鑑湖東隊隊峰巒入短蓬一色藕花三十里淡妝濃抹
錦雲紅　─王月浦─雨餘無事倚䦨干媚水荷花粉未乾
十萬瓊珠天不惜緑盤擎出與人看　─陳古澗─扇颭宮
羅衣浸牀湘妃晚浴試紅妝䦨干月滿難成夢風露侵
人徹首凉　─楊巽齋─翠盖紅幢耀日鮮西湖佳麗㑹羣
仙波平十里鋪雲錦風度清香趁畫船　─増─朱淑真新
荷─平波浮動洛妃鈿翠色嬌圎小更鮮蕩漾湖光三十
頃未知葉底是誰蓮　─金趙渢荷花─誰開玉鑑瀉天光
占斷人間六月凉日落沙禽猶未散也知受用藕花香
　─完顔璹池蓮─輕輕姿質淡姢姢㸃綴圎池亦可憐數
㸃飛来荷葉雨暮香分得小江天　─叚克巳荷葉露─仗
下華清賜浴時温泉香膩洗凝脂團花翠壁琉璃滑狼
籍珠璣醉不知　─叚成已荷葉露─泉客将歸返故淵西
風渺渺碧波寒主人情厚無他贈一把真珠泣翠盤
元何中荷花─曲沼芙蓉映竹嘉緑紅相倚擁雲霞生来
不得東風力終作薰風第一花　─貢性之畫蓮─吴王宮
殿水流香步屧廊深暑氣凉長日香風吹不斷藕花多
䖏浴鴛鴦　─顧瑛觀荷值雨─湖山堂上看荷花亂舞紅
妝萬髻丫細雨霑衣凉似水畫船五月客思家　─眀陳
憲章茂叔愛蓮─不枝不蔓體本具外直中通用乃神我
即蓮花花即我如公方是愛蓮人　─李東陽蓮花─不見
峰頭十丈紅别将芳思寫江風翠翹金鈿眀鸞鏡疑是
湘妃出水中　─原─徐階盆蓮─四面花開玉露滋曉風翻
雨葉垂垂淵眀酒思濓溪癖慿仗盆池借一枝　─申時
行應制題黄臺蓮二首─九疑山下分竒種百子房中吐
瑞姿朶朶黄雲團羽盖為迎金母下瑤池　芙蓉為𢃄
菊為裳髙結重臺散異香見說君王頻問寝名花長映
御袍黄　─于若瀛─羣英的厯㸃蒼苔朶朶芙蓉並蔕開
只恐西風易零落殿芳故寫嶺頭梅　─丘雲霄─輕雲疎
雨一時来忽見荷花並蔕開睡起南薰情思嬾夢深遥
過楚王臺　─丁眀登─朝来急雨湧山泉洗出芙蓉意態
妍嬝嬝數莖欹竹嶼美人和露入淇園　─馬徳灃─朶朶
紅蓮映緑池微風吹動影參差深閨寂寞嫌長晝一㸃
芳心只自知　─鄭徳眀─曲曲䦨干水殿凉紅綃扇底芰
荷香按歌誤觸鴛鴦起宮漏今宵分外長　─沈眀臣─晚
凉風度玉池香看盡歸鴉入建章妾貌不如蓮樣好莫
将眀月比寒塘　─許成名─藕花塘上雨霏霏無數蓮房
著水垂羞見鴛鴦交頸卧却将荷葉盖頭歸　─陶安─絶
艷蓮花水面浮緑雲香濕一沙鷗何時摘取池中葉駕
作中流太乙舟
詩散句─増─古詩─涉江採芙蓉蘭澤多芳草采之欲遺誰
所思在逺道　─唐上官儀─密樹風烟積廻塘荷芰新
徐彦伯─折藕絲能脆開花葉正圎　─張九齡─荷葉生幽
渚芳華信在兹　─原─李白─素手把芙蓉虚歩躡太清
増─杜甫─全紅開似鏡半緑卷如杯　城晚通雲霧亭深
到芰荷　─韓愈蜂蟬碎錦纈緑池披菡萏　─白居易─僱
人栽菡蓞買石造潺湲　冷碧新秋水殘紅半破蓮
元稹─晚荷猶展卷早蟬遽蕭嘹　─錢珝─晚荷人不折留
取作秋香　─杜荀鶴─年年越溪上相憶採芙蓉　─宋楊
億─急雨度前軒池荷相對翻　─梅堯臣─嘉蓮如笑迎照
水呈丹顋　髙城浸湖光面面當紅蕖　─原─劉敞─交隂
分擢秀並葉爛齊芳　亂香清宿醉濃艷破狂愁　─蘇
軾─荷背風翻白蓮腮雨褪紅　─増─金劉昻霄─何物媚逰
人微風動池荷　─元李孝光─樹湧中流碧蓮生隔浦香
　─唐韓愈─曲江荷花盖十里江湖生目思莫緘　─来鵬
一夜緑荷霜翦破賺他秋雨不成珠　─韓偓─卷荷忽被
微風觸瀉下清香露一杯　─宋趙抃─江瀆荷花開似錦
且同歸去採蓮舟　─文彦博─為愛霜瑩寛白簡得隨津
閣看紅蓮　─秦觀─斜吹疎雨濕秋江霜風暗引芙蕖香
　─髙翥─膩玉肌膚碧玉房纍纍波面襯紅妝　─金元好
問─長白山前繡江水展放荷花三十里　─元張翥─虹影
連蜷山外雨荷香澹蕩晚来風　─李孝光─兩行雲樹忽
逺近十里荷花能白紅　─原─明丁眀登─輕霜約水淡無
痕竹裏芙蓉意態新　─魏曹植─朱華冐緑池　─増─宋謝
脁─紅蓮揺弱荇　─梁庾肩吾─緑荷生綺葉　─周庾信─初
蓮開細房　蓮花類洗杯　蓮開長倒垂　─陳徐陵─荷
開水殿香　─隋薛道衡─荷心宜露泫　─唐上官儀─荷銷
裛露香　─趙冬㬢─夏近未舒蓮　─王維─紅蓮落故衣
孟浩然─荷風送香氣　─原─李白─荷花嬌欲語　　芙蓉老
秋霜　─杜甫─江蓮揺白羽　　紅膩小池蓮　　荷浄納凉
時　─増─杜甫─霜倒半池蓮　─李嘉祐─向日荷新卷　─王
灣─盛香蓮近拆　─原─劉禹錫─白蓮方出水　─韋應物─曉
露洗紅蓮─増─栁宗元─菡蓞溢嘉色　─孟郊─荷折碧圎
傾　─白居易─霜潔白蓮香　　紅芳照水荷　　荷新鈿扇
圎　─鄭谷─荷密連池緑　露荷香自任　─方干─新荷露
壓傾　─許渾─荷香逓雨聲　─朱慶餘─秋水藕花眀　─宋
王安石─荷氣馥初潦　─蘇軾─秋風静芙蕖　新荷弄晚
凉　─原─唐杜甫─棹拂荷珠碎却圎　㸃溪荷葉疉青錢
　露冷蓮房墜粉紅　並蔕芙蓉本自雙　雨裛紅蕖
冉冉香　青春波浪芙蓉園　─増─白居易─秋芳初結白
芙蓉　浪揺花影白蓮池　─温庭筠─皎鏡方塘菡蓞秋
　─方干─池塘月撼芙蕖浪　─陸龜䝉─水國烟鄉足芰荷
　─吴融─白波無際落紅蕖　─杜荀鶴─看引秋泉灌藕花
　─韋荘─一岸野風蓮萼香　─宋錢惟演─水風猶獵敗荷
香　─韓琦─濃妝照檻秋蓮合　─梅堯臣─西風滿眼是秋
蕖　─王安石─荷葉相依萬盖隂　─蘇軾─荷花夜開風露
香　─陸㳺─颭颭荷盤露欲傾　─原─虞可齋─芰荷風起動
清秋　─増─金蔡珪─荷鈿小小半溪香　─王礀─日映荷花
晚更紅　─王元粹─風動緑荷香滿溪　─元馬祖常─緑愛
荷盤夏翦衣　─郭鈺─湖水浸秋藕花白　─王逢─水凉風
攪一池荷　─顧瑛─蓮花池畔暑風凉
詞─原─宋李清照如夢令─常記溪亭日暮沉醉不知歸路
興盡欲囘舟悮入藕花深䖏争渡争渡驚起一行鷗鷺
　─張鎡相見歡─曉来閑立囘塘一襟香玉颭雲鬆風外
數枝凉　相並渾如私語惱人膓飛去方知白鷺在花
傍　─増─向子諲相見歡─亭亭秋水芙蓉翠闈中又是一
年風露笑相逢　天機畔雲錦亂思無窮路隔銀河猶
解訴西風　─秦觀調笑─栁岸水清淺笑折荷花呼女伴
盈盈日照新妝面　水調空傳幽怨扁舟日暮笑聲逺
對此令人膓斷　─張鎡昭君怨─月在碧虚中住人向亂
荷中去花氣雜風凉滿船香　雲被歌聲揺動酒被詩
情掇送醉裏卧花心擁紅衾　─蘇軾浣溪沙─四面乗楊
十里荷問云何䖏最花多畫樓南畔夕陽和　天氣乍
凉人寂寞光隂須得酒消磨且来花裏聴笙歌　─原─陳
與義菩薩蠻─南軒面對芙蓉浦宜風宜月還宜雨紅少
緑多時簾前光景竒　繩牀烏木几盡日繁香裏睡起
一篇新與花為主人　─増─晏幾道采桑子─湘妃浦口蓮
開盡昨夜紅稀懶過前溪閑艤扁舟看鴈飛　去年謝
女池邉醉晚雨霏微記得歸時旋折新荷盖舞衣　─元
許有壬太常引─幽人早起赴池亭初日照娉婷風蓋露
珠傾又勝似前時雨聲　水沉香裏錦雲深䖏雙檜插
天青一葉釣舟輕似野渡無人自横　─原─宋葉夢得鷓
鴣天─曉日初開露未晞夕陽輕散雨還微暗揺錦霧㳺
鯈戲斜映紅雲屬玉飛　情脉脉恨依依沙邉空見棹
船歸何人解舞新聲曲一試纎腰六尺圍　─増─金蔡松
年鷓鴣天─秀樾横塘十里香水光晚色静年芳燕支雪
痩薰沉水翡翠盤髙走夜光　山黛逺月波長暮雲秋
影照瀟湘醉魂應逐凌波夢分付西風此夜凉　─宋秦
觀虞美人─行行信馬横塘畔煙水秋平岸緑荷多少夕
陽中知為阿誰凝恨背西風　紅妝艇子来何䖏蕩槳
偷相顧鴛鴦驚起不無愁栁外一雙飛去却囘頭　─趙
彦端鵲橋仙─藕花亭上無塵無暑灔灔一池秋净緑羅
寳盖碧瓊竿翠浪裏重重月影　一家姊妺兩般裝束
濃淡施朱傅粉夜深風入覺微寒問誰在牙牀酒醒
原─賀鑄踏莎行─楊栁囘塘鴛鴦别浦緑萍漲斷蓮舟路
定無蜂蝶慕幽香紅衣脫盡芳心苦　返照迎潮行雲
𢃄雨依依似與騷人語當年不肯嫁東風無端却被秋
風誤　─増─蘇軾荷華媚─霞苞霓荷碧天然地别是風流
標格重重青盖下千嬌照水好紅紅白白　每恨望眀
月清風夜甚低迷不語妖邪無力終須放船兒去清香
深䖏住看伊顔色　─原─蘇庠臨江仙─獵獵風蒲初暑過
蕭然庭户秋清野航渡口𢃄煙横晚山千萬叠别鶴兩
三聲　秋水芙蕖聊盪槳一樽同破愁城蓼花灘上白
鷗眀暮雲連極浦急雨暗長汀　─宋祁蝶戀花─雨過蒲
桃新漲緑蒼玉盤傾墮碎珠千斛姬㜮擁前紅簇簇温
泉初試真妃浴　驛使南来丹荔熟故翦輕綃一色頒
時服嬌汗易晞凝醉玉清凉不用　綿撲　─晏㡬道蝶
戀花─妖艶秋蓮生别浦紅臉青腰舊識凌波女照影弄
妝嬌欲語西風豈是繁華主　可恨良辰天不與纔過
斜陽又值黄昬雨朝落暮開空自許竟無人解知心苦
　─蒋㨗蝶戀花─我愛荷花花最軟錦拶雲挨朶朶嬌如
顫一陣微風来自逺紅低欲蘸凉波淺　莫是羊家張
静婉抱月飄煙舞得腰肢倦偷把翠羅香被展無眠却
又頻翻轉　─歐陽修蝶戀花─一曲天香金粉膩蓮子心
中自有深深意薏密蓮深秋正媚将花寄恨無人㑹
橋上少年橋下水小棹歸時不許牽紅袂浪濺荷心圎
又碎無端欲墮相思淚　─又─水浸秋天風皺浪縹緲仙
舟只似秋江上和露採蓮愁一餉看花却是啼妝樣
折得蓮莖絲未放蓮斷絲牽特地成惆悵歸棹莫愁花
蕩漾江頭有箇人相望　─又─越女採蓮秋水畔窄袖輕
羅暗露雙金釧照影摘花花似面芳心只共絲争亂
鸂鶒灘頭風浪晚霧重煙昬不見来時伴隠隠歌聲歸
棹逺離愁引著江南岸　─漁家傲─荷葉田田青照水孤
舟挽在花隂底昨夜蕭踈微雨墜愁不寐朝来又覺西
風起　雨擺風揺金蘂碎合歡枝上香房翠蓮子與人
長厮類無好意年年苦在中心裏　─又─為愛蓮房都一
柄雙苞雙蘂雙紅影雨勢不来風色定池水静仙郎綵
女臨鸞鏡　妾有容華君不省花今恩愛猶相並花却
有情人薄倖心耿耿因花又染相思病　─又─葉有清風
花有露葉籠花罩鴛鴦侶白錦頂絲紅錦羽蓮女妬驚
飛不許長相聚　日腳沉紅天色暮青凉傘上微微雨
早是水寒無宿䖏須囘步枉教雨裏分飛去　─増─歐陽
修漁家傲─妾本錢塘蘇小妹芙蓉花共門相對昨日為
逢青傘盖慵不採今朝斗覺凋零煞　愁倚畫樓無計
柰亂紅飄過秋塘外料得眀年秋色在香可愛其如鏡
裏花顔改　─又─花底忽聞敲兩槳逡巡女伴来尋訪酒
盞旋将荷葉當蓮舟蕩時時盞裏生紅浪　花氣酒香
清厮醸花腮酒面紅相向醉倚緑隂眠一餉驚起望船
頭閣在沙灘上　─又─葉重如将青玉亞花輕疑是紅綃
挂顔色清新香脫灑堪長價牡丹怎得稱王者　雨筆
露箋勻彩畫日爐風炭熏蘭麝天與多情絲一把誰厮
惹千條萬縷縈心下　─又─粉蘂丹青描不得金鍼線線
功難敵誰傍暗香輕採摘風淅淅船頭觸散雙鸂鶒
夜雨染成天水碧朝陽借出臙脂色欲落又開人共惜
秋氣逼盤中已見新荷菂　─又─幽鷺漫来窺品格雙魚
豈解傳消息緑柄嫩香頻採摘心似織條條不斷誰牽
役　珠淚暗和清露滴羅衣染盡秋江色對面不言情
脉脉烟水隔無人說似長相憶　─又─楚國細腰元自痩
文君膩臉誰描就日夜鼓聲催箭漏昬復晝紅顔豈得
長如舊　醉折嫩房紅蘂嗅夭絲不斷清香透郤傍小
欄凝望乆風滿袖西池月上人歸後　─髙觀國祝英臺
近─擁紅粧翻翠盖花影暗南浦波面澄霞蘭艇採香去
有人水濺湘裙相招晩醉正月上凉生風露　兩凝佇
别後歌斷雲間嬌姿黯無語魂夢西風端的此心苦遥
想芳臉輕顰凌波微步鎮輸與沙邉鷗鷺　─原─晁補之
新荷葉─雨過囘塘圎荷嫩緑新抽越女輕盈畫橈穏送
蘭舟波光艶粉紅相間脉脉嬌羞菱歌隠隠漸遥依約
凝眸　堤上郎心波間妝影遲留不覺歸時暮天碧月
如鈎風蟬噪晚餘霞映㡬㸃沙鷗漁歌不到有人獨倚
危樓　─増─鄭斗焕新荷葉─乳鴨池塘晴波漾緑鱗鱗宿
藕根香夏来生意還新蚨錢小鈿花貼翠相間萍星一
畨雨過一畨暗展圎青　魚戲龜㳺看来猶未勝情因
憶年時垂釣曽約輕盈玉人何䖏關情是半捲芳心簾
風一棹鴛鴦催起歌聲　─金趙可驀山溪─雲房西下天
共滄波逺走馬記狂逰正芙蕖平鋪鏡面浮空欄檻招
我倒芳尊看花醉把花歸扶路清香滿　水楓舊曲應
逐歌塵散時節又新凉料開徧横湖清淺冰姿好在莫
道總無情殘月下曉風前有恨何人見　─原─宋劉光祖
洞仙歌─晚風收暑小池塘荷净獨倚胡牀酒初醒起徘
徊時有香氣吹来雲藻亂葉底㳺魚動影　空擎承露
蓋不見冰容惆悵眀妝曉鸞鏡後夜月凉時月淡花低
幽夢覺欲慿誰省且應記臨流凭欄干便遥想江南紅
酣千頃　─康與之洞仙歌─若耶溪路别岸花無數欲歛
嬌紅向人語與緑荷相倚恨囘首西風波淼淼三十六
陂煙雨　新妝眀照水汀渚生香不嫁東風被誰誤遣
踟蹰騷客意千里綿綿仙浪逺何䖏凌波㣲步想南浦
潮生畫橈歸正月曉風清斷膓凝佇　─増─姜䕫惜紅衣
枕簟邀凉琴書换日睡餘無力細灑冰泉并刀破甘碧
墻頭喚酒誰問訊城南詩客岑寂髙樹晚蟬說西風消
息　虹梁水陌魚浪吹香紅衣半狼籍維舟試望故國
渺天北可惜渚邉沙外不共美人逰厯問甚時同賦三
十六陂秋色　─張炎紅情─無邉香色記涉江自採錦亭
雲密翦翦紅衣學舞波心舊曽識一見依然自語流水
逺㡬囘空憶動倒影取次窺妝玉潤露痕濕　閒立翠
屏側愛向人弄芳背酣斜日料應太液三十六宮土花
碧清興凌風更爽正無數滿汀如昔泛片葉烟波裏卧
横紫笛　─周密緑葢舞風輕─玉立照新妝翠盖亭亭凌
波步秋漪真色生香明璫揺淡月舞袖斜倚耿耿芳心
柰千縷晴絲縈繫恨開遲不嫁東風顰怨嬌蘂　花底
漫卜幽期素手採珠房粉艷初洗雨濕鉛腮碧雲深暗
聚軟綃清淚訪藕尋蓮楚江逺相思誰寄棹歌囘衣露
滿身花氣　─原─姜䕫念奴嬌─閙紅一舸記年時常與鴛
鴦為侶三十六陂人未到水佩風裳無數翠葉吹凉玉
容銷酒更灑菰蒲雨嫣然揺動冷香飛上詩句　日暮
青葢亭亭情人不見争忍凌波去只恐舞衣寒易落愁
入西風南浦髙栁垂隂老魚吹浪留我花間住田田多
少㡬廻沙際歸路　─僧仲殊念奴嬌─水楓葉下乍湖光
清淺凉生商素西帝宸逰羅翠盖擁出三千宮女絳采
嬌春鉛華掩晝占斷鴛鴦浦歌聲揺曵浣紗人在何䖏
　應笑桂蘂一枝廣寒宮殿冷落凄愁苦雪艶冰肌羞
淡泊偷把臙脂勻注媚臉籠霞芳心泣露不肯為雲雨
金波影裏為誰長恁凝竚─増─趙以夫憶舊逰─望紅蕖
影裏冉冉斜陽十里沙平喚起江湖夢向沙鷗住䖏細
說前盟水鄉六月無暑寒玉散青冰笑老去心情也將
醉眼鎮為花青　亭亭步明鏡似月浸華清人在秋庭
照夜銀河落想粉香濕露恩澤初承十洲縹緲何許風
引綵舟行尚憶得西施餘情裊裊烟水汀　─呂同老水
龍吟─冰肌不汚天真曉来玉立瑶池裏亭亭翠盖盈盈
素靨時妝净洗太液波翻霓裳舞罷斷魂流水甚依然
舊日濃香淡粉花不似人憔悴　欲喚凌波仙子泛扁
舟浩波十里只愁囘首冰奩半掩眀璫亂墜月影淒迷
露華零落小欄誰倚共芳盟猶有雙栖雪鷺夜寒驚起
　─張炎水龍吟─仙人掌上芙蓉涓涓猶滴金盤露輕妝
照水纎裳玉立飄颻似舞㡬度消凝滿湖烟月一汀鷗
鷺記小舟夜悄波眀香逺渾不見花開䖏　應是浣紗
人妬褪紅衣被誰輕誤閒情雅澹冶姿清潤慿嬌待語
隔浦相逢偶然傾盖似傳心素怕湘臯珮解緑雲十里
卷西風去　─李居仁水龍吟─蘂仙羣擁宸逰素肌似怯
波心冷霜裳縞夜冰壺凝露紅塵洗盡弄玉輕盈飛瓊
綽約淡妝臨鏡更多情一片碧雲不捲籠嬌面囘清影
　菱唱數聲乍聴載名娃藕絲縈艇雪鷗沙鷺夜来同
夢曉風吹醒酒暈全消粉痕微漬色眀香瑩問此花曷
貯瑶池應未許繁紅並　─趙汝鈉水龍吟─露華洗盡凡
妝玉妃来侍瑶池宴風裳水佩冰肌雪艶清凉不汗解
語情多凌波步穏酒容消散想温泉浴罷天然真態渾
疑是宮妝淺　暗想淒愁别岸粉痕消香腮凝腕雪空
水冷此情誰許鷺知鷗見羽扇微揺翠帷低擁清凉亭
院待夜深月上䦨干更邀取姮娥伴　─周密水龍吟─素
鸞飛下青㝠舞衣半惹凉雲碎藍田種玉緑房迎曉一
奩秋意擎露盤深憶君凉夜暗傾鉛水想鴛鴦正結梨
雲好夢西風冷還驚起　應是飛瓊仙㑹倚凉飇碧簮
斜墜輕妝鬬白眀璫照影紅衣羞避霽月三更粉香千
㸃静聞十里聴湘絃奏徹冰綃偷翦聚相思淚　─練恕
可水龍吟─素姬初宴瑶池珮環誤落雲深䖏分香華井
洗妝湘渚天姿淡泞碧盖吹凉玉冠迎曉盈盈笑語記
當時乍識江眀夜净只愁被嬋娟誤　㡬㸃沙邉飛鷺
舊盟寒逺迷烟雨相思未盡纎羅曵水清鉛泣露玉鏡
臺空銀瓶綆絶斷魂何許待今宵試採中流一葉共凌
波去　─王易簡水龍吟─翠裳微䕶冰肌夜深暗濕瑶臺
露芳容淡泞風神蕭散凌波晚步西子殘妝環兒初起
未須勻注看眀璫素襪相逢憔悴當應被薰風誤　十
里雲愁雪妬抱淒凉盻嬌無語當時姊妺朱顔褪酒紅
衣按舞别浦重尋舊盟惟有一行鷗鷺伴玉顔月曉盈
盈冷艶洗人間暑─唐鈺水龍吟─淡妝人更嬋娟晚奩
净洗鉛華膩泠泠月色蕭蕭風度嬌紅欲避太液池空
霓裳舞倦不堪重記歎冰魂猶在翠輿難駐玉簮為誰
輕墜　别有凌空一葉泛清寒素波千里珠房淚濕眀
璫恨逺舊逰夢裏羽扇生秋瓊樓不夜尚遺仙意柰香
雲易散綃衣半脫露凉如水　─無名氏緑意─碧圎自潔
向淺洲逺浦亭亭清絶猶有遺簮不展秋心能卷㡬多
炎熱鴛鴦密語同傾盖且莫與浣紗人說怨歌忽斷花
風碎却翠雲千叠　囘首當年漢舞怕飛去漫縐留仙
裙褶戀戀青衫猶染枯香還笑鬢絲飄雪盤心清露如
鉛水又一夜西風聴折喜净看匹練秋光倒瀉半湖眀
月　─劉辰翁沁園春─淺碧芙蓉素艶亭亭前身阿嬌記
湘浦露冷酥容倍潔華清水滑酒暈全消瑶翦豐肌雲
翻碎萼白羽鮮眀時自揺風流䖏是古香幽韻時度鮮
飇　瓊枝璧月清標對千朶嬋娟傾翠瓢况水晶臺榭
低迷净渌冰霜詞調隠約輕橈細認金房種竒朶秀已
覺青衿横素腰西風晚看花開十丈玉井非遥　─元張
翥摸魚兒─問西湖舊家兒女香魂還又連理多情欲賦
雙蕖怨閑却滿奩秋意嬌旖旎愛照影紅妝一樣新梳
洗王孫正擬喚翠袖輕歌玉筝低按凉夜為花醉　鴛
鴦浦淒斷凌波夢裏空憐心苦絲脆吴娃小艇應偷採
一道緑萍猶碎君試記還怕是西風吹作行雲起䦨干
漫倚待載酒重来尋芳已晚餘恨渺煙水
别録─増─南史羊侃傳─侃性豪侈善音律自造採蓮棹歌
兩曲甚有新致　─原─庾杲之傳─庾杲之字景行王儉用
為衞将軍長史安陸侯蕭緬與儉書曰盛府元僚實難
其選庾景行汎渌水依芙蓉何其麗也時人以入儉府
為蓮花池　─増─周書薛憕傳─魏文帝造一欹器為二荷
同䖏一盤相去盈尺中有蓮下垂器上以水注荷則出
於蓮而盈乎器為鳬鴈蟾蜍以飾之謂之水芝欹器
唐書令狐綯傳─綯為翰林承㫖夜對禁中燭盡帝以乗
輿金蓮華炬送還院　─西京雜記─卓文君臉際常若芙
蓉　─拾遺記─洹流如沙塵足踐則䧟其深難測大風吹
沙如霧有石蕖青色堅而甚輕從風靡靡覆其波上一
莖百葉千年一花　─荆州記─衡山有三峰極秀一峰名
芙蓉峰最為竦桀自非清霽素朝不可望見　─世說─顔
延之甞問鮑眀逺已詩與謝康樂優劣鮑曰謝五言如
初發芙蓉自然可愛君詩若鋪錦列繡亦雕繪滿眼
蓮社髙賢傳─釋恵安患山中無刻漏乃於水上立十二
葉芙蓉因波隨轉分定晝夜以為行道之節謂之蓮花
漏　─原─捜神記─王敦在武昌鈴下儀仗生蓮華五六日
而落　─増─九華山記─青陽縣有九子山髙數千丈上九
峰如蓮花　─北山録─徐陵浴佛以蓮葉露　─清異録─郭
進家能作蓮花餅饀有十五隔者每隔有一折枝蓮花
作十五色　隋宦者劉繼銓得芙蓉鷗二十四隻以獻
毛色如芙蓉　─原─成都記─唐𤣥宗以芙蓉花汁調香粉
作御墨曰龍香劑　─増─畫品─菡蓞圗趙昌作昌善畫花
設色明潤筆跡柔美有名于蜀士大夫舊云徐熙畫花
傳花神趙昌畫花寫花形然比之徐熙則差劣其後鐔
宏王友之輩皆弗逮也荷花生泥汙之中出于水而不
著水昌此花標韻清逺能識此意爾　─緯畧─顔延之碧
芙蓉頌曰澤芝芳艶擅竒水屬水屬二字全未見人用
劉孝威謝藕啓曰凡厥水羞莫敢相輩水羞二字亦新
　─續骫骳說─參寥子甞在臨平道中作詩云風蒲獵獵
弄輕柔欲立蜻蜓不自由五月臨平山下路藕花無數
亂汀洲東坡一見為寫而刻諸石宗婦曹夫人善丹青
作臨平藕花圗人争影寫葢不獨寳其畫也　─陳輔之
詩話─唐人牡丹詩云紅開西子妝樓曉翠掲麻姑水殿
春改春作秋全是蓮花詩　─老學庵筆記─吴幾先甞言
參寥詩云五月臨平山下路藕花無數滿汀洲五月非
荷花盛時不當云無數滿汀洲廉宣仲云此但取句美
若云六月臨平山下路便不佳矣㡬先云只是君記得
熟故以五月為勝不然只云六月亦豈不佳哉　─五色
線─劉交居若耶溪忽聞有人採蓮喧笑聲交以溪左右
無人居甚訝之乃斷栁枝蔽身視之忽見十餘女子從
一華林而出皆衣青緑年十六七入叢蓮相對而歌交
乃棹舟以逼之諸女皆化為龜入水　─致虚雜爼─六月
廿有四日謝文君獨䖏無侶命沈君攸製采蓮之曲以
解其悲愁之思援筆便成曰平川映晚霞蓮舟泛浪花
衣香隨岸逺荷影向流斜度手牽長柄轉楫避踈花還
船不畏滿歸路詎嫌賖謝賛嘆乆之　─圗繪寳鑑─于青
年毗陵人嘉定間專畫荷花草蟲世號于荷　馮大有
自號怡齋寓居吴門専畫蓮荷精巧入格　僧希白善
白描荷花　─丹鉛雜録─左傳注楚有茄人城張楫音茄
曰荷古樂府鷺何食食茄下西京賦蔕倒茄于藻井披
紅葩之狎獵注茄藕莖也　─異林─𢎞治乙夘苦蕒菜開
蓮花七日而謝又嵗丙辰三月叙州楠樹生蓮花五十
餘朶　─避暑漫抄─有神降于鄭絳家吟詩曰忽然湖上
片雲飛不覺舟中雨濕衣折得蓮花渾忘却空将荷葉
蓋頭歸　─林泉隨筆─周子愛蓮說一篇僅百餘字形容
蓮之可愛宛然如在目前盖不必求太極於梅枝而全
體呈露矣─原─釵小志─歐公知潁州有官妓盧媚兒姿
貌端秀口中常作芙蕖花香有蜀僧云此人前身為尼
誦法華經二十年　─花史─唐冀國夫人任氏女少奉釋
教一日有僧持衣求浣女欣然濯之溪邉每一漂衣蓮
花應手而出驚異求僧不知所在因識其䖏為百花潭
　房夀六月召客搗蓮花製碧芳酒　賈似道在揚州
時有道人求見問其所能曰善畫蓮秋壑館之于小金
山放鶴亭索絹四幅閉門不容觀者逾五六日似道自
徃觀之僅畫一葉傾露珠滴滴流下滴於石上復散滴
於地秋壑見精妙令了之道人辭去約再来秋壑挂於
壁上毎風起則荷葉動露珠傾盡已而復然道人不可
復索方知神仙也　昇元閣梁朝故物髙二百四十尺
今名瓦棺寺西晉時地産青蓮兩朶聞之所司掘得瓦
棺開見一老僧花從舌根頂顱出詢及父老曰昔有僧
誦法華經萬餘卷臨卒遺言以瓦棺葬之此地　法華
山樵夫得青蓮一枝掘地有石匣藏一童子舌根不壊
花自舌出　─西湖志─仙姥餘杭人嫁於西湖農家能醸
百花酒王方平常沽飲是後羣仙時降因授藥一丸以
償酒價姥服化去後十餘年有人見姥於洞庭仍賣百
花酒云今杭州北山有仙姥墩王安石詩云緑漪堂前
湖水緑歸来正復有荷花花前若見餘杭姥為道仙人
憶酒家　─増─黄山志─雲谷禪院因營造伐木登擲鉢峰
見半壁有龕牖間生石蓮花一朶以斧截斷視之色若
琥珀紅光耀目　─原─贑州府志─大龍山在信豐縣南一
百二十里層巒叠嶂遇夜或紅光燭天産異花如白蓮
　─増─泉州府志─蓮花峰在南安縣西北其山聳峙上開
八石若蓮花然　─台州府志─芙蓉山在府城東二百里
出海口望之如紅蓮始開　─原─栽種─春分前栽則花出
葉上先将好壯河泥乾者少半瓮築實隔以蘆蓆上用
河泥半尺築平有雨盖之俟泥曬微裂方種盖藕根上
行遇實始生花也次将藕壯大三節無損者順鋪在上
大者一枝小者二枝頭向南芽朝上用硫黄研碎紙撚
簮柄粗纒藕節一二道再用翦碎猪毛少許安在藕節
再用肥河泥次第填四寸厚藕芽勿露日中灑淤泥迸
裂方可少加河水先加水止可四指深候擎荷大發再
加河水交夏水方可深如此種當年有花且茂盛管子
曰五沃之土生蓮故栽宜壯土然不可多加壯糞反至
發熱壊藕　─挿瓶─瓶注温湯盖以紙削尖花桿隨手急
挿或去根少許封以蠟或亂髮密纒折䖏仍以泥封固
其竅先挿瓶中後注水或将竹釘十字扦蘂使出白汁
方挿瓶如此則耐乆　─製用─常氏日録─七月七日采蓮
花七分八月八日采藕根八分九月九日采蓮實九分
隂乾搗細煉蜜為九服之令人不老長生　蓮華服之
鎮心輕身駐顔
　　(附/録)山蓮
原─百丈山有草花如蓮花
　　(附/録)西番蓮
原─西番蓮花淡雅似菊之月下西施自春至秋相繼不
絶亦花中佳品春間将藤壓地自生根隔年鑿斷分栽
　　(附/録)鐵線蓮
原─鐵線蓮花葉俱似西畨花心黒如鐵線
　　(附/録)朝日蓮
増─益部方物畧記─朝日蓮花色或黄或白葉浮水上翠
厚而澤形如菱花差大開則隨日所在日入輙歛而自
藏於葉下若葵藿傾太陽之比
集藻─賛─増─宋宋祁朝日蓮賛─素花碧葉浮秀波面日中
則向日入還歛
　
　
　
　
　
　
　
　
　
　
　
　
　
　
　
御定佩文齋廣羣芳譜卷三十一
　欽定四庫全書
御定佩文齋廣羣芳譜卷三十二
　　　花譜
　　　　牡丹一
　原─牡丹一名鹿韭一名䑕姑一名百兩金一名木芍藥
　(通志云牡丹初無名依芍藥得名故其初曰木/芍藥本草又云以其花似芍藥而宿幹似木也)秦漢以
　前無考自謝康樂始言永嘉水際竹間多牡丹而劉賔
　客嘉話録謂北齊楊子華有畫牡丹則此花之從来舊
　矣唐開元中天下太平牡丹始盛于長安逮宋惟洛陽
　之花為天下冠一時名人髙士如邵康節范堯夫司馬
　君實歐陽永叔諸公尤加崇尚往往見之詠歌洛陽之
　俗大都好花閱洛陽風土記可考鏡也天彭號小西京
　以其好花有京洛之遺風焉大抵洛陽之花以姚魏為
　冠姚黄未出牛黄第一牛黄未出魏花第一魏花未出
　左花苐一左花之前惟有蘇家紅賀家紅林家紅之類
　花皆單葉惟洛陽者千葉故名曰洛陽花自洛陽花盛
而諸花詘矣嗣是嵗益培接競出新竒固不特前所稱
諸品已也性宜寒畏熱喜燥惡濕得新土則根旺栽向
陽則性舒隂晴相半謂之養花天栽接剔治謂之弄花
最忌烈風炎日若隂晴燥濕得中栽接種植有法花可
開至七百葉面可徑尺善種花者須擇種之佳者種之
若事事合法時時著意則花必盛茂間變異品此則以
人力奪天工者也　─増─廣雅─白􁌂牡丹也　─本草─李時
珍曰牡丹以色丹者為上雖結子而根上生苗故謂之
牡丹蘇恭曰生漢中劒南苗似羊桃夏生白花秋實圎
緑冬實赤色凌冬不凋根似芍藥長安謂之吴牡丹蘇
頌曰今丹延青越滁和州山中皆有花有黄紫紅白數
色此是山牡丹二月於梗上生苗葉三月開花花葉與
人家所種者相似但花瓣止五六葉五月結子黑色根
黄白色長五七尺近世人多貴重欲其花之詭異皆秋
冬移接培以壌土至春盛開其狀百變　─原─花有姚黄
(花千葉出民姚氏/家一嵗不過數朶)禁院黄(姚黄别品閒淡/髙秀可亞姚黄)慶雲黄(花葉/重複)
(郁然輪囷/以故得名)甘草黄(單葉色如甘草洛人善别花見/其樹知為竒花其葉嚼之不腥)牛黄
(千葉出民牛氏/家比姚黄差小)瑪瑙盤(赤黄色五瓣樹髙/二三尺葉頗短蹙)黄氣毬(淡黄/檀心)
(花葉圎正間背/相承敷腴可愛)御衣黄(千葉色/似黄葵)淡鵞黄(初開微黄如新/鵞兒平頭後漸)
(白不/甚大)太平樓閣(千葉類以/上黄)　魏花(千葉肉紅畧有粉梢/出魏丞相仁溥之家)
(樹髙不過四尺花髙五六寸濶三四寸葉至七百餘錢/思公甞曰人謂牡丹花王今姚花真可為王魏乃后也)
(一名寳/樓臺)石榴紅(千葉摟子/類王家紅)曹縣狀元紅(成樹/宜隂)映日紅(細/瓣)
(宜/陽)王家大紅(紅而長尖/微曲宜陽)大紅西𤓰瓤(宜/陽)大紅舞青猊(胎/微)
(短花微小中出/五青瓣宜隂)七寳冠(難開又名/七寳旋心)醉臙脂(莖長每開頭/垂下宜陽)
大葉桃紅(宜/隂)殿春芳(開/遲)美人紅　蓮蕊紅(瓣似/蓮花)翠紅妝
(難開/宜隂)陳州紅　硃砂紅(花葉甚鮮向日視/之如猩血宜隂)錦袍紅(古名/潜溪)
(緋深紅比寳樓臺微小而鮮粗樹髙五六尺但枝弱/開時須以杖扶恐為風雨所折枝葉踈濶棗芽小彎)皺
葉桃紅(葉圎而皺/難開宜隂)桃紅西𤓰瓤(胎紅而長宜陽子/以上俱千葉樓)　大
紅翦絨(千葉並頭/其瓣如翦)羊血紅(易/開)錦袍紅　石家紅(葉稀/甚𦂳)不
夀春紅(痩小/宜陽)彩霞紅　海天霞(大如盤宜陽頭以/上俱千葉平)　小
葉大紅(千葉/難開)鶴翎紅　醉仙桃(外白内紅/難開宜隂)梅紅平頭(深/桃)
(紅/)西子紅(圎如毬/宜隂)麤葉壽安紅(肉紅中有黄蕊花出夀/安縣錦屏山細葉者尤)
(佳/)丹州延州紅　海雲紅(色如/霞)桃紅線　桃紅鳯頭(花/髙)
(大/)獻来紅(花大淺紅歛瓣如撮顔色鮮眀樹髙三/四尺葉團張僕射居洛人有獻者故名)祥雲
紅(淺紅花妖艶多態而/花葉最多如朶雲狀)淺嬌紅(大桃紅外瓣微紅而深/嬌徑過五寸葉似粗葉)
(夀安頗捲/皺葱緑色)嬌紅樓臺(淺桃紅/宜隂)輕羅紅　淺紅嬌(嬌紅葉/緑可愛)
(開最/早)花紅繡毬(細瓣開/圎如毬)花紅平頭(銀紅/色)銀紅毬(外白内/紅色極)
(嬌圎/如毬)醉嬌紅(微/紅)出莖紅桃(大尺餘其/莖長二尺)西子(開圎如毬宜/隂  以上俱)
(千/葉)　大紅繡毬(花類王家/紅葉微小)罌粟紅(茜花鮮粗開瓣合櫳/深檀心葉如西施而)
(尖長花中/之烜煥者)壽安紅(平頭黄心葉粗/細二種粗者香)鞓紅(單葉深紅張僕/射齊賢自青州)
(以駱駝䭾其種遂傳洛中因色/類腰𢃄鞓故名亦名青州紅)勝鞓紅(樹髙二尺葉尖/長花紅赤煥然)
(五/葉)鶴翎紅(多瓣花末白而本肉/紅如鴻鵠羽毛細葉)蓮花萼(多葉紅花青趺/三重如蓮萼)
一尺紅(深紅頗近紫/花面大㡬尺)文公紅(出西京潞公園/亦花之麗者)迎日紅(醉/西)
(施同類深紅開/最早妖麗奪目)彩霞(其色光麗/爛然如霞)梅紅樓子　嬌紅(色如/魏紅)
(不甚/大)紹興春(祥雲子花也花尤富大/者徑尺紹興中始傳)金腰樓玉腰樓(皆/粉)
(紅花而起樓子黄白間之/如金玉色與胭脂同類)政和春(淺粉紅花有絲/頭政和中始出)疉羅
(中間𤨏碎/如叠羅紋)勝疉羅(差大於/叠羅)瑞露蟬(亦粉紅花中抽/碧心如合蟬狀)乾花
(分蟬旋轉/其花亦大)大千葉小千葉(皆粉紅花之傑者大千葉無/碎花小千葉則花萼𤨏碎)
桃紅西番頭(難開/宜隂)四面鏡(有旋葉類/以上紅)　慶天香(千葉樓/子髙五)
(六寸香而清初開單葉五七年/則千葉矣年逺者樹髙八九尺)肉西(千葉/樓子)水紅毬(千葉/叢生)
(宜/隂)合歡花(一莖/兩朶)觀音面(開𦂳不甚大/叢生宜隂)粉娥嬌(大淡粉紅/花如椀大)
(開盛者飽滿如饅頭樣中外一色惟瓣根微有深紅葉/與樹如天香髙四五尺諸花開後方開清香耐乆  以)
(上俱/千葉)　醉楊妃(二種一千葉樓子宜陽名醉/春容一平頭極大不耐日色)赤玉盤(千/葉)
(平頭外白/内紅宜隂)囘囘粉西(細瓣樓子外/紅内粉紅)醉西施(粉白花中間/紅暈狀如酡)
(顔/)西天香(開早初甚嬌三/四日則白矣)百葉仙人(粉以上/  紅類)　玉芙蓉
(千葉樓子/成樹宜隂)素鸞嬌(宜/隂)緑邉白(每瓣上/有緑色)玉重樓(宜/隂)羊脂玉
(大/瓣)白舞青猊(中出五/青瓣)醉玉樓(千以上俱/  葉樓子)　白剪絨(千葉/平頭)
(瓣上如鋸齒又/名白纓絡難開)玉盤盂(大/瓣)蓮香白(瓣如蓮花香亦如之/  以上俱千葉平頭)
　粉西施(千葉甚/大宜隂)玉樓春(多雨盛開類玉蒸餅/而髙有樓子之狀)萬卷書
(花瓣皆卷筒又名波斯頭又名/玉玲瓏一種千葉桃紅亦同名)無瑕玉　水晶毬　慶
天香　玉天仙　素鸞　玉仙妝　檀心玉鳳(瓣中有/深檀色)
玉繡毬　青心白(心/青)伏家白　鳳尾白　金絲白　平
頭白(盛者大尺許/難開宜隂)遲来白　紫玉(白瓣中有紅絲紋大/尺許  以上俱千葉)
　醉春容(色似王芙蓉/開頭差小)玉板白(單葉長如拍板/色如玉深檀心)玉樓子
(白花起樓髙標逸/韻自是風塵外物)劉師哥(白花𢃄微紅多至/數百葉纎妍可愛)玉覆盆(一/名)
(玉炊餅圎/頭白華)碧花(正一品花淺碧而/開最晚一名歐碧)玉盌白(單葉花/大如盌)玉天
香(單葉大白深黄蕊開徑一/尺雖無千葉而丰韻異常)一百五(多葉白花大如盌/瓣長三寸許黄蕊)
(深檀心枝葉髙大亦如天香而葉大尖長洛花以榖雨/為開候而此花常至一百五日開最先古名燈籠  以)
(上白/類)　海雲紅(千葉/樓子)西紫(深紫中有黄蕊樹生枯燥古/鐵色葉尖長九月内棗芽鮮)
(眀紅潤剪其葉/逺望若珊瑚然)即墨子(色類/墨葵)丁香紫　茄花紫(又名/藕絲)紫
姑仙(大/瓣)淡藕絲(如吴中所染藕色緑胎紫莖花瓣中一/淺紅絲相界宜隂  以上俱千葉樓子)
　左花(千葉紫花出民左氏家葉/密齊如截亦謂之平頭紫)紫舞青猊(中出五/青瓣)紫
樓子　瑞香紫(大/瓣)平頭紫(大徑尺一/名真紫)徐家紫(花/大)紫羅袍
(又名茄/色樓)紫重樓(難/開)紫紅芳　煙籠紫(色淺淡葉以/上俱千)　紫
金荷(花大盤而紫赤色五六瓣中有黄/蕊花平如荷葉狀開時側立翩然)鹿胎(多葉紫花/有白㸃如)
(鹿/胎)紫繡毬(一名新紫花魏花之别品也花如綉/毬狀亦有起摟者為天彭紫花之冠)乾道紫
(色稍淡/而暈紅)潑墨紫(新紫花之子也/單葉深黒如墨)葛巾紫(花圎正而富麗/如世人所戴葛)
(巾/狀)福嚴紫(重葉紫花葉少如/紫繡毬謂之舊紫)朝天紫(色正紫如金紫夫/人之服色今作子)
(非/也)三學士　錦團緑(樹髙二尺亂生成叢葉齊小短厚/如寳樓臺花千葉粉紫色合紐如)
(撮瓣細紋多媚而欠香根傍易生/古名波斯又名獅子頭滚繡毬)包金紫(花大而深紫/鮮粗一枝僅)
(十四五瓣中有黄蕊大紅如核桃又似僧/持銅擊子樹髙三四尺葉髣髴天香而圎)多葉紫(深紫/花止)
(七八瓣中有大黄蕊樹髙/四五尺花大如盌葉尖長)紫雲芳(大紫千葉樓子葉髣/髴天香雖不及寳樓)
(臺而紫容深迥自是一/樣清致耐久而欠清香)蓬莱相公(紫以上/  類)　青心黄(花/原)
(一本或正圎如毬或層/起成樓子亦異品也)狀元紅(重葉深紅花其色與鞓/紅潛緋相類天姿富貴)
(天彭人以/冠花品)金花狀元紅(大瓣平頭微紫毎/瓣上有黄鬚宜陽)金絲大紅(平/頭)
(不甚大瓣上有金/絲毫一名金線紅)臙脂樓(深淺相間如臙脂染成/重叠纍萼狀如樓觀)倒暈
檀心(多葉紅花凡花近萼色深至末漸淺此花自/外深色近萼反淺白而深檀㸃其心尤可愛)九蕊
珍珠紅(千葉紅花葉上有一㸃白/如珠葉密蹙其蕊九叢)添色紅(多葉花始開/色白經日漸)
(紅至落乃類深紅/此造化之尤巧者)雙頭紅(並蒂駢萼色尤鮮眀養之得/地則嵗嵗皆雙此花之絶異)
(者/也)鹿胎紅(鶴翎紅子花也色微𢃄黄上/有白㸃如鹿胎極化工之妙)潛溪緋(千葉緋/花出潛)
(溪寺本紫花忽于叢中特出緋者一二/朶眀年移在他枝洛陽謂之轉枝花)一捻紅(多葉淺/紅葉杪)
(深紅一㸃如人以二指捻之舊傳貴妃勻面餘/脂印花上来嵗花開上有指印紅迹帝命今名)富貴紅
(花葉圎正而厚色若新染他花皆/卸獨此抱枝而槁亦花之異者)桃紅舞青猊(千葉樓/子中五)
(青瓣一名睡/緑蟬宜陽)玉兎天香(青紅胎其花粉色銀紅二種一/早開頭微小一晚開頭極大中)
(出二瓣/如兎耳)蕚緑華(千葉樓子大瓣羣花卸後始開毎瓣上/有緑色一名佛頭青一名鴨蛋青一名)
(緑蝴蝶得自/永寜王宮中)葉底紫(千葉其色如墨亦謂墨紫花在叢/中旁心生一大枝引葉覆其上其)
(開比他花可延十日豈造物者亦惜之耶唐末/有中官為觀軍容者花出其家亦謂之軍容紫)腰金紫
(千葉腰有/黄鬚一團)駝褐裘(千葉樓子大瓣/色類褐衣宜隂)蜜嬌(樹如樗髙三四/尺葉尖長頗濶)
(厚花五瓣色如蜜蠟中有/蕊根檀心  以上間色)大凡紅白者多香紫者香烈
而欠清樓子髙千葉多者其葉尖岐多而圎厚紅者葉
深緑紫者葉黒緑惟白花與淡紅者畧同此花須殷勤
照管酌量澆灌仔細培養花若開盛主人必有大喜忌
栽宅内天井中　─増─鄞江周氏洛陽牡丹記─勝姚黄靳
黄(千葉黄花也有深紫檀心開頭可八九寸許色雖深/於姚然精采未易勝也但頻年有花洛人所以貴之)
(出靳氏之圃因姓得名皆在姚黄之前洛人貴之皆不/減姚花但鮮潔不及姚而無青心之異焉可以亞姚而)
(居丹州黄/之上矣)千心黄(千葉黄花也大率類丹州黄而近瓶/碎蘂特盛異扵衆花故謂之千心黄)
閔黄(千葉黄花也色類甘草黄而無檀心出于閔/氏之圃因此得名其品第盖甘草黄之比歟)女真
黄(千葉淺黄色花也元豐中出于洛陽銀李氏園中李/以為異獻于大尹潞公公見心愛之命曰女真黄其)
(開頭可八九寸許色類丹州黄而微𢃄紅温潤勻榮其/狀色端整類劉師閣而黄諸名圃皆未有然亦甘草黄)
(之比/歟)絲頭黄(千葉黄花也色類丹州黄外有大葉如盤/中有碎葉一簇可百餘分碎葉之心有黄)
(絲數十莖聳起而特立髙出于花葉之上故目之為/絲頭黄唯天黄寺僧房中一本特佳他圃未之有也)御
袍黄(千葉黄花也色與開頭大率類女真黄元豐時應/天院神御花圃中植山箆數百忽于其中變此一)
(種因目之/為御袍黄)狀元紅(千葉深紅花也色類丹砂而淺葉杪/微淡近萼漸深有紫檀心開頭可七)
(八寸其色甚美迥出衆花之上故洛人以狀元呼之惜/乎開頭差小于魏花而色深過之逺甚其花出于安國)
(寺張氏家熙寕初方有之俗謂之張八花今/流傳諸譜甚盛龍嵗有此花又特可貴也)勝魏都勝
(勝魏似魏花而微深都勝似魏花而差大葉微𢃄紫紅/色意其種皆魏花所變歟豈寓于紅花本者其子變而)
(為勝魏寓于紫花本者/其子變而為都勝耶)瑞雲紅(千葉肉紅花也開頭大/尺餘色類魏花微深然)
(碎葉差大不若魏花之繁密也葉杪微卷如雲氣狀故/以瑞雲目之然與魏花迭為盛衰魏花多則瑞雲少瑞)
(雲多則/魏花少)岳山紅(千葉肉紅花也本出嵩岳因此得名色/深于瑞雲淺于狀元紅有紫檀心鮮潔)
(可愛花唇微淡近萼/漸深開頭可八九寸)間金(千葉紅花也微𢃄紫而類金/繫腰開頭可八九寸許葉間)
(有黄蕊故以間金目之/其花盖黄蕊之所變也)金繫腰(千葉黄花也類間金而/無蕊毎葉上有金線一)
(道横于半花上故目之為金/繫腰其花本出于緱氏山中)九蕚紅(千葉粉紅花也莖/葉極髙大其苞有)
(青跗九重苞未拆時特異于衆花花開必先青拆數日/然後色變紅花葉多鈹蹙有類揉草然多不成就偶有)
(成者開/頭盈尺)劉師閣(千葉淺紅花也開頭可八九寸許無檀/心本出長安劉氏尼之閣下因此得名)
(微𢃄紅黄色如美人肌肉瑩白温潤花/亦端整然不常開率數年乃一見花耳)洗妝紅(千葉肉/紅花也)
(元豐中忽生于銀李圃山箆中大率似夀安而小異劉/公伯夀見而愛之謂如美婦人洗去脂粉而見其天真)
(之肌瑩潔温潤因命今名其/品第盖壽安劉師閣之比歟)蹙金毬(千葉淺紅花也色/類間金而葉杪鈹)
(蹙間有黄稜斷續于其間因此得名然不/知所出之因今安勝寺及諸園皆有之)探春毬(千葉/肉紅)
(花也開時在穀雨前與一百五相次開故曰探/春毬其花大率類夀安紅以其開早故得今名)二色紅
(千葉紅花也元豐中出于銀李園中于接頭一本上岐/分為二色一淺一深深者類間金淺者類瑞雲始以為)
(有兩接頭詳細視之實一本也豈一氣之所鍾而有淺/深厚薄之不齊歟大尹潞公見而賞異之因命今名)
蹙金樓子(千葉紅花也類金繫腰下有大葉如盤盤中/碎葉繁密聳起而圎整特髙于衆花碎葉鈹)
(蹙互相粘綴中有黄蕊間雜于其間然葉之/多雖魏花不及也元豐中生于袁氏之圃)碎金紅(千/葉)
(粉紅花也色類間金每葉上有黄/㸃數星如黍粟大故謂之碎金紅)越山紅樓子(千葉粉/紅花也)
(本出于會稽不知到洛之因近心有長葉數十/片聳起而特立狀類重臺蓮故有樓子之名)彤雲紅
(千葉紅花也類狀元紅微𢃄緋色開頭大者㡬盈尺花/唇微白近萼漸深檀心之中皆瑩白類御袍花本出于)
(月波堤之福嚴寺司馬公見/而愛之目之為彤雲紅也)紫絲旋心(千葉粉紅花也/外有大葉十數)
(重如盤盤中有碎葉百許簇于瓶心之外如旋心芍藥/然上有紫粉數十莖髙出于碎葉之表故謂之曰紫粉)
(旋心元豐中生/于銀李圃中)富貴紅不暈紅壽妝紅玉盤妝(皆千葉/粉紅花)
(也大率類夀安而有小異富貴紅色差深而𢃄緋紫色/不暈紅次之壽妝紅又次之玉盤妝最淺淡者也大葉)
(微白碎葉粉紅故/得玉盤妝之號)雙頭紅雙頭紫(皆千葉花也二花皆/並蒂而生如鞍子而)
(不相連属者也惟應天院神御花圃中有之亦有多葉/者盖地勢有肥瘠故有多葉之變耳培壅得地力有簇)
(五者然開頭愈/多則花愈小矣)紫繡毬(千葉紫花也色深而瑩澤葉密/而圎整因得繡毬之名然難得)
(見花大率類左紫云但葉杪色白不如左紫之/唇白也比之陳州紫袁家紫皆大同而小異耳)安勝紫
(紫花也開頭徑尺餘本出于城中千葉安勝院因此得/名延嵗左紫與繡毬皆難得花唯安勝紫與大宋紫特)
(盛嵗嵗皆有故名/圃中傳接甚多)大宋紫(千葉紫花也本出于永寕縣/大宋川豪民李氏之圃因謂)
(大宋紫開頭極盛徑尺餘衆花無/比其大者其色大率類安勝紫云)順聖(千葉花也色深/類陳州紫毎葉)
(上有白縷數道自唇至萼紫白相間深/淺同開頭可八九寸許熙寜中方有)陳州紫袁家紫
(一色花皆千葉大率類/紫繡毬而圎整不及也)玉千葉(白花無檀心瑩白如玉/温潤可愛景祐中開于)
(苑上書宅山箆中細葉繁密類魏花而白今/傳接于洛中雖多然難得花不嵗成千葉也)玉蒸餅(千/葉)
(白花也本出延州及流傳到洛而繁盛過于延州時花/頭大于玉千葉杪瑩白近萼微紅開頭可盈尺毎至盛)
(開枝多低亦謂/之軟條花云)承露紅(多葉紅花也毎朶各有二葉毎/葉之近萼䖏各成一箇鼓子花)
(樸凡有十二箇惟葉杪折展與衆花不同其下玲瓏不/相倚著望之如雕鏤可愛凌晨如有甘露盈箇其香益)
(更旖旎與承露紫大/率相類唯其色異耳)玉樓紅(多葉花也色類彤雲紅每/葉上有白縷數道若雕鏤)
(者然故以玉/樓紅目之)　─薛鳳翔亳州牡丹史─天香一品(圎胎能/成樹宜)
(隂其花平頭大葉色如猩血出/賈立家子生故一名賈立紅)萬花一品(色若㨨實花/房𦂳密挿架)
(層起而色麗眀媚/有如丹􁂣浮圗)嬌容三變(初綻紫色及開桃紅經日/漸至梅紅至落乃更深紅)
(諸花色久漸褪惟此愈進故曰三變隂䖏陽䖏開者各/不相類其色之變亦不止于三也歐記中有添色紅疑)
(即其種袁石公記為芙/蓉三變其本原出方氏)赤朱衣(舊名奪翠得自許州花/房鱗次而起𦂳實小巧)
(體態婉孌顔如渥赭凡花于一葉間色有深淺帷此花/内外一如流丹近復得奪錦一種大瓣深紅浮光凝潤)
(尤過于/奪翠)覺紅(此花乃蜀僧居亳所種以僧名覺人遂呼/為覺紅又謂佛土所産而紅色無出其右)
(者一名無上紅其胎紅尖花放平頭大葉房亦/簇滿約有數層而艶過一品稍恨其單葉時多)大黄(緑/胎)
(最宜向隂養之愈久愈妙其花大瓣易開初開/微黄垂殘愈黄簮瓶中經宿則色可等秋葵花)小黄(緑/胎)
(花之膚理輕皺弱/于淵綃周有托瓣)𤓰瓤黄(質過大黄殊柔膩靡曼但一/房不過四五層而近萼䖏微)
(𢃄紫故/少遜耳)金玉交輝(緑胎長幹其花大瓣黄蕊若貫珠皆/出房外層葉最多至殘時開放尚有)
(餘力勝于鋪錦此曹/州所出為第一品)八艶妝(盖八種花也亳州僅得雲/秀妝洛妃妝堯英妝三種)
(雲秀為最更有緑花一種色如豆緑/大葉千層起樓出自鄧氏真為異品)萬疊雪峰(千葉/白花)黄
絨鋪錦(此花細葉卷如絨縷下有四五葉差濶/連綴承之上有黄鬚布滿若種金粟)銀紅嬌
(其花大瓣丰姿綽/約如綘雪繞枝)繡衣紅(肉紅胎花開平頭大葉亦梅/紅色花瓣相映渾然有黄氣)
(如琥珀光眀徹可鑒以/夏侍御所出名繡衣云)軟瓣銀紅(幹長胎圎花瓣若蟬/翼輕薄無礙其色等)
(繡衣紅/而上之)碧紗籠(出張氏向陽易開頭甚豐盈其色淺紅/如秋雲羅帕實丹砂其中望之隠隠緑)
(趺遮䕶更如翠/幕故又名叠翠)新紅嬌艷(花乃梅紅之深重者艶質嬌/麗如朝霞藏日光彩陸離又)
(若新染未乾故名新紅極勝始成千葉尤出一品上縁/嵗多單葉乃其病也方氏一種新紅繡毬趙氏一種新)
(紅竒觀皆麗色動人然所傳/多贋盖以天香一品亂之)宮錦(此品碎瓣梅紅色開/時必俟花房滿實方)
(為大放然後/漸成纈暈)花紅繡毬(紅胎圎小花開房𦂳葉繁周有/托瓣易開且早綢繆布濩如叠)
(碎霞命名繡毬者/以其形圎聚也)銀紅繡毬(花微小/而色輕)楊妃繡毬妬嬌紅
(色俱類花紅繡/毬而體勢不同)花紅萃盤(紅胎枝上緑葉窄小條亦頗/短房外有托瓣深桃紅色緑)
(趺重/蕚)天機圎錦(青胎開花小而圎滿/朱房嵌枝絢如翦綵)銀紅犯(有二種一/紅艷過天)
(香一品開花最難一色視一品稍淺易開/俱長條大葉圎胎其花𦂳滿開期最後)飛燕妝(有三/種一)
(出方氏長枝長葉此花黄紅一出馬氏者雖深紅起樓/逺不及方一出張氏者乃白花類象牙色差勝于馬)
飛燕紅妝(一名花紅楊妃細瓣/修長得自曹縣方家)海棠紅(喜陽易開緑葉/細長常多秋發)
(諸花皆以紅極稱佳獨此品通體金黄兼有紅彩人謂/似鐵梗海棠而活色香艶皆過之盛時則房中四五葉)
(參差突出其胎本紅在隂䖏則緑春来/亦復紅也大都花胎多四時變易耳)海棠魂(謂得其/神也亦)
(石氏自許/州移至)新銀紅毬(方家銀紅二種色態頗類苐樹/頭緑葉稍别其色光彩動揺)碎
瓣無瑕玉(緑胎枝上葉圎宜陽乃白花中之/最上乘又一種如芹葉者不及此)青心無瑕
玉(豐偉悅人又一種葉幹/類大黄者亦名無瑕玉)梅州紅(性喜隂圎葉圎胎花/瓣長短有序踈密合)
(宜色近海棠紅但近萼䖏稍/紫出曹縣王氏别號梅州云)勝嬌容(深紅色最耐殘如/一莖有兩胎者必)
(剪其一即不剪亦獨一胎能花/花大可五六圍髙可六七寸)醉玉環(方顯仁所種乃/醉楊妃子花花)
(房倒綴故以醉志之胎體圎緑其花下承五六大葉濶/三寸許圍擁周匝如盆盂盛花狀質本白而間以藕色)
(輕紅輕藍相錯成繡其/母醉楊妃作深藕色)妬榴紅(胎圎如豆樹葉如菊最/易成樹早開應時苐不)
(耐炎日久/之色褪)榴花紅(色近/榴花)花紅疊萃(尖胎花身魁岸其下/大葉五六層腰間襞)
(積細瓣鬈曲碎聚頂上復出/一層大葉花在緑樹之顛)秋水妝(肉紅圎胎枝葉秀/長其花平頭易開)
(花葉叢萃質本白而内含淺紺外則隐隐叢紅緑之氣/夏侍御初得之方氏謂其爽氣侵人如秋水浴洛神遂)
(命今/名)老銀紅毬(花本深紅亦有水紅時而邉/如施粉中如布朱其胎青紅)楊妃深醉
(胎長花質酷似勝嬌容/名深醉者謂其色深也)花紅神品(花葉之末色微微入/紅漸紅漸黄蓋得自)
(太/康)花紅平頭(緑胎其花平頭濶葉色如火羣花中紅而/照耀者獨此為冠世傳為曹縣石榴紅韓)
(氏重貲得之邇来㡬絶王氏田間藏一本購歸凉暑園/但頂少涣散中露檀心又一種千瓣者南里園有之凡)
(花稱平頭謂/其齊如截也)花紅舞青猊(宜隂老銀紅毬子花色亦似/之開時結繡從花中抽五六)
(青葉如翠/羽雙翹)花紅魁(出張/氏)萬花魁(出李/氏)西萬花魁(巨麗尤/甚方氏)
(别有銀/紅魁)絳紗籠(胎小花瓣有紫色一/線分其中質紅如燭)杜鵑紅(短莖緑胎/樹葉尖厚)
(花作深梅紅色細葉稠叠/𦂳實如赤玉碎雕而成)大素小素(易開宜隂小素一/名劉六白二花平)
(頭房小初開結繡一叢常發數頭如/素白樓子玉𢃄白皎潔更出其上)玉玲瓏　碧玉樓
(如瓊樓/玉宇)玉簮白(謂白如/玉簮花)鸚鵡白(謂類鸚鵡/頂上毛)賽羊絨(謂細/瓣環)
(曲如/絨)白鶴頂(色甚白而鶴頂殷/紅取名不類可怪)沈家白　緑珠墜玉樓
(長胎花色皚然葉半有緑㸃如/珠其色類佛頭青而體異也)界破玉(此花如白練花/瓣中擘一畫如)
(桃紅絲繅宛如約素片片皆同舊品中有桃紅線者乃/淺紅花又非此種夏侍御新出一種類界破玉謂之紅)
(線線外微/似雜色組)花膏紅(梗胎俱紅其花大葉若胭脂㸃成光/瑩如鏡但微恨其花房多散漫耳)
鳳尾花紅(尖胎平頭内外葉有數/層名鳳尾者以葉似耳)縐葉桃紅(花瓣尖細/層層密聚)
(如簇絳綃苐色澤少暗嘉隆間最重之一時/並出者更有大葉桃花其花稍不及縐葉)太真晚妝
(此花千層小葉花房實滿葉葉相従次第漸髙其色微/紅而鮮潔如太真涙結紅冰因其晚開故名曹縣一種)
(名忍濟紅色相近/忍濟者王氏齋名)平實紅(此花大瓣桃紅花面徑過一/尺花之大無過于此亦得自)
(曹/州)銀紅錦繡(宜隂花形開法俱似三變其/色微紅淺深得宜宛然若繡)烟粉樓(色同/魏紅)
(而易開張氏/子種花也)褰幕嬌紅(即縮項嬌紅長胎栁緑長葉因/其莖短花在葉底其色梅紅起)
(樓如千葉桃别有/縮項一種葉單)花紅翦絨(花瓣纎細叢聚𦂳滿類文/縠剪成大都與花紅纓絡)
(同/致)花紅纓絡(長枝大葉其花易開叠瓣/穠密外衞以五六大片)念奴嬌(有二種/俱緑胎)
(能成樹出張氏者深銀紅色大而/姣好出韓氏者色桃紅大次之)漢宮春(紅胎硬莖必/獨本成樹方)
(嵗嵗有花花葉直竦而/立其色深紅出張氏)墨葵(大瓣/平頭)油紅(髙聳起樓與墨/葵俱眀如㸃漆)
(黒擬松烟/最為異色)墨翦絨(碎瓣/柔軟)墨繡毬(圎滿/𦂳聚)中秋月(緑胎尖小/花房嵯峨)
(瑩白/無瑕)琉瓶灌朱(樹葉微圎朱房攅密類隔琉璃而盛丹/漿微嫌葉單根紫遇千葉時亦自妙品)
藕絲平頭(花葉微濶繁可數層又藕絲繡毬好叢生易/開而花小又藕絲樓子花大而房垂三種惟)
(平頭為上繡毬次/之樓子不逮逺甚)桃紅萬卷書(細瓣如砌枝不/禁花垂垂向下)喬家西
𤓰瓤(尖胎枝葉青長宜陽出自曹縣/花如𤓰中紅肉色類軟瓣銀紅)進宮袍(緑胎易開/謂色如宮)
(中所賜茜袍也其體質/當以輕絨赤綃目之)嬌紅樓臺(胎莖似王家紅體似/花紅繡毬色似宮袍)
(紅而神彩充足銀紅樓䑓/色有深淺花實與之表裏)倚新妝(緑胎脩幹花面盈尺/大類緋桃色出自曹)
(縣/)合歡嬌(深桃紅色一胎二花/托蒂偶亞微有大小)轉枝(一莖二花紅白對/開記其方向眀嵗)
(紅白互異其䖏二花出鄢陵劉水山太守/家亳中亦僅有矣鄢陵尚有萬卉含羞)靧面嬌(南園/鶴翎)
(紅枝上忽開一花二色紅白中分紅如脂膏白如膩粉/時郡大夫嚴公造賞呼為太極圗余因六朝有取紅花)
(取白雪與兒靧面作/光潔之詞乃易其名)觀音現(白花中微露銀紅舊有觀/音面好叢生色深花差大)
(苐平頂而散/為其疵耳)非霞(胎長花房髙峙層層漸起葉/在柯端花棲葉下色淺紅)醉西(紅/胎)
(青葉圎大成樹/易開色作粉紅)勝西施(花大盈尺色粉白暈紅又一種/香西施色亦相類花中香氣郁)
(烈/)繡芙蓉(與玉芙蓉相/類出仝氏)添色喜容(緑胎栁緑葉宜陽易/開花微小有托瓣房)
(以内色深外微暈又一種青葉者名/大添色喜容花瓣參差色亦不逮)玉樓春雪(花大如/斗又一)
(種玉樓春老/色類鶴翎紅)臙脂界粉(粉葉朱絲/文理交錯)金精雪浪(白花黄萼/互相照映)
(花瓣微濶而厚硬近蕊稍/紫常以此亂黄絨鋪錦)玉美人(大葉色白/如勻粉)白蓮花(出/自)
(許州其中黄心如/線寸許儼如蓮蕊)珊瑚樓(莖短胎長宜/陽色如珊瑚)蒨膏紅(即如膏/紅胎紅)
(尖長此品亦梅紅色盛/則花葉互峙弱則平頭)大火珠(緑胎色深紅内外掩/映若燃光熖瑩流)火
齊紅(其花邉/白内赤)太真冠(長胎開早花瓣/勁健外白内紅)倚欄嬌(肉紅胎淺/桃紅色花)
(頭長大又一種滿池嬌/千瓣成樹色澤過之)大嬌紅(向陽易開色如銀紅嬌/苐葉單又一種嬌紅色)
(如魏紅花微/小而難接)五雲樓(花圎聚如毬稍長開則結繡/頂有五旋葉邉有黄緑相間)玉樓
觀音現(花白難開開時如水月樓臺/迥出塵外花與中秋月小異)喬紅(有二種皆紅/胎色深重近)
(木紅俱/出沈氏)潔白(出朱氏舊有紫玉者花最大/白瓣中紛布紅絲盤錯如繡)睡鶴仙(色淡/紅宜)
(隂其大如倚新/妝花心出二葉)脫紫留朱(先紫而後深紅又花/紅寳樓臺者亦然)醉猩猩
(沈氏首出之花易開色深紅中微𢃄/檀紫亞于花紅平頭𦂳密䖏却勝)灑金桃紅(黄鬚滿/房皆布)
(葉顛㸃㸃有/度羅如星斗)桃紅樓子(小葉大紅/皆起樓)老僧㡌(一花五葉兩/葉相參而立)
(傍兩葉佐之一葉遶其/後最下者如陳州紅)臙脂紅　大紅寳樓臺　殿春
魁(平/頭)勝天香　粉繡毬　粉重樓　膩粉紅(有托/瓣)勝緋
桃　茄皮紫　紫纓絡　白纓絡　出嘴白　汴城白
　茄色樓　藕色獅子頭　縷金衣(産自許州房髙莖/長碎瓣綺錯其色)
(紅極無類可方/可為神品之冠)花紅獨勝(魚鱗小瓣層層相承又一種/花紅無敵小葉聚集重樓巍)
(然色亦/相類)五陵春竒色映目(二花大葉蘢/蓯樓臺盤欝)閨艷(絨瓣/纎細)金屋
嬌(層分碎葉/斐叠若樓)艶陽嬌(小瓣/梅紅)嬌白無雙楚素君白屋公卿
連城玉(皆千層/大瓣)黄白繡毬玉潤白賽玉魁冰清白碧天
一色(皆碎瓣/起樓)瑤臺玉露(絨葉/𦂳聚)雪素(葉繁/蕊香)王家大白(大過/諸花)
藕絲霓裳(面徑八/寸許)三春魁(多葉桃紅/房出樹表)銀紅妙品銀紅艶
妝銀紅絶唱(俱下布數片大葉中間細瑣堆積又一/種銀紅上乗大瓣簇滿其色皆如其名)采
霞綃(千層/大葉)珊瑚鳳頭(房間大瓣名按原譜全載歐陽修/牡丹花釋  陸㳺天彭牡丹記參)
(用周氏牡丹記薛鳳翔牡/丹史其未經採擇者續此)
彚考─増─宋史五行志─雍熙二年八月刑部尚書宋琪家
牡丹三華　─素問─清明次五日田䑕化為鴽牡丹華
海記─隋帝闢地二百里為西苑詔天下進花卉易州進
二十箱牡丹有頳紅鞓紅飛来紅袁家紅醉顔紅雲紅
天外紅一拂黄軟條黄延安黄先春紅顫風嬌等名
原─龍城録─洛人宋單父字仲孺善吟詩亦能種藝術凡
牡丹變易千種紅白鬭色人不能知其術上皇召至驪
山植花萬本色樣各不同賜金千餘兩内人皆呼為花
師亦幻世之絶藝也　─開元天寳遺事─初有木芍藥植
于沉香亭前其花一日忽開一枝兩頭朝則深紅午則
深碧暮則深黄夜則粉白晝夜之間香艶各異帝曰此
花木之妖不足訝也　眀皇與貴妃幸華清宮因宿酒
初醒凭妃子肩同看木芍藥上親折一枝與妃子逓嗅
其艷曰不惟萱草忘憂此花香艶尤能醒酒　上賜楊
國忠木芍藥數本植于家國忠以百寳裝飾欄楯雖帝
宮之内不能及也　─楊妃外傳─開元中禁中初重木芍
藥即今牡丹也得數本紅紫淺紅通白者上因移植于
興慶池東沉香亭前㑹花方繁開上乘照夜白妃以步
輦從詔棃園弟子李龜年手捧檀板押衆樂前将欲歌
上曰賞名花對妃子焉用舊樂辭為遽命龜年持金花
箋宣賜翰林學士李白進清平調辭三章白欣承詔㫖
猶苦宿酲未解援筆賦云雲想衣裳花想容春風拂檻
露華濃若非羣玉山頭見㑹向瑶臺月下逢一枝紅艷
露凝香雲雨巫山枉斷膓借問漢宮誰得似可憐飛燕
倚新妝名花傾國兩相歡長得君王𢃄笑看解釋春風
無限恨沉香亭北倚欄干龜年捧詞進上命棃園弟子
約畧詞調撫絲竹遂促龜年以歌妃持頗黎七寳盃酌
西凉州葡萄酒笑領歌意甚厚　─摭異記─太和開成中
有程修己者以善畫得進謁㑹暮春内殿賞牡丹花上
頗好詩因問修己曰今京邑傳唱牡丹詩誰為首出修
己對曰甞聞公卿間多吟賞中書舍人李正封詩曰國
色朝酣酒天香夜染衣上聞之嗟賞移時笑謂賢妃曰
汝妝鏡臺前飲一紫金盞酒則正封之詩可見矣　─増
國史補─長安貴逰尚牡丹三十餘年每春暮車馬若狂
以不就觀為耻人種以求利一本有直數萬者　─杜陽
雜編─穆宗皇帝殿前種千葉牡丹花始開香氣襲人一
朶千葉大而且紅上每覩芳盛嘆曰人間未有自是宮
中每夜即有黄白蛺蝶數萬飛集於花間輝光照耀逹
曉方去上令張羅於空中遂得數百於殿内縱嬪御追
捉以為娱樂遲眀視之則皆金玉也其狀工巧無以為
比而内人爭用絳縷絆其脚以為首餙夜則光起妝奩
中其後開寳厨覩金錢玉屑之内有蠕蠕者有為蝶者
宮中方覺焉　文宗於内殿前看牡丹翹足凭欄忽吟
舒元輿牡丹賦云俯者如愁仰者如語含者如咽吟罷
方省元輿辭不覺歎息─原─酉陽雜俎─東都尊賢坊田
令宅中門内有紫牡丹成樹發花千朶花盛時每月夜
有小人五六長尺餘逰于花上如此七八年人将掩之
輙失所在　─増─酉陽雜俎─撿隋朝種植法七十卷中初
不記說牡丹則知隋朝花藥所無也開元末裴士淹為
郎官奉使幽冀囘至汾州衆香寺得白牡丹一窠植於
長安私第天寳中為都下竒賞至徳中馬僕射又得紅
紫二色者移於城中元和初猶少今與戎葵角多少矣
　衞公言貞元中牡丹已貴栁渾詩言近来無奈牡丹
何數十千錢買一顆今朝始得分眀見也共戎葵較㡬
多成式又甞見衛公園中有馮紹正雞圗當時已畫牡
丹矣　韓愈侍郎有疎從子姪自江淮来年甚少韓為
街西假僧院令讀書經旬寺主綱訴其狂率韓遽令歸
且責曰市肆賤類營衣食尚有一長䖏汝所為如此竟
作何物姪拜謝徐曰某有一藝恨叔不知因指堦前牡
丹曰叔要此花青紫黄赤惟命也韓大竒之遂給所須
試之乃竪箔曲尺遮牡丹叢不令人窺掘窠四面深及
其根寛容人坐唯賫紫鑛輕粉朱紅旦暮治其根凡七
日乃填坑白其叔曰恨校遲一月時冬初也牡丹本紫
及花發色白紅歴緑每朶有一聨詩字色分眀乃是韓
出關時詩一韻曰雲横秦嶺家何在雪擁藍關馬不前
十四字韓大驚異姪且辭歸江淮竟不願仕　興唐寺
有牡丹一窠元和中著花一千二百朶其色有正暈倒
暈淺紅淺紫深紫黄白檀等獨無深紅又有花葉中無
抹心者重臺花者其花面徑七八寸　興善寺素師院
牡丹色絶佳元和末一枝花合歡　─雲溪友議─白樂天
初為杭州刺史令訪牡丹花獨開元寺僧惠澄近於京
師得之始植於庭䦨圍甚密他䖏未之有也時春景方
深惠澄設油幕覆牡丹自此東越分而種之矣㑹徐凝
自富春来不知而先題詩云此花南地知難種慚愧僧
閒用意栽海燕解憐頻睥睨胡蜂未識更徘徊虚生芍
藥徒勞妬羞殺玫瑰不敢開惟有數苞紅幞在含芳只
待舍人来白尋到寺看花命酒同醉而歸　─原─劇譚録
朔方節度使李進賢豪侈奉身雅好賔客有中朝宿徳
常話在名塲日失意邉逰進賢接納甚至其後京華相
遇時亦造其門屬牡丹盛開因以賞花為名及期而往
㕔事備陳飲饌宴席之間已非尋常舉杯數廵復引衆
賔入内室宇華麗楹柱皆設錦繡列筵甚廣器用皆是
黄金堦前有花數叢覆以錦幄妓妾俱服紈綺執絲簧
善歌舞者至多客之左右皆有女僕雙鬟者二人所須
無不畢至承接之意常日指使者不如芳酒綺肴窮極
水陸至於僕乘供給靡不豐盛自午迄於眀晨不覩杯
盤狼籍　京國花卉之辰尤以牡丹為上至於佛宇道
觀逰覽者罕不經歴慈恩浴堂院有花兩叢每開及五
六百朶繁艶芬馥近少倫比有僧思振常話㑹昌中朝
士數人尋芳徧詣僧室時東廊院有白花可愛相與傾
酒而坐因云牡丹之盛盖亦竒矣然世之所玩者但淺
紅深紫而已竟未識紅之深者院主老僧微笑曰安得
無之但諸賢未見爾於是從而詰之經宿不去云上人
向来之言當是曽有所覩必希相引寓目春逰之願足
矣僧但云曽於他䖏一逢盖非輦轂所見及旦求之不
已僧方露言曰衆君子好尚如此貧道又安得藏之今
欲同看此花但未知不泄于人否朝士作禮而誓云終
身不復言僧乃自開一房其間施設幡像有板壁遮以
舊幕幕下啓門而入至一院有小堂兩間頗甚華潔軒
廡欄楹皆是柏材有殷紅牡丹一窠婆娑㡬及千朶初
旭纔照露華半晞濃姿半開炫燿心目朝士驚賞留戀
及暮而去信宿有權要子弟與親友數人同来入寺至
有花僧院從容良乆引僧至曲江閒步将出門令小僕
寄安茶笈裹以黄帕于曲江岸藉草而坐忽有弟子奔
走而来云有數十人入院掘花禁之不止僧俛首無言
唯自吁嘆坐中皆相盼而笑既而却歸至寺門見以大
畚盛花舁而去取花者謂僧曰竊知貴院舊有名花宅
中咸欲一看不敢預告恐難于見捨適所寄籠子中有
金三十兩蜀茶二斤以為酬贈　─清異録─南漢地狭力
貧不自揣度有欺四方傲中國之志每見北人盛誇嶺
海之強世宗遣使入嶺館接者遺茉莉文其名曰小南
強及鋹面縛到闕見洛陽牡丹大駭有縉紳謂曰此名
大北勝　諸葛穎精於數晉王廣引為參軍甚見親重
一日共坐王曰吾卧内牡丹盛開試為一筭穎布策度
一二子曰開七十九朶王入掩户去左右數之政合其
數有二蕊将開故倚欄看傳記伺之不數十行二蕊大
發乃出謂穎曰君算得無左乎穎再挑一二子曰過矣
乃八十一朶也王告以實盡歡而退　韓宏罷宣武節
度歸長安私第有牡丹雜花命劚去之曰吾豈效兒女
輩耶當時為牡丹包羞　洛陽大内臨芳殿廼莊宗所
建殿前有牡丹千餘本如百藥仙人月宮花小黄嬌雪
夫人粉奴香蓬莱相公卵心黄御衣紅紫龍杯三雲紫
等　─増─僧仲殊越中牡丹花品序─越之好尚惟牡丹其
絶麗者三十二種始乎郡齋豪家名族梵宇道宮池臺
水榭植之無間来賞花者不問親疎謂之看花局澤國
此月多有輕雲微雨謂之養花天　─南部新書─長安三
月五日看牡丹奔走車馬慈恩寺元果院白牡丹遲半
月開故裴兵部璘題詩于佛殿壁上曰長安豪貴惜春
殘争賞先開紫牡丹别有玉杯承露冷無人肯向月中
看太和中敬宗自夾城出芙蓉園因幸此寺見所題詩
吟玩久之因令宮嬪諷念及暮此詩滿六宮矣　─洞微
志─中軍都虞侯金治所居堂東植牡丹一本著花三百
朶其色如血謂之金含稜每瓶子頂上有碎金絲如自
然蛺蝶之狀一城以為殊異　─原─異人録─唐髙宗宴羣
臣賞雙頭牡丹賦詩上官昭容云勢如聨璧友心似臭
蘭人　張茂卿好事園有一樓四圍列植竒花接牡丹
於椿樹之杪花盛開時延賔客推樓玩賞　─事物紀原
武后詔逰後苑百花俱開牡丹獨遲遂貶於洛陽故洛
陽牡丹冠天下是不特芳姿艷質足壓羣葩而勁骨剛
心尤髙出萬卉安得以富貴一語概之　─復齋漫録─孟
蜀時禮部尚書李昊每将牡丹花數枝分遺朋友以興
平酥同贈曰俟花凋謝即以酥煎食之無棄濃艷其風
流貴重如此　─増─王文正遺事─上於後苑曲宴步于檻
中自翦牡丹兩朶召公親戴有中貴人白公言此花昨
日上選賜相公已于别叢擇下花請相公躬進公乃取
花因酌一巵同獻上大喜引滿以杯示公從臣皆榮焉
　─盛事美談─晁文元公迥在翰林以文章徳行為仁宗
所優異曲宴宜春殿出牡丹百餘盤千葉者纔十餘朶
所賜止親王宰臣真宗顧文元及錢文禧各賜一朶
墨荘漫録─兩京牡丹聞于天下花盛時太守作萬花㑹
宴集之所以花為屏帳至梁棟柱栱悉以竹筒貯水簮
花釘挂舉目皆花也　洛中花工宣和中以藥壅培白
牡丹如玉千葉一百五玉樓春等根下次年花作淺碧
色號歐家碧嵗貢禁府價在姚黄上　─原─聞見録─錢惟
演為留守始置驛貢洛花識者鄙之　李泰伯携酒賞
牡丹乘醉取筆蘸酒圗之眀晨嗅枝上花皆作酒氣
富鄭公留守西京府園牡丹盛開召文潞公司馬端眀
邵康節先生諸人共賞客曰此花有數乎請先生筮之
既畢曰凡若干朶使人數之如先生言及問此花㡬時
開盡先生再揲筮良久曰此花盡来日午時坐客皆不
答鄭公因曰来日食後可㑹于此以驗先生之言次日
食畢花尚無恙洎烹茶之際忽羣馬逸出與客馬相踶
嚙奔花叢中既定花盡毁折于是洛中愈重先生　─増
東坡集─看牡丹法當在午前過午則離披矣　─成都記
彭城牡丹在蜀為第一故有小洛陽之稱天彭謂之花
州牛心山下謂之花村　─原─童䝉訓─王簡卿甞赴張無
功鎡牡丹㑹云衆賔既集一堂寂無所有俄問左右云
香發未答曰已發命捲簾則異香自内出郁然滿座羣
妓以酒肴絲竹次第而至别有名姬十輩皆衣白凡首
餙衣領皆牡丹首戴照殿紅一妓執板奏歌侑觴歌罷
樂作乃退復垂簾談論自如良乆香起捲簾如前别十
姬易服與花而出大抵簮白花則衣紫紫花則衣鵞黄
黄花則衣紅如是十杯衣與花凡十易所謳者皆前輩
牡丹名詞酒竟歌樂無慮數百十人列行送客燭光香
霧歌吹雜作客皆恍然如仙逰　康節訪趙郎中與章
子厚同㑹子厚議論縦横因及洛中牡丹之盛趙曰邵
先生洛人也知花甚詳康節因言洛人以見根撥而知
花之髙下者上也見枝葉而知髙下者次也見蓓蕾而
知髙下者下也如公所說乃知花之下也章黙然　─増
廣客談─吴逸谿名性諠檇李人家貧力學明春秋甞中
江浙延祐丁巳鄉舉先是所居城廬手植牡丹一本多
年未花是嵗前臘月忽作一花顔色鮮美無異暮春時
士大夫相率来觀者其門如市初亦未卜其休咎来秋
八月吴公領鄉薦邦人榮之以為此花之徴　─貴耳集
慈寜殿賞牡丹時椒房受册三殿極歡上洞逹音律自
製曲賜名舞楊花停觴命小臣賦詞俾貴人歌以侑玉
巵為壽左右皆呼萬嵗　─乾淳起居注─淳熙六年三月
車駕過宮恭請太上太后幸聚景園遂至錦壁賞大花
三面漫坡牡丹約千餘叢各有牙牌金字上張碧油絹
幕又别翦好色樣一千朶安頓花架並是水晶玻瓈天
青汝窑金瓶就中間沉香卓兒一隻安頓白玉碾花商
尊約髙二尺徑二尺三寸獨挿照殿紅十五枝進酒三
杯應隨駕宮人内官並賜兩面翠葉滴金牡丹一枝翠
葉牡丹沉香柄金絲御書扇各一把　─輟耕録─陳隨應
宋南渡行宮記云後苑植牡丹扁曰伊洛傳芳　─原─湧
幢小品─青城山有牡丹樹髙十丈花甲一週始一作花
永樂中適當花開蜀獻王遣使視之取花以回　陸成
之宅牡丹一株百餘年矣朶朶茂盛顔色鮮眀有李氏
者欲得之既移其花朶朶皆面牆強之向人不能也未
㡬凋殘零落無復前觀　─増─吴寛詩注─家有牡丹一株
花後有二瓣稍張人名鳳尾　─花木考─宋髙宗紹興三
十一年饒州鄱陽縣民家籬竹間生重萼牡丹　正統
四年閏二月十六日天香圃牡丹一品變成緑色凡開
三朶憲宗畫其形色咏之以詩　崑崙山元陽觀後有
牡丹花根株連抱問植者誰曰王仙所遺也　─原─花史
錫山安氏圃牡丹最盛天順中老僕徐奎聞圃中嘆聲
呝呝諦聴之聲出牡丹中云我等䝉主翁灌溉有年未
獲善已来日厄又至奈何羣花咸若哽咽奎叱之乃止
翼日主翁邀客携酒詣圃奎以告客皆異之一惡少獨
嗔其妄竟閱姣且大者折以去　─増─花史─陳郡謝翺舉
進士能七字詩寓居長安昇道里庭中多植牡丹一日
有美人年十六七色絶代乘金車来謂翺曰聞此地有
名花故来與君一醉耳即設饌同翺食復請翺賦詩曰
陽臺後㑹已無期碧樹烟深玉漏遲半夜香風滿庭月
花前竟發楚王悲美人亦和云相思無路莫相思風裏
花開只片時惆悵金閨却歸䖏曉鶯啼斷緑楊枝遂揮
淚别去不復見　─帝京景物畧─右安門外草橋其北土
近泉居人以種花為業冬則温火暄之十月中旬牡丹
已進御矣　都城牡丹時無不往觀恵安園者園在嘉
興觀西二里堂前牡丹數百畝　─燕都逰覽志─太傅惠
安伯張公園牡丹花時主人製小竹兠以供逰客行花
塍中　武清侯别業額曰清華園廣十里園中牡丹多
異種以緑蝴蝶為第一開時足稱花海　─五雜俎─朝廷
進御常有不時之花然皆藏土窖中四周以火逼之故
隆冬時即有牡丹花計其工力一本至數十金　─原─如
臯志─宋淳熙三年春如臯縣孝里荘園牡丹一本無種
自生眀年花盛開乃紫牡丹也杭州推官某見花甚愛
欲移分一株掘土尺許見一石如劒長二尺題曰此花
瓊島飛来種只許人間老眼看遂不敢移以是鄉老誕
日值花開時必往宴為夀李嵩三月八日生自八十看
花至一百九嵗
集藻─序─原─宋歐陽修洛陽牡丹花品序牡丹出丹州延
州東出青州南亦出越州而出洛陽者今為天下第一
雒陽所謂丹州花延州紅青州紅皆彼土之尤傑者然
来洛陽纔得備衆花之一種列第不出三以下不能獨
立與洛花敵而越花以逺罕識不見齒然雖越人亦不
敢自譽以與洛陽争髙下是洛陽者果天下之第一也
洛陽亦有黄芍藥緋桃瑞蓮千葉李紅郁李之類皆不
減他出者而洛陽人不甚惜謂之果子花曰某花某花
至牡丹則不名直曰花其意謂天下真花獨牡丹其名
之著不假曰牡丹而可知也其愛重之如此說者多言
洛陽居三河間古善地昔周公以尺寸考日出没則知
寒暑風雨乖與順於此取正此盖天地之中草木之華
得中和之氣者多故獨與他方異余甚以為不然夫洛
陽於周所有之土四方入貢道里均乃九州之中在天
地崑崙磅礴之間未必中也又况天地之和氣宜徧被
四方上下不宜限其中以自私夫中與和者有常之氣
其推於物也亦宜為有常之形物之常者不甚美亦不
甚惡及元氣之病也美惡隔并而不相和故物有極美
與極惡者皆得於氣之偏也花之鍾其美與夫癭木擁
腫之鍾其惡醜好雖異而得分氣之偏病則均洛陽城
圍數十里而諸縣之花莫及城中者出其境則不可植
焉豈又偏氣之美者獨聚此數十里之地乎此又天地
之大不可考也已凡物不常有而為害乎人者曰災不
常有而徒可怪駭不為害者曰妖語曰天反時為災地
反物為妖此亦草木之妖而萬物之一怪也然比夫癭
木擁腫者竊獨鍾其美而見幸於人焉余在洛陽四見
春天聖九年三月始至洛其至也晚見其晩者眀年㑹
與友人梅聖俞㳺嵩山少室緱氏嶺石唐山紫雲洞既
還不及見又眀年有悼亡之戚不暇見又眀年以留守
推官嵗滿解去只見其早者是未甞見其極盛時然目
之所矚已不勝其麗焉余居府中時嘗謁錢思公於雙
桂樓下見一小屏立座後細書字滿其上思公指之曰
欲作花品此是牡丹名凡九十餘種余時不暇讀之然
余所經見而今人多稱者纔三十許種不知思公何從
而得之多也計其餘雖有名而不著未必佳也故今所
録但取其特著者而次第之　─増─蘇軾牡丹記序─熙寜
五年三月二十三日余從太守沈公觀花於吉祥寺僧
守璘之圃圃中花千本其品以百數酒酣樂作州人大
集金槃綵籃以獻於坐者五十有三人飲酒樂甚素不
飲者皆醉自輿臺皁𨽻皆插花以從觀者數萬人眀日
公出所集牡丹記十卷以示客凡牡丹之見於傳記與
栽植培養剥治之方古今詠歌詩賦下至怪竒小說皆
在余既觀花之極盛與州人共㳺之樂又得觀此書之
精究博備以為三者皆可紀而公又求余文以冠於篇
盖此花見重於世三百餘年窮妖極麗以擅天下之觀
美而近嵗尤復變態百出務為新竒以追逐時好者不
可勝紀此草木之智巧便佞者也今公自耆老重徳而
余又愚蠢迂濶舉世莫與為比則其於此書無乃皆非
其人乎然鹿門子嘗怪宋廣平之為人意其鐵石心膓
而為梅花賦則清便艷發得南朝徐庾體今以余觀之
凡託於椎陋以眩世者又豈足信哉余雖非其人強為
公記之公家書二萬卷博覽彊記遇事成書非獨牡丹
也　─陸㳺天彭牡丹花品序─牡丹在中州洛陽為第一
在蜀天彭為第一天彭之花皆不詳其所自出土人云
曩時永寜院有僧種花最盛俗謂之牡丹院春時賞花
者多集於此其後花稍衰人亦不復至崇寜中州民宋
氏張氏蔡氏宣和中石子灘楊氏皆嘗買洛中新花以
歸自是洛花散於人間花户始盛皆以接花為業大家
好事者皆竭其力以養花而天彭之花遂冠兩川今惟
三井李氏劉村毋氏城中蘇氏城西李氏花特盛又有
餘力治亭館以故最得名至花户連畛相望莫得而姓
氏也天彭三邑皆有花惟城西沙橋上下花尤超絶由
沙橋至堋口崇寜之間亦多佳品自城東抵濛陽則絶
少矣大抵花品近百種然著者不過四十而紅花最多
紫花黄花白花各不過數品碧花一二而已今自狀元
紅至歐碧以類次苐之所未詳者姑列其名於後以待
好事者
傳─原─眀李珮姚黄傳─髙陽國王諱黄字時重姓姚氏舜
八十一代孫先世居諸馮之姚墟舜子商均出娥皇數
傳至中央而王於漢至晉子姓蕃衍富者貴者馨名上
苑名園五傳而黄生思本娥皇易皇為黄重出也黄為
天下正色祖中央也黄美丰姿肌體膩潤拔類絶倫㳺
西京術者相之謂其有一萬八千年富貴楊勉見而竒
之曰此皇王之胄竒種也開元初薦為先春館上賔上
以黄先朝富貴勲舊不敢易之命同㳺沉香亭時曉日
倚欄東風拂翠上與黄酣樂見其冶容浥露檀口呼風
愛幸特至命李白賦詩美之所謂解釋東風無限恨沉
香亭北倚䦨干盖實録云又召金臺御史紫霞仙官洪
狀元佐飲於亭擊羯鼓為樂黄毎飲正色不迷得元吉
風其醉而酣變幻萬狀向時如迎背時如訣忻時如語
含時如咽時俯而愁如時仰而恱如時側而跌如而曲
之時則折如也凡作止動中規矩識者云豈獨風流冠
西洛只疑富貴是東皇金臺御史連章上薦以為富貴
為衆所宗宜膺爵土遂受封為髙陽郡公娶魏國公女
紫英相傳魏本丹朱後名紫者從朱也當時有姚黄魏
紫奕葉重華之䜟黄出入禁苑紫車翠葆髙牙大纛並
擬王者安禄山嫉之謂其為㛰同姓上章極論楊勉為
表申解其畧曰舜堯同祖姚祁異姓此堯所以以二女
觀舜也况數百代以降聖人易姓遺教彰人耳目于婚
奚尤上從勉言置不問尋命黄就封之郡久之衆推戴
日深尊為髙陽國王傳國甚逺
記─増─宋歐陽修風俗記─洛陽之俗大抵好花春時城中
無貴賤皆插花雖負擔者亦然花開時士庶競為㳺遨
往往於古寺廢宅有池臺䖏為市井張幄帟笙歌之聲
相聞最盛於月陂堤張家園棠棣坊長夀寺東街與郭
令宅至花落乃罷洛陽至東京六驛舊不進花自今徐
州李相廸為留守時始進御嵗遣牙校一貟乘驛馬一
日一夕至京師所進不過姚黄魏花三數朶以菜葉實
竹籠子藉覆之使馬上不動揺以蠟封花蒂乃數日不
落大抵洛人家家有花而少大樹者盖其不接則不佳
春初時洛人於夀安山中斵小栽子賣城中謂之山箆
子人家治地為畦塍種之至秋乃接接花工尤著者一
人謂之門園子豪家無不邀之姚黄一接頭直錢五千
秋時立劵買之至春見花乃歸其直洛人甚惜此花不
欲傳有權貴求其接頭者或以湯中蘸殺與之魏花初
出時接頭亦直錢五千今尚直一千接時須用社後重
陽前過此不堪矣花之木去地五七寸許截之乃接以
泥封裹用軟土擁之以篛葉作庵子罩之不令見風日
唯南向留一小户以達氣至春乃去其覆此接花之法
也種花必擇善地盡去舊土以細土用白歛末一斤和
之盖牡丹根甜多引蟲食白歛能殺蟲此種花之法也
澆花亦自有時或日未出或日西時九月旬日一澆十
月十一月三日二日一澆正月隔日一澆二月一日一
澆此澆花之法也一本發數朶者擇其小者去之只留
一二朶謂之打剥懼分其脉也花纔落便翦其枝勿令
結子懼其易老也春初既去篛庵便以棘數枝置花叢
上棘氣暖可以辟霜不損花芽他大樹亦然此養花之
法也花開漸小於舊者盖有蠧蟲損之必尋其穴以硫
黄簮之其㫄又有小穴如鍼孔乃蟲所藏䖏花工謂之
氣窓以大鍼㸃琉黄末鍼之蟲乃死花復盛此醫花之
法也烏賊魚骨用以鍼花樹入其膚花輙死此花之忌
也　─周氏洛陽花木記─余少時聞洛陽花卉之盛甲于
天下嘗恨未能盡觀其繁盛妍麗竊有憾焉熙寜中長
兄倅絳因自東都謁告往省親三月過洛始得逰精藍
名圃賞及牡丹然後信向之所聞為不虚矣㑹迫於官
期不得從容㳺覽元豐四年余蒞官於洛吏事之暇因
得博求譜録得唐李衞公平泉花木記范尚書歐陽參
政二譜按名尋討十得見其七八焉然范公所述五十
二品可考者纔三十八歐之所録者二篇而已其叙錢
思公雙桂樓下小屏中所録九十餘種但槩言其畧耳
至於花之名品則莫得而見焉因以余耳目之所聞見
及近世所出新花參校三賢所録者凡百餘品其亦殫
於此乎　─李廌洛陽名園記─洛陽花甚多種而獨名牡
丹曰花凡園皆植牡丹而獨名此曰花園子蓋無他池
亭獨有牡丹數十萬本凡城中頼花以生者畢家于此
至花時張幙幄列市肆管絃其中城中士女絶烟火逰
之過花時則復為丘墟破垣遺竈相望矣今牡丹嵗益
滋而姚黄魏紫一枝千錢姚黄無賣者　─原─胡元質牡
丹記─大中祥符辛亥春府尹任公中正宴客大慈精舍
州民王氏獻一合歡牡丹公即命圗之士庶創觀闐咽
終日蜀自李唐後未有此花凡圗畫者惟名洛陽偽蜀
王氏號其苑曰宣華權相勲臣競起第宅窮極奢麗皆
無牡丹惟徐延瓊聞秦州董成村僧院有牡丹一株遂
厚以金帛厯三千里取至蜀植于新宅至孟氏于宣華
苑廣加栽植名之曰牡丹苑廣政五年牡丹雙開者十
黄者白者三紅白相間者四後主宴苑中賞之花至盛
矣有深紅淺紅深紫淺紫淡黄鏂黄潔白正暈倒暈金
含稜銀含稜傍枝副搏合歡重臺至五十葉蜀平花散
落民間小東門外有張百花李百花之號皆培子分根
種以求利每一本或獲數萬錢宋景文公初帥蜀彭州
守朱君綽始取彭州園花凡十品以獻公在蜀四年每
花時按其名往取彭州送花遂成故事公於十種花尤
愛重錦被堆嘗為之賦盖他園所無也牡丹之性不利
燥濕彭州丘壌既得燥濕之中又土人種蒔偏得法花
開有至七百葉面可徑尺以上今品類㡬五十種有一
種色淡紅枝頭絶大者舍人程公厚倅是州目之為祥
雲其花結子可種餘花多取單葉花本以千葉花接之
千葉花来自洛京土人謂之京花單葉時號川花朱彭
州牡丹詩有蹄金㸃鬢密璋玉縷跗紅香惜持来逺春
應摘後空之句今西樓花數欄不甚多而彭州所供率
下品錢公成大時以錢買之始得名花提刑程公沂預
㑹歎曰自離洛陽今始見花爾程公故洛陽人也　─増
張邦基陳州牡丹記─洛陽牡丹之品見於花譜然未若
陳州之盛且多也園户植花如種黍粟動以頃計政和
壬辰春予侍親在郡時園户牛氏家忽開一枝色如鵞
雛而淡其面一尺三四寸髙尺許柔葩重叠約千百葉
其本姚黄也而於葩英之端有金粉一暈縷之其心紫
蕊亦金粉縷之牛氏乃以縷金黄名之以籧篨作棚屋
圍幛復張青帟䕶之于門首遣人約止逰人人輸千錢
乃得入觀十日間其家數百千余亦獲見之郡守聞之
欲翦以進於内府衆園户皆不可曰此花之變易者不
可為常他時復来索此品何以應之又欲移其根亦以
此為辭乃已眀年花開果如舊品矣　─原─陸㳺天彭風
俗記─天彭號小西京以其俗好花有京洛之遺風大家
至千本花時自太守而下徃往即花盛䖏張飲帟幕車
馬歌吹相屬最盛於清眀寒食時在寒食前者謂之火
前花其開稍大火後花則易落最喜隂晴相半時謂之
養花天栽接剔治各有其法謂之弄花其俗有弄花一
年看花十日之語故大家例惜花可就觀不敢輕翦盖
翦花則次年花絶少惟花户則多植花以謀利雙頭紅
初出時一本花取直至三十千祥雲初出亦直七八千
今尚兩千州家嵗常以花餉諸臺及㫄郡蠟蒂筠籃㫄
午於道余客成都六年嵗常得餉然不能絶佳淳熙己
酉嵗成都帥以善價私售于花户得數百苞馳驛取之
至成都露猶未晞其大徑尺夜宴西樓下燭焰與花相
映發影揺酒中繁麗動人嗟乎天彭之花要不可望洛
中而其盛已如此使異時復兩京王公将相築園亭以
相誇尚余幸得與觀焉其動心盪目又宜何如也　─増
眀袁宏道張園看牡丹記─四月初四日李長卿邀余及
顧升伯湯嘉賔鄭太初出平則門看牡丹主人為恵安
伯張公元善皓髪赬顔伺客甚謹時牡丹繁盛約開五
千餘平頭紫大如盤者甚夥西𤓰瓤舞青猊之類徧畦
有之一種為芙蓉三變尤佳曉起白如珂雪已後作嫩
黄色午間紅暈一㸃如腮霞花之極妖異者主人自言
經營四十餘年精神筋力強半疲於此花每見人間花
實即採而歸種之二年芽始茁十五年始花久則變而
為異種有單瓣而樓子者有始常而終冶麗者已老不
復花則芟其枝時殘紅在海棠猶三千餘本中設緋幕
絲肉逓作自籬落以至門屏無非牡丹可謂極花之觀
最後一空亭甚敞亭周遭皆芍藥密如韭畦墻外有隙
地十餘畝種亦如之約以開時復来廿六日偕升伯長
卿及友人李本石龍君超丘長孺陶孝若胡仲修十弟
寓庸時小修亦自密雲至遂同往觀紅者已開殘惟空
亭周遭數十畝如積雪約十餘萬本是日来者多髙户
遂大醉而歸
雜著─増─眀夏之臣評亳州牡丹─吾亳牡丹年来浸盛嬌
容三變猶在季孟之間等此而上有天香一品妬榴紅
勝嬌容宮袍紅琉璃貫珠新紅種類不一惟雜紅最後
出頗稱難得又有大黄一種輕膩可愛不減三變初開
拳曲結銹不甚舒展須大開時方到極妙䖏為一病耳
至如佛頭青為白花第一此時極多無難致大抵紅色
以花子紅銀紅桃紅為上如紫色或如木紅則卑卑不
足數矣吾亳土脉頗宜花毋論園丁地主但好事者皆
能以子種或就根分移其㨗徑者惟取方寸之芽于下
品牡丹全根上如法接之當年盛者長一尺餘即著花
一二朶二三年轉盛如上三變之類皆以此法接之其
　種類異者其種子之忽變者也其種類繁者其栽接之
　㨗徑者也此其所以盛也他䖏好事者目擊千葉大紅
　即以為至寳不遑深辨而上色上品即吾亳好事之家
　惟有力者能得之予向于牡丹亦止浮慕近且精其伎
　倆園丁好事之家窮捜而厚遺之故所得名品頗多草
　堂數武之地種蒔殆徧率以兩色併作一叢紅白異狀
　錯綜其間又以平頭紫慶天香先春紅三色插入花叢
　間雜而成文章他時盛開爛然若錦㸃綴春光亦一竒
　也
　
　
　
　
　
　
御定佩文齋廣羣芳譜卷三十二
　欽定四庫全書
御定佩文齋廣羣芳譜卷三十三
　　　花譜
　　　　牡丹二
　集藻─賦─增─唐李徳裕牡丹賦─余觀前賢之賦草木者多
　矣靡不言託植之幽深採斸之莫致風景之妍麗追賞
　之歡愉至於體物良有未盡惟牡丹未有賦者聊以狀
　之曰青陽既暮鶡鴠已鳴念蘭若之方歇歎桃李之隂
　成惟翠華之艶爚傾百卉之光英抽翠柯以布素粲紅
　芳而發榮其始也碧海霄澄驪珠躍出深波曉霽丹梓
　吐實煥神龍之銜燭皎若木之並日其盛也若紫芝連
　葉鴛雛比翼奪珠樹之鮮輝掩非烟之竒色倐忽摛錦
　紛葩似織其落也明艶未褫紅衣如脫朱草柯折珊瑚
　枝碎霞既皪而轉姸紅欲消而猶綷爾乃獨含芳意幽
　怨殘春将獨立而傾國雖不言兮似人觀其露彩猶泫
　日華初照曄其晨葩情若微笑色雖美而自豔類河汾
之窈窕逮乎的皪含景離披向風鉛華春而思蕩蘭澤
晩而光融情放縦以自得凝若煥之冶容既而華豔恍
惚繁華遽畢驚寳雉之乍迴想江妃而復出望獻璫之
玉俄以蔽光感懐珮之川悵然如失客顧余曰勿謂淑
美難乆徂芳不留彼姸華之閱世非人夀之可儔君不
見龍驤閈宏池臺御溝堂挹山林峯連翠樓有百嵗之
芳叢無昔日之通侯豈暇當飛藿之時始嗟零落且欲
同樹萱之意聊自㤀憂─原─舒元輿牡丹賦并序─古人
言花者牡丹未甞與焉葢遁乎深山自幽而芳不為貴
重所知花則何遇焉天后之鄉西河也精舎下有牡丹
其花特異天后歎上苑之有缺因命移植焉由此京國
牡丹日月寖盛今則自禁闥洎官署外延士庶之家瀰
漫如四瀆之流不知其止息之地每暮春之月遨遊之
士如狂焉亦上國繁華之一事也近代文士為歌詩以
詠其形容未有能賦之者余獨賦之以極其美曰圎𤣥
瑞精有星而景有雲而卿其光下垂遇物流形草木得
之發為紅英英之甚紅鍾乎牡丹㧞類邁倫國香欺蘭
我研物情次第而觀暮春氣極綠苞如珠清露宵偃韶
光曉驅動盪支節如解凝結百脉融暢氣不可遏兀然
盛怒如将憤洩淑日披開照耀酷烈美膚膩體萬状皆
絶赤者如日白者如月淡者如赭殷者如血向者如迎
背者如訣忻者如語含者如咽俯者如愁仰者如恱褭
者如舞側者如跌亞者如醉曲者如折宻者如織踈者
如缺鮮者如濯慘者如别初朧朧而下上次鱗鱗而重
疊錦衾相覆繡帳連接晴籠晝薰宿露宵裛或的的騰
秀或亭亭露竒或颭然如招或儼然如思或帶風如吟
或泫露如悲或垂然如縋或爛然如披或迎日擁砌或
照影臨池或山雞已馴或威鳳将飛其態萬萬胡可立
辨不窺天府孰得而見乍疑孫武來此教戰其戰謂何
揺揺纎柯玉欄滿風流霞成波歴堦重臺萬朶千窠西
子南威洛神湘娥或倚或扶朱顔色酡各衒紅缸争顰
翠蛾灼灼夭夭逶逶迤迤漢宫三千艶列星河我見其
少孰云其多弄彩呈姸壓景駢肩席發銀燭爐升絳烟
洞府真人會於羣仙晶瑩徃來金缸列錢凝睇相㸔曾
不晤言未及行雨先驚旱蓮公室侯家列之如麻咳唾
萬金買此繁華遑恤終日以言相誇列幄庭中歩障開
霞曲廡重梁松篁交加如貯深閨似隔絳紗髣髴息媯
依稀館娃我來觀之如乗仙槎脉脉不語遲遲日斜九
衢遊人駿馬香車有酒如澠萬坐笙歌一醉是競莫知
其他我按花品此花第一脫落羣類獨占春日其大盈
尺其香滿室葉如翠羽擁抱櫛比蕊如金屑妝飾淑質
玫瑰羞死芍藥自失夭桃斂迹穠李慙出躑躅宵潰木
蘭濳逸朱槿灰心紫薇屈膝皆讓其先敢懐憤嫉煥乎
美乎后土之産物也使其花如此而偉乎何前代寂寞
而不聞今則昌然而大來豈草木之命亦有時而塞亦
有時而開吾欲問汝曷為而生哉汝且不言徒留玩以
徘徊　─增─宋蔡襄季秋牡丹賦并序─爽秋渉杪扶欄間
有牡丹舊枿輒吐芳桋亭亭上擢發紅葩一大可徑咫
扶欄當彩翠亭之右亭屹縣圃之西北隅圃直縣堂之
背縣介大江之南葢漢元朔中江都易王上封其子敢
為丹陽侯邑于蕪湖此其地歟今為太平州筦時河間
凌公尹之行再期矣政休賦集又所瀕江英游雅故受
署齎代被召将命者憧憧然率道其疆故觴詠之娱相
因無缺及此珍卉馨茂公有異時之貴趣張具髙會于
其側所謂彩翠亭者酒三行濟陽蔡某釂舉而言曰公
走文章聲二紀于兹顛葆㡬華位不過禁省二丞官不
過萬户長吏而善禦外物居頗休閒獨以浩博記書稱
道聖明為事今是花也韜英和緒揭麗蕭辰時雖後而
且大盛意者公其日寖亨會才慮将有所售乎昔騷人
取香草美人以嫓忠潔之士牡丹者亦其類歟請為公
賦之其詞曰朔羽南翔建杓西宅霜天一清露草皆白
悲哉轉凉葉于亭臯兮悵穠華之閴寂均百草之不能
秋兮何此花天姿之的的使人觀之若披大暑兮臨清
湘剝層霾兮仰白日厥初槁壤潜春扶欄向夕芳枝舉
以融怡絳蕊局兮羃䍥寳霧宵籠鮮風曉坼麗或中人
香可專國刻紅炬以烘燄綴彤霞而薦色鬰茀誰語丰
葺自持非倚瑟之神女抑善賦之文姬俯清都而時下
簸晴陽以孤嬉霄灝瀚兮排金扉氣砊碭兮張寳帷霓
曄煜兮掲朱旗雲曈曨兮披纁衣􁑑綠跗兮矉修眉姹
鮮萼兮伸微辭沛怡愉兮新相知𦕈悽惻兮送将歸桃
有援兮溪之曲蓮為媒兮澤之湄羗此物之善逺亶夫
君之後時君不聞佳麗皇州喧繁戚里清籞迢迢名園
亹亹綺櫳曉兮金鑷聲繡墻明兮雨苔紫嚴霰纔歸光
風半起于是萬蒂駢紅交柯結翠宻顔紆餘斜袂輕綺
文鴛羣飛鶴錦横被縓葢攀聨緹裳積委則有姝姝玉
人翩翩卿子寳韉過兮飛電珠幰來兮流水擁翫佳辰
笑語成市彼瓊㽔美英縹葉新蘤羞不得借其餘光矧
標揚乎意氣今何為兮江之干地之卑兮嵗将䦨荆蕪
比兮霜月寒望下苑兮思上蘭嘉夲擢兮靈根盤泊淮
波兮鮮楚山是知元冶一陶昌生萬育無左右先容者
淪乎朽株當匠伯不顧者被之散木譬此花之賦命兮
亦節暮而葩獨然貴賤反衍禍福倚伏其暮也何遽不
為貴其獨也庸知不為福噫化工物情吾以此卜　─原
明徐渭牡丹賦─何名花之盛美稱洛陽為無雙東青州
而南越曾不足以頡頑兹上代之無聞始絶盛乎皇唐
爾其月陂堤上長夀街東張家園裏汾陽宅中當春光
之既和藹亭榭之載營天宇曠霽兮絲遊景物招人而
事起彼公子兮王孫蹙遊龍于流水遶兹葩而宻坐藉
芳草而芉芉感盛年之若斯傷代謝之能㡬爾則粉承
日華朱含霧雨羣蒂如翔交柯如拒凌晨併妝對客不
語衛尉出婢子於羅幃鄂君擁翠被于江渚當其百蕊
千芽照耀朱霞緑葉紛紜望之轉賒若儒生之授學列
女樂于絳紗迨夫背户迎窓上下甍簷二三作隊矯矯
愈鮮飛燕進女弟于逺條夫人挟三國而朝天錦瓣重
捲檀心飛屑柔鬚夜殷怒苞曉决宛婦姑之反唇似相
稽而無說則有若盛時合㳫諸娣從韓姞以同歸颯顔
凋衰漢主放宫人而憎别風薦小爽雨委微温楚姝舞
歇于章臺陳后泣罷于長門亦有細加巨上慎妃横逼
座之勢紫侍黄側班姬抗同輦之尊或勁而昂媫妤當
逸熊于上殿或翹而望處子窺宋玉于東垠既離以披
亦競而駢近不極態逺不盡姸夫彷彿乎佳麗意所想
而隨存奚㧞引之數姝可罄比而殫論
五言古詩─增─唐白居易和錢學士白牡丹─城中㸔花客
旦暮去營營素華人不顧亦占牡丹名開在深寺中車
馬無來聲惟有錢學士盡日繞叢行憐此皓然質無人
自芳馨衆嫌我獨賞移植在中庭留景夜不暝迎晨曙
先明對之心亦静虚白相向生唐昌玉蕊花攀玩衆所
争折來比顔色一種如瑶瓊彼因稀見貴此以多為輕
始知無正色愛悪隨人情豈惟花獨爾理與人事并君
㸔入時者紫豔與紅英　─秋題牡丹叢─晩叢白露夕衰
葉凉風朝紅豔乆已歇碧芳今亦銷幽人坐相對心事
共蕭條　─原─白居易西明寺牡丹花時憶元九─前年題
名處今日㸔花來一作芸香吏三見牡丹開豈獨花堪
惜方知老暗催何况尋花伴東都去未回詎知紅芳側
春盡思悠哉　─買花─帝城春欲暮喧喧車馬度共道牡
丹時相隨買花去貴賤無常價酬値㸔花數灼灼百朶
紅戔戔五束素上張幄幕庇㫄織芭籬䕶水灑復泥封
移來色如故家家習為俗人人迷不悟有一田舎翁偶
來買花處低頭獨長歎此歎無人喻一叢深色花十户
中人賦　─增─元稹和白樂天秋題牡丹叢─敝宅艶山卉
别來長歎息吟君晩叢詠似見催隤色欲識别後容勤
過晩叢側　─永夀寺㸔牡丹─曉入白蓮宫琉璃花界淨
開敷多喻草凌亂被幽徑壓砌錦地鋪當霞日輪映蝶
舞香暫飄蜂牽蕊難正籠處彩雲合露湛紅珠瑩結葉
影自交揺風光不定繁華有時節安得保全盛色見盡
浮榮希君了真性　─李端鮮于少府宅木芍藥─謝家能
植藥萬簇相縈倚爛熳綠苔前嬋娟青草裏垂䦨復照
户暎竹仍臨水驟雨發芳香迴風舒錦綺孤光雜新故
衆色更重累散碧出踈荂分黄成細蕊遊蜂髙更下驚
蝶坐還起玊貎對應慙霞標方不似春隂憐弱蔓夏日
同短晷迴落報衰榮交闗鬬紅紫花信可未䦨詩情詎
能止上客屢移仗幽僧勞凭几初命雖薄劣幸得陪君
子致謝賢主人何庸樹桃李─原─宋蘓軾雨中㸔牡丹─
霧雨不成㸃暎空疑有無時於花上見的皪走明珠秀
色洗紅粉暗香生雪膚黄昏更蕭索頭重欲相扶　明
日雨當止晨光在松枝清香入花骨肅肅初自持午景
發濃豔一笑當及時依然暮還斂每似惜幽姿　幽姿
不可惜後日東風起酒醒何所見含粉抱青子千花與
百草共盡無姸鄙未忍汚泥沙牛酥煎落蕊　─增─張耒
與潘仲達─淮揚牡丹花盛不如京雒姚黄一枝開衆豔
氣如削亭亭風塵裏獨立朝百萼誰知臨老眼得到美
葵藿　─明李東陽鏡川先生宅賞白牡丹─玊堂天上清
玊版天下白幸從清切地見此純正色露苞春始凝脂
萼曉新坼檀深藹薫心絳淺微近積終焉保貞素不涴
脂與澤先生無物玩聊以物自適澹哉君子懐富貴安
可易臨軒撫流景愛此不忍摘我亦惜春心逢花作花
客先生顧客笑偶此非宿昔客去花未䦨嫣然共今夕
七言古詩─增─唐權徳輿慈㤙寺清上人院牡丹歌─澹蕩
韶光三月中牡丹偏自占春風時過寳地尋香徑已見
新花出故叢曲水亭西杏園北穠芳深院紅霞色擢秀
全勝珠樹林結根幸在青蓮域艶蕊鮮房次第開含烟
洗露照蒼苔龎眉倚杖禪僧起輕翅縈枝舞蝶來獨坐
南臺時共美間行古刹情何已花開一曲奏陽春應為
芬芳比君子　─原─白居易牡丹芳─牡丹芳牡丹芳黄金
蕊綻紅玊房千片赤英霞爛爛百枝絳㸃燈煌煌照地
初開錦繡叚當風不結蘭麝嚢仙人琪樹白無色王母
蟠桃小不香宿露輕盈泛紫艶朝陽照耀生紅光紅紫
二色間深淺向背萬態隨低昂暎葉多情隠羞面卧叢
無力含醉妝低嬌笑容疑掩口凝思怨人如斷膓穠姿
貴彩信竒絶雜卉亂花無比方石竹金錢何細碎芙蓉
芍藥苦尋常遂使王公與卿士遊花冠葢日相望庳車
軟輦貴公主香衫細馬豪家郎衛公宅静閉東院西明
寺深開北廊戲蝶雙舞㸔人乆殘鶯一聲春日長共愁
日照芳難駐仍張帷幕垂隂凉花開花落二十日一城
之人皆若狂三代以還文勝質人心重華不務實重華
直至牡丹芳其來有漸非今日元和天子憂農桑䘏下
動天天降祥去年嘉禾生九穗田中寂寞無人至今年
瑞麥分兩岐君心獨喜無人知無人知可歎息我願暫
求造化力減却牡丹妖艶色少迴卿士愛花心同似吾
君憂稼穡─增─李賀牡丹種曲─蓮枝未長秦蘅老走馬
駝金劚春草水灌香泥却月盆一夜綠房迎白曉美人
醉語園中烟晩華已散蝶又闌梁王老去羅衣在拂袖
風吹蜀國絃歸霞帔拖蜀帳昬嫣紅落粉罷承㤙檀郎
謝女眠何䖏樓臺月明燕夜語　─李咸用逺公亭牡丹
雁門禪客吟春亭牡丹獨逞花中英雙成膩臉偎雲屏
百般姿態因風生延年不敢歌傾城朝暮雲雨愁娉婷
蕊繁蟻脚粘不行蝶迷蜂醉飛無聲廬山根脚含精靈
發姸吐秀藂君庭湓江太守多閒情欄朱繞絳㽞輕盈
潺潺醁醴當風傾平頭奴子啾銀笙紅葩艶艶交童星
左文右武憐君榮白銅堤上慙清明　─原─宋歐陽修洛
陽牡丹圗─洛陽地脉花最冝牡丹尤為天下竒我昔所
記數十種于今十年半㤀之開圗若見故人面其間數
種昔未窺客言近嵗花特異徃徃變出呈新枝洛人驚
誇立名字買種不復論家貲比新較舊難優劣争先擅
價各一時當時絶品可數者魏紅窈窕姚黄肥夀安細
葉開尚少朱砂玊版人未知傳聞千葉昔未有只從左
紫名初馳四十年間花百變最後最好潜溪緋今花雖
新我未識未信與舊誰姸媸當時所見已云絶豈有更
好此可疑古稱天下無正色似恐世好隨時移鞓紅鶴
翎豈不美斂色如避新來姬何况逺說蘓與賀有類後
世誇嬙施造化無情疑一槩偏此著意何其私又疑人
心愈巧偽天欲鬬巧窮精微不然元化樸散乆豈特近
嵗尤澆漓争新鬭麗若不已更後百載知何為但令新
花日愈好惟有我老年年衰─增─歐陽修謝觀文王尚
書恵西京牡丹─京師輕薄兒意氣多豪俠争誇朱顔事
年少肎慰白髪将花插尚書好事與俗殊憐我霜毛苦
蕭颯贈以洛陽花滿盤鬭麗争竒紅紫雜兩京相去五
百里㡬日馳來足何㨗紫檀金粉香未吐緑萼紅苞露
猶浥謂我甞為洛陽客頗向此花曾渉獵憶昔進士初
登科始事相公沿吏牒河南官屬盡賢俊洛城池籞相
連接我時年纔二十餘每到花開如蛺蝶姚黄魏紫腰
帶鞓潑墨齊頭藏綠葉鶴翎添色又其次此外雖妍猶
婢妾爾来不覺三十年嵗月纔如熟羊胛無情草木不
改色多難人生自摧拉見花了了雖舊識感物依依㡬
抆睫念昔逢花必沽酒起坐驩呼屢傾榼而今得酒復
何為愛花繞之空百匝心衰力懶難勉强與昔一何殊
勇怯感公意厚不知報墨筆淋漓口徒囁　─梅聖俞牡
丹─洛陽牡丹名品多自謂天下無能過及來江南花亦
好絳紫淺紅如舞蛾竹隂水照增顔色春服貼妥裁輕
羅時結遊朋去尋玩香吹酒面生紅波粉英不忿付狂
蝶白髪強插成悲歌明年更開余已去風雨摧殘可奈
何　─韓欽聖問西洛牡丹之盛─韓君問我洛陽花争新
較舊無窮已今年誇好方絶倫明年好更還相比君疑
造化特著意果乃區區可羞恥甞聞都邑有勝意既不
鍾人必鍾此由是其中立品名紅紫葉繁矜色美萌芽
始見長蒿萊氣熖旋㸔壓桃李乃知得地偶增異遂出
羣葩號竒偉亦如廣陵多芍藥閭井荒殘無可齒淮山
邃秀付草樹不産髦英産佳卉人於天地亦一物固與
萬類同生死天意無私任自然損益推遷定有彼彼盛
此衰皆一時豈闗覆幬為偏委呼兒持紙書此說為我
緘之報韓子　─原─蘓軾惜花─吉祥寺中錦千堆前年買
花真盛哉道人勸我清明來腰皷百面如春雷打徹凉
州花自開沙河塘上戴花回醉倒不覺吴兒咍豈知如
今雙鬢催城西古寺沒蒿萊有僧閉門手自栽千枝萬
葉巧翦裁就中一叢何所似碼碯盤盛金縷杯而我食
菜方清齋對花不飲花應猜夜來雨雹如李梅紅殘綠
暗吁可哀　─楊萬里題周益公天香堂牡丹─君不見沉
香亭北専東風謫仙作頌天無功又不見君王殿後春
第一領袖衆芳捧堯日此花同春轉化鈞一風一雨萬
物春十分整頓春光了收黄拾紫歸江表天香染就山
龍裳餘芬却染水雲鄊青原白鷺萬松竹被渠染作天
上香人間何曾識姚魏相公新移洛陽裔呼酒先招野
客㸔不醉花前為誰醉　─增─元張養浩毛良卿送牡丹
三年野䖏雲水俱逢春未始襟顔舒故人持贈木芍藥
慰我意重明月珠入門神彩射人倒荒邨争㸔傾城姝
急呼瓶水浴紅翠明窓浄几相依於自言私第惟此夲
每開蹏轂窮朝晡樹髙丈許花數十紫雲滿院春扶踈
栽培直訝天上種熏染不類人間株有時風蕩香四出
舉國皆若蘭為裾貧家蔀屋僅數椽照耀無異華堂居
天葩如此忍輕負轉首夢斷巫山孤明當灑掃遲鳧舄
未審肎踵荒寒無余聞感徳良勤劬乆習懶散倦世途
深藏非是徳公傲索居莫哂儀曺愚禁厨一臠味已得
類推固可知其餘君持詩去為花誦蜂蝶應亦相歡娱
　─宋褧朝元宫白牡丹─瑶圃廓落崑崙髙霓旌豹節凌
旋飈東門偷種來塵囂開雲鏤月百千瓣雪痕氷璺辭
鎪琱重臺複榭玊版白濕露擁出青霞嬌瓊娥愛春受
春足香腴酥膩愁風消人間洛陽紅紫妖紫霞灔灔吹
秦簫青鸞望極何當招─原─明桑恱白牡丹─一春無計
消繁華坐香傍色餐流霞妖桃穠李俱小器揩目晩㸔
花大家素質盈盈美無度何年謫下瑶臺路精神飛入
銀河篇體態都歸洛神賦神樂觀主容臺卿空花壓眼
真無情吾儕放浪為無事東風斗酒消春晴曽聞二夲
歸天上㡬度重瞳轉相向内園㸃綴黄金屋禁苑安排
紫絲帳朅來此種㽞人間託根洞府非塵寰隨時窮達
花不識天遊何必乗青鸞萬事到頭俱瑣瑣大觀萬物
皆無我半醉題詩謝主人名花可鑄傳千古　─沈周吴
瑞卿染墨牡丹─雨晴風晴日杲杲趂此㸔花花更好澆
紅要盡三百觴請客不湏辭量小野僧栽花要客到急
掃風軒破清曉知渠色相夲来空未必真成被花惱吴
生又與花傳神紙上生涯春不老青春展卷無時無姚
家魏家何足道　─唐順之同院僚觀閣中牡丹作─西掖
衡連翡翠城籠烟䙚霧百花明祗謂紫薇方吐萼忽言
紅藥已敷英紅藥葳㽔艶盛陽萬年春色在文昌寜同
鄴下芙蓉苑詎比洛陽桃李場裁成異瓣千般錦纈就
同心一様黄金閣披時渾是畫綺樓凝處并疑妝濯枝
故向鳳池上裛露偏依仙掌傍仙掌嶙峋對鳳池詞郎
侍直鷺鴛齊玲瓏玊佩花間映飄曵羅衫葉下迷花間
葉下情無極含笑含嬌似相識羞将雞舌鬭馨香欲取
䴊冠並顔色翠幙分㸔態轉新朱欄斜倚不勝春未採
孫根助靈液聊持芳蕊贈佳人　─王世貞季園賞白牡
丹─三月一出遊季園千竒萬麗攅雕欄紛紛紅紫盡辟
易中有一株白牡丹初疑龍池晏罷舞雙成盤又似洗
頭盆暫缷天女冠姑射寒生雪膚粟鬰儀風細霓裳單
河宗攻玉乍成斗鮫室淚珠叢作團優鉢曇名亦浪語
璚花么麽何足觀太真霞臉帶醉色覩此亦學江妃酸
舉觴酬季郎化工在手汝不難得非揚州觀頭逢七七
又何必善和坊裏延端端即使宋人琢此瓣百嵗那得
兹花㸔老夫乆寂寞為爾暫為歡冄進金叵羅屬客莫
留殘日落不落天闌干欲去不去心盤桓皎然秀色轉
可餐他年倘許蕊珠會别跨長螭勝紫鸞─增─陸師道
昌公房㸔牡丹歌甞聞樂府牡丹芳春來一城人若狂
我今日日被花惱毋乃花淫如洛陽吴中三月花如綺
百品千名鬭竒靡名園徃徃平泉莊禪宫處處西明寺
我今曵杖登武丘昌公精舎花枝柔動如迎笑静若醉
頰白腮紅名玉樓此花初移得春淺六寸圎開天女面
對花一飲三百杯醉裏題詩寫花片沈家白花湼不緇
三花相亞玊交枝何郎膩粉拭香汗虢國新妝淡掃眉
主人開筵浮大白為花傳神贈賔客輕綃颯颯欲飄香
　　琪樹盈盈轉生色酣酒為言興未已邀㸔石佛千頭紫
　　衣色相鮮繡佛前天芬似入祇林裏初来一朶如傾杯
　　坐乆數花相次開花神好客向客笑不用臨風羯鼓催
　　三日㸔花花轉靚未似潘園稱最盛中庭一樹丈五髙
　　碧瓦雕簷錦叢映西齋亦是玊樓春數之二百花色勻
　　夀安紅與細葉紫更有異種誇東隣越羅蜀錦㸔不足
　　艶裹明妝貯金屋身如遊蜂繞花戲月明還向花房宿
　　也知天意自憐人但令到䖏花枝新况逢晴景與佳侣
　　狂吟爛醉今經旬人生歡樂能㡬許百病千愁更風雨
　　安得年年似此遊作歌且紀千花譜
　　五言律詩─
御製詠各種牡丹─晨葩吐禁苑花蒔就新晴玊版叅仙蕊金
　絲雜緑英色含潑墨發氣逐彩雲生莫訝清平調天香自
　有情
　　原唐王建題所賃宅牡丹花─賃宅得花饒初開恐是妖
　　粉光深紫膩肉色退紅嬌且願風留著惟愁日炙燋可
憐零落蕊收取作香燒　─李商隱僧院牡丹─葉薄風才
倚枝輕霧不勝開先如避客色淺為依僧粉壁正蕩水
緗幃初卷燈傾城唯待笑要裂㡬多繒　─增─温庭筠牡
丹─輕隂隔翠幃宿雨泣晴暉醉後佳期在歌餘舊意非
蝶繁輕粉住蜂重抱香歸莫惜熏爐夜因風到舞衣
韓琮咏牡丹未開者─殘花何䖏藏盡在牡丹房嫩蕊包
金粉重葩結繡囊雲凝巫峡夢簾閉景陽妝應恨年華
促遲遲待日長　─李咸用牡丹─少見南人識識來嗟復
驚始知春有色不信爾無情恐是天地媚暫隨雲雨生
縁何絶尤物更可比姸明　─王貞白白牡丹─榖雨洗纎
素裁為白牡丹異香開玊合輕粉泥銀盤時貯露華濕
宵傾月魄寒佳人淡妝罷無語倚朱欄　─裴說牡丹─數
朶欲傾城安同桃李榮未曽貧䖏見不似地中生此物
疑無價當春獨有名遊蜂與蝴蝶來徃自多情　─原─宋
梅堯臣延羲閣牡丹─花中第一品天上見應難近署多
紅藥層城有射干生雖由地勢開不許人㸔天子何時
賞宫娥捧玉盤　─范鎮牡丹─自古成都勝開花不似今
徑圍三尺大顔色㡬重深未放香噴雪仍藏蕊散金要
知空相諭聊見主人心　─增─韓絳次韻─徑尺千餘朶矜
誇古復今錦城春物異粉面瑞雲深賞愛難㤀酒珍竒
不貴金應知空色理夢幻即惟心　─韓維次韻─勝事常
歸蜀竒葩又騐今仙冠裁様巧彩筆費功深白豈容拖
粉紅湏陋間金不嗟珍賞異千里見君心　─原─范純仁
次韻─牡丹開蜀國盈尺豈如今姸麗色殊衆栽培功倍
深矜誇傳萬里圗寫費千金難就朱闌賞徒揺逺客心
　─元王惲和仲常牡丹詩─漢殿承㤙早金盤薦露新色
酣中省樂香重錦窠春儘殿羣芳後誰辭載酒頻清如
司馬相也作插花人　─曺伯啟陪馬克修治書謁天㳺
孫真人方丈堦前牡丹盛開巵酒同玩座中范提㸃索
詩─拉友尋佳致琳宫引興長服膺思酒聖拭目待花王
逝水年華急行雲世態忙無因駐清景春色又斜陽
原─明桑恱牡丹─尤物開何晩餘香貯小亭繁華愁日暮
富貴自天成花合隋時寵根疑宋末生拂衣尋古色屋
角老松青　─申時行適適園牡丹亭─洛中移小景亭北
倚新妝題䖏皆名品開時正艶陽露凝酣酒色風度返
魂香解道稱姚魏繁華壓衆芳　─眭石詠牡丹─繡幄擁
花王穠姿鬭艶陽枝枝承日彩片片引天香托植依餘
地含清逐後行獨憐春殿裏歌舞侍瑶觴
七言律詩─增─唐韓愈戲題牡丹─幸自同開俱隠約何湏
相倚鬭輕盈凌晨并作新妝面對客偏含不語情雙燕
無機還拂掠遊蜂多思正經營長年是事皆抛盡今日
欄邉暫眼明　─原─李商隱牡丹─錦幃初卷衛夫人繡被
猶堆越鄂君垂手亂翻雕玊珮折腰争舞鬰金裙石家
蠟燭何曽翦荀令香爐可待熏我是夢中傳彩筆欲書
花葉寄朝雲　─增─李商隠回中牡丹為雨所敗二首─下
苑他年未可追西州今日忽相期水亭暮雨寒猶在羅
薦春香暖不知舞蝶殷勤收落蕊佳人惆悵卧空幃章
臺街裏芳菲伴且問宫腰損㡬枝　浪笑榴花不及春
先期零落更愁人玊盤迸淚傷心數錦瑟驚絃破夢頻
萬里重隂非舊圃一年生意屬流塵前溪舞罷君回顧
并覺今朝粉態新　─温庭筠牡丹─水漾晴紅壓叠波曉
來金粉覆庭莎裁成艶思偏應巧分得春光最數多欲
綻似含䨇靨笑正繁疑有一聲歌華堂客散簾垂地想
凭闌干斂翠蛾　─方干牡丹─借問庭前早晩栽座中疑
是畫屏開花分淺淺臙脂臉葉墮殷殷膩粉腮紅砌不
湏誇芍藥白蘋何用逞重臺殷勤為報㸔花客莫學遊
蜂日日來　不逢盛暑不衝寒種子成叢用法難醉眼
莫為抛去得狂心更擬折來㸔凌霜烈火吹無熖裛露
隂霞曬不乾莫道嬌紅怕風雨經時猶自未凋殘　─原
韓琮牡丹─桃時杏日不争濃葉帳隂成始放紅曉艶逺
分金掌露暮香深惹玊堂風名遺蘭杜千年後貴擅聲
歌百醉中如夢如仙忽零落暮霞何䖏緑屏空　─增─李
山甫牡丹─邀勒春風不早開衆芳飄後上樓臺數苞仙
艶火中出一片異香天上來曉露精神妖欲動暮烟情
態恨成堆知君也解相輕薄斜凭䦨干首重迴　─薛能
牡丹─去年零落暮春時淚濕紅箋怨别詩常恐便同巫
峡散何因重有武陵期傳情每向馨香得不語還應彼
此知見欲闌邉安枕席夜深閒共說相思　牡丹愁為
牡丹饑自惜多情欲瘦羸穠艶冷香初葢後好花甘雨
正開時吟蜂徧坐無閒蕊醉客曽偷有折枝京國别來
誰占玩此花光景屬吾詩　─秦韜玉牡丹─折妖放艶有
誰催疑就山中旋折來圗把一春皆占斷故留三月始
教開壓枝金蕊香如撲逐朶檀心巧勝裁好是酒闌絲
竹罷倚風含笑向樓臺　─唐彦謙牡丹─真宰多情巧思
新故将能事送殘春為雲為雨徒虚語傾國傾城不在
人開日綺霞應失色落時青帝合傷神嫦娥婺女曽相
送留下鴉黄作蕊塵　─吴融紅白牡丹─不必繁絃不必
歌静中相對更情多殷鮮一半霞分綺潔澈傍邉月颭
波㸔乆願成莊叟夢惜留湏倩魯陽戈重來應共今來
别風墮香殘襯緑莎　─僧院白牡丹二首─膩若裁雲薄
綴霜春殘獨自殿羣芳梅妝向日霏霏暖紈扇揺風閃
閃光月魄照來空見影露華凝後更多香天生潔白冝
清浄何必殷紅映洞房　侯家萬朶簇霞丹若並雙林
素艶難合影只應天際月分香多是畹中蘭雖饒百卉
争先發還在三春向後殘想得恵休凭此檻肯将榮落
意來㸔　─殷文圭趙侍郎宅㸔紅白牡丹因寄楊状頭
贊圗─遲開都為讓羣芳貴地栽成對玉堂紅艶褭烟疑
欲語素華映月祗聞香翦裁偏得東風意淡薄如矜西
子妝雅稱花中為首冠年年長占斷春光　─李建勲晩
春送牡丹─携觴邀客繞朱欄膓斷殘春送牡丹風雨數
來留不得離披将謝忍重㸔氛氤蘭麝香初减零落雲
霞色漸乾借問少年能㡬許不湏堆酒壓杯盤　─殘牡
丹─膓斷題詩如執别芳茵愁更繞闌鋪風飄金蕊㸔全
落露滴檀英又暫蘓失意媫妤妝漸薄背身妃子病教
扶迴㸔池館春歸也又是迢迢㸔畫圗　─李中柴司徒
宅牡丹─暮春䦨檻有佳期公子開顔乍拆時翠幄宻籠
鶯未識好香難揜蝶先知願陪妓女争調樂欲賞賔朋
預課詩只恐却隨雲雨去隔年還是動相思　─張蠙觀
江南牡丹─北地花開南地風寄根還與客心同羣芳盡
怯千般態㡬醉能消一畨紅舉世祗将華勝實真禪原
喻色為空近年明主思王道不許移栽滿六宫　─原─羅
隠牡丹─似共東風别有因絳羅髙捲不勝春若教觧語
應傾國任是無情亦動人芍藥與君為近侍芙蓉何䖏
避芳塵可憐韓令功成後辜負穠華過此身　─增─徐夤
牡丹─萬萬花中第一流殘霞輕染嫩銀甌能狂紫陌千
金子也惑朱門萬户侯朝日照開携酒㸔暮風吹落繞
闌收詩書滿架塵埃撲盡日無人略舉頭　─尚書座上
賦牡丹花其花自越中移植─流蘓凝作瑞花精仙閣開
時麗日晴霜月冷銷銀燭熖寳甌圎印彩雲英嬌含嫩
臉春妝薄紅蘸香綃艶色輕早晩有人天上去寄他将
贈董雙成　─依韻和尚書冄贈牡丹花─爛銀基地薄紅
妝羞殺千花百卉芳紫陌昔曽遊寺㸔朱門今冄繞闌
望龍分夜雨資嬌態天與春風發好香多著黄金何䖏
買輕橈揺過鏡湖光　─白牡丹─蓓蕾抽開素練囊瓊葩
熏出白龍香裁分楚女朝雲片翦破姮娥夜月光雪句
豈湏徵桞絮粉腮應恨帖梅妝檻邉㡬笑東籬菊冷折
金風待降霜　─憶牡丹─綠樹多和雪霰栽長安一别十
年來王孫買得價偏重桃李落殘花始開宋玊鄰邉腮
正嫩文君罏畔錦初裁滄州春夢空腸斷㸔盡猶将勸
酒杯　─惜牡丹─今日狂風掲錦筵預愁吹落夕陽天閒
㸔紅艶只湏醉漫借黄金豈是賢南國好偷誇粉態漢
宫冝摘贈神仙良時誰作鶯花主白馬王孫恰少年
劉兼冄㸔光福寺牡丹─去年曾㸔牡丹花蛱蝶迎人傍
彩霞今日冄遊光福寺春風吹我入仙家當筵芬馥歌
唇動倚檻嬌羞醉眼斜來嵗未朝京闕去依前和露載
歸衙　─釋歸仁牡丹─三春堪惜牡丹竒半倚朱闌欲綻
時天下更無花勝此人閒偏得貴相宜偷香墨蟻斜穿
葉窺蝶黄鶯倒挂枝除却解禪心不動筭應狂殺五陵
兒　─原─魚𤣥機賣殘牡丹─臨風興歎落花頻芳意潜消
又一春應為價髙人不問却縁香甚蝶難親紅英只稱
生宫裏翠葉那堪染露塵及至移根上林苑王孫方恨
買無因　─增─宋冦凖應制賦牡丹─栽培終得近天家獨
有芳名出衆花香逓暖風飄御座葉籠輕靄襯明霞縱
吟冝把紅牋擘留賞惟張翠幄遮深覺侍臣千載幸許
隨仙仗㸔穠華　─韓琦晝錦堂賞牡丹─從來三月賞芳
妍開晩今逢首夏天料得東君私此老且留西子乆當
筵桞絲偷學傷春緒榆莢争飛買笑錢我是至和親植
者雨中相見似澘然　─再賞牡丹─錦堂重賞牡丹紅不
惜殘英數日空嘉艶豈無來嵗好清歡難得故人同誰
言山下曾為雨只恐身輕去逐風且共對花開口笑莫
持姚左較雌雄　─趙抃禁省牡丹─校文春殿籥天闗内
籞千葩放牡丹風捲異香來幕帟日披濃艶出闌干芳
菲喜向禁中見憔悴憶曾江外㸔翦賜從臣君意重數
枝和露入金盤　─胡宿憶薦福寺牡丹─十日春風隔翠
岑祗應繁朶月成隂樽前可要人頺玉樹底遥知地側
金花界三千春𣺌𣺌銅槃十二夜沉沉雕盤分篸何由
得空作西州擁鼻吟　─蔡襄陪提刑郎中吉祥院㸔牡
丹─節候初臨榖雨期滿天風日助芳菲生來已占妙香
國開䖏全烘直指衣攪照儘教烏帽重放歌湏遣羽觴
飛前騶不用𫝊呼急待與遊人一路歸　─蘓軾常潤道
中有懐錢塘寄述古─國色夭嬈酒半酣去年同賞寄僧
檐但云撲撲晴香軟誰見森森曉態嚴榖雨共驚無㡬
日蜜蜂未許輒先甜應湏火急回征棹一片辭枝可得
黏　─杭州牡丹開時周令作詩見寄次其韻─羞歸應為
負花期已見成隂結子時與物寡情憐我老遣春無恨
頼君詩玊臺不見朝酣酒金縷猶歌空折枝從此年年
定相見欲師老圃問樊遲　─朱長文淮南牡丹─竒姿湏
賴接花工未必妖華限洛中應是春皇偏與色却教仙
女媿乗風朱欄共約他年賞翠幙休嗟數日空誰就東
吴為品第清晨仔細閲芳叢　─陸㳺牡丹─吾國名花天
下知園林盡日敞朱扉蝶穿宻葉常相失蜂戀繁香不
記歸欲過每愁風蕩漾半開却要雨霏微良辰樂事真
當勉莫遣匆匆一片飛　─原─楊萬里謝張公父送牡丹
病眼㸔書痛不勝洛花千朶喚雙明淺紅醲紫各深様
雪白鶴黄非舊名擡舉精神微雨過留連消息嫩寒生
蠟封水養松窓底未似雕欄倚半酲　─詠重臺九心淡
紫牡丹─紫玊盤盛碎紫綃碎綃擁出九嬌嬈都将些子
鬰金粉亂㸃中央花片梢葉葉鮮明還互照亭亭丰韻
不勝妖折來細雨輕寒裏正是東風拆半苞　─增─楊萬
里賦周益公平園白花青緣牡丹─東皇封作萬花王更
賜珍華出上方白玊杯将青玊緣碧羅領襯翠羅裳古
來洛口元無種今去天心别作香塗改歐家記文㸔此
花未出說姚黄　─立春檢牡丹─牡丹又欲試春妝忙得
閒人也作忙新舊年頭将替換去留花眼費商量東風
從我袖中出小蕾已含天上香只道開時恐膓斷未開
先自斷人膓　─春半雨寒牡丹殊無消息─今嵗芳菲儘
未忙去年二月牡丹香寒暄不定春光晩榮落儘遲花
命長纔一兩朝晴炫野又三四陣雨鳴廊對江魏紫拳
如蕨而况姚家進御黄　─金蔡珪和彦及牡丹時方北
趨薊門情見乎辭─舊年京國賞春濃千朶曾開共一叢
好事祗今歸北圃知音誰與醉東風臨觴笑我官程逺
賦物輸君句法工却笑燕城花更晩直應趁得馬家紅
　─郝俣應制状元紅─仙苑竒葩别曉叢緋衣香拂御爐
風巧移傾國無雙艶應費司花第一功天上異㤙深雨
露世間凡卉謾鉛紅情知不逐春歸去常在君王顧盻
中　─劉仲尹西溪牡丹─為雲為雨定成虚醉臉籠嬌試
粉初舉國春風避姚魏換胎天質到黄徐百年金谷憑
闌袖三月揚州載酒車我欲禪居浄餘習湖灘枕石㸔
㳺魚　─党懐英應制粉紅雙頭牡丹─卿雲分瑞兩嫣然
鏡裏妝成穀雨天曉日倚闌閒妬艶春風拾翠偶駢肩
水南水北何曾見桃葉桃根夲自仙夢想沉香亭北檻
畧修花譜記芳妍　春意應嫌芍藥遲一枝分秀伴雙
蕤並肩翠袖初酣酒對鏡紅妝欲鬭竒上苑風烟工獻
巧中天雨露夲無私更㸔散作人間瑞萬里黄雲麥兩
岐─趙秉文五月牡丹應制─好事天工養露芽陽和趁
及六龍車天香䕶日迎朱輦國色留春待翠華榖雨曾
霑青帝澤熏風又捲赤城霞金盤薦瑞休嗟晩猶是人
間第一花─元好問紫牡丹─金粉輕黏蝶翅勻丹砂濃
抹鶴翎新儘饒姚魏知名早未放徐黄下筆親映日定
應珠有淚凌波長恐襪生塵如何借得司花手偏與人
間作好春　天上真妃玊鏡臺醉中遺下紫霞杯已從
香國偏薰染更怕花神巧翦裁微度麝熏時約畧驚移
鸞影却低回洗妝正要春風句寄謝詩人莫浪來　─元
吴澄次韻楊司業牡丹─誰是舊時姚魏家喜從官舎得
竒葩風前月下妖嬈態天上人間富貴花化魄他年鎖
子骨㸃唇何䖏箭頭砂後庭玉樹聞歌曲羞殺陳宫說
麗華　公詩態度靄祥雲綺語天香一樣新楮葉雕鎪
空費力楊花輕薄不勝春老成此日名園主俊乂同時
上國賔樂事賞心涵造化撥根未遜洛中人　　袁桷單
臺牡丹─暖風吹雨佐花開送我灤陽第四回内院賜曾
傳側帶江南畫不數重臺迴黄抱紫傳真訣嫓白抽青
陋小才自是妖紅居第一他年折桂莫驚猜─虞集謝
吴宗師送牡丹─輕風紫陌少塵沙忽見金盤送好花雲
氣自隨仙掌動天香不許世人誇青春有態當窓近白
髪多情插帽斜最愛尚書才思别觧吟蝴蝶出東家
─貢師㤗吴景文居牡丹─韶光天遣屬君家猶是東京第
一花金鼎夜寒團絳雪錦機春暖簇紅霞倚風忽作纒
頭舞避日還将便面遮遮莫䦨干同醉倚却憐孤客髩
先華　─李孝光牡丹─富貴風流㧞䒭倫百花低首拜芳
塵畫欄繡幄圍紅玊雲錦霞裳蹋翠裀天上有香能葢
世國中無色可為鄰名花也自難培植合費天公萬斛
春　─胡天㳺牡丹─相逢盡道㸔花歸慙媿尋芳獨後時
北海已傾新醸酒東風猶鏁半開枝掃空紅紫真無敵
㸔到雲仍未可知但願倚闌人不老為公長賦謫仙詩
　─吴志淳和李别駕賞牡丹─絳羅宻幄䕶風沙莫遣牛
酥汙落花蝶夢不知春已暮鶴翎還似暖生霞詩呈金
字懐仙客手印紅脂出内家獨羨沉香李供奉清平一
曲度韶華　─明錢洪賞牡丹─國色天香映畫堂荼䕷芍
藥避芬芳日熏絳幄春酣酒露洗金盤曉試妝三月繁
華傾洛下千年紅艶怨沉香㸔花判泥花神醉莫惹春
愁㸃髩霜　─張淮牡丹─緑雲堆裏露精神依約如羞認
未真開落後天皆有數品題先漢却無人金鈴送響多
驚鳥翠幄圍嬌不受塵何䖏托根偏得地年年獨讓魏
家春　一捻殘脂暗有神至今猩血印來真蓮清誤得
稱君子梅瘦虚曾化美人六曲䦨前凝倦態五紋茵上
委芳塵若為得有韓湘術四序常逢富貴春　紛紛畫
史筆通神誰與花王寫得眞臨水似窺捐珮女倚風如
畫墮樓人芙蓉只合稱凡品芍藥端教接後塵興慶池
東誰更賞冷風凄雨不禁春　深深著色淺浮神恍惚
麻姑舊日真似爾衒嬌寜有敵如儂鍾愛恐無人條風
吹破當三月榖雨過來又一塵如此名花如此景可容
孤負玊缸春　誰道元輿賦有神個中風味語難真半
庭遲日情熏骨四座香風曖襲人枝弱不勝霞朶重葉
疎難蔽露房塵浩歌日日宜歡賞積玊如山莫買春
碧池光裏巧傳神上下相輝一様真黠蟻根頭行識路
狂蜂葉底去隨人飄來不冷臙脂雪落盡猶香錦繡塵
更把清平舊時調翻成一闋沁園春　百味狂香三昧
神就中誰解獨知真開臨玊女窺窓䖏賞許金貂換酒
人鶴頂映來猶尚色馬蹄踏去易為塵徧凭十二闌干
曲一曲䦨干一曲春　司花未省是何神不合教渠盡
領真方半吐時偏惬意到全開日便愁人紅雲冷惨枝
間露緑霧香流葉底塵一曲山香莫輕舞臨軒方欲賞
長春　─回文─華浮月夜静飛神妙出天工畫奪真斜葉
趁風揺翅蝶艶姿嫌酒病心人霞翻麗質晴烘日露浥
微香暖涴塵家世古稱應獨魏花飄未盡占芳春　─吴
寛吏部後園牡丹─嫣然國色眼中來紅玉分明簇一堆
最愛倚欄如欲語縁知舉酒特先開洛中舊譜頭須接
吴下新居手自栽若向花間求匹配揚州瓊樹是仙材
　─東園送白牡丹─故園兩嵗夢鞓紅鳳尾花新百種空
錦幄未能如富室瓦盆亦足慰衰翁一枝争賣金錢滿
三朶齊開玊盞同獨恨春深無暇賞暮歸吹落又狂風
　─王世貞佛頭青─百寳欄前百艶明虢家眉淡轉輕盈
狂蜂採去初疑葉么鳳藏來祗辨聲自是色香堪絶世
不煩紅粉也傾城江南新様誇天水調笑春風倍有情
　─原─申時行小園初植牡丹結亭垂就忽放一花時逼
長至─新除藥圃結亭臺傾國竒葩忽自開霜後著花還
傲菊春前破萼肯輸梅韶華豈為三冬借陽氣真從九
地迴敢謂青皇私緑野名園桃李暗相猜　─增─董其昌
牡丹─名園占領艶陽多未以沉㝠廢嘯歌坐竹興仍修
禊後㸔花愁奈送春何窓前散綺揺書帶臺畔凝香亂
鉢羅莫向花叢問姚魏年來蝶夢不曾過　─原─馬氏牡
丹─翠霧紅雲䕶短墻豪華端稱作花王洛陽宫裏楊妃
　醉吴國臺前西子妝芳露淡勻腮粉膩暖風輕度口脂
　香開時亦自知珍重静鎮東風白晝長
　
　
　
　
　
　
　
　
　
　
　
　
　
御定佩文齋廣羣芳譜卷三十三
　　欽定四庫全書
御定佩文齋廣羣芳譜卷三十四
　　　花譜
　　　　牡丹三
　集藻─五言排律─增─唐王建牡丹─此花名價别開艶益皇
　都香逼苓菱萎紅燒躑躅枯軟光籠細脉妖色暖鮮膚
　滿蕊攅黄粉含稜鏤絳蘓好和薰御扆堪畫入宫圗晩
　態愁新婦殘妝望病夫教人知箇數留客賞斯湏一夜
　輕風起千金買亦無　─同于汝錫賞白牡丹─曉日花初
　吐春寒白未凝月光裁不得蘓合㸃難勝柔膩於雲葉
　新鮮掩鶴膺統心黄倒暈側莖紫重稜乍斂㸔如睡初
　開問欲譍並香幽蕙死比艶美人憎價數千金貴形相
　兩眼疼自知顔色好愁被彩光凌　─白居易牡丹─絶代
　祗西子衆芳惟牡丹月中虗有桂天上漫誇蘭夜濯金
　波滿朝傾玊露殘性應輕菡蓞根夲是琅玕奪目霞千
　片凌風綺一端稍宜經宿雨偏覺耐春寒見說開元嵗
初令植御欄貴妃嬌欲比侍女妒羞㸔巧類鴛機織光
攅麝月團暫移公子第還種杏花壇豪士傾囊買貧儒
假乗觀葉藏梧際鳳枝動鏡中鸞似笑賔初至如愁酒
欲闌詩人㤀芍藥釋子媿栴檀酷烈宜名夀姿容想姓
潘素光翻鷺羽丹艶赩雞冠燕拂驚還語蜂貪困未安
倘令紅臉笑兼解翠眉攅少長呈連萼驕矜寄合歡息
肩移九軌無脛到千官日曜香房拆風披蕊粉乾好酬
青玊案稱貯碧氷盤璧要連城與珠堪十斛判更思初
甲坼那得異泥蟠騷詠應遺恨農經祗畧刋魯般雕不
得延夀筆将殫醉客同攀折佳人惜犯干始知來苑囿
全勝在林巒泥滓常澆灑庭除又綽寛若将桃李並方
覺效顰難─姚合和王郎中召㸔牡丹─葩疉萼相重燒
欄復照空姸姿朝景裏醉艶晩烟中乍怪霞臨砌還疑
燭出籠繞行驚地赤移坐覺衣紅殷麗開繁朶香濃發
㡬叢裁綃様豈似染茜色寜同嫩畏人㸔損鮮愁日炙
融嬋娟涵宿露爛熳抵春風縦賞襟情合間吟景思通
客來歸盡懶鶯戀語無窮萬物珍那比千金買不充如
今難更有縱有在仙宫　─薛能牡丹─異色稟陶甄常疑
主者偏衆芳殊不類一笑獨奢姸顆拆羞含嫩叢虚隠
陷圎亞心堆勝被美色艶于蓮品格如寒食精光似少
年種堪收子子價合易賢賢迥秀應無妒竒香稱有仙
深隂冝映幕富貴助開筵蜀水争能染巫山未可憐數
難㤀次第立困戀傍邉逐日愁風雨和星祝夜天且從
留盡賞離此便歸田　萬朶照初筵狂遊憶少年曉光
如曲水顔色似西川白向庚􁅪受朱從造化研衆開成
伴侣相笑極神仙見焰寜勞火聞香不帶煙自髙輕月
桂非偶賤池蓮影接雕盤動叢遭惡草偏招歡憂事阻
就卧覺情牽四面冝綈錦當頭稱管絃泊來鶯定憶紛
擾蝶何顛蘓息承朝露滋榮仰霽天壓闌多盡好敵國
貴宜然未落湏迷醉因兹任病纒人誰知極物空負感
麟篇　─宋王禹偁牡丹─艶絶百花慙花中合面南賦詩
情莫倦中酒病先甘國色渾無對天香亦不堪遮湏施
錦帳戴好上瑶簮苞拆深擎露枝拖翠出藍半傾留粉
蝶微亞摘宜男鄰妓臨妝妒胡蜂得蕊貪忽行晴吹動
濃睡曉烟含話别年經一相逢月又三遣誰撏白髮為
爾換新衫池館邀賔㸔衙庭放吏參仙娥喧道院魔女
逼禪庵亂拆窠難惜分題韻更探歌歡殊未厭零落痛
曾諳榖雨供湯沐黄鸝助笑談顔生如見此未免也醺
酣　─蘓軾謝郡人田賀二生獻花─城裏田員外城西賀
秀才不愁家四壁自有錦千堆珍重尤竒品艱難最後
開芳心困落日薄艶戰輕雷老守仍多病壯懐先已灰
殷勤此粲者攀折為誰哉玊腕揎紅袖金樽瀉白醅何
當鑷霜鬢強插滿頭回　─元貢奎賦牡丹─曲檻春如錦
晴開曉日姸樹揺風影亂枝滴露光圎玊珮停湘女金
盤拱漢仙翠塡宫髩巧黄染御袍鮮力費青工造名隨
綺語傳細翎層擁鶴弱翅獨迎蟬倚竹成雙立留華任
衆先乆㸔心已倦欲折意還憐洛譜今存㡬吳園路憶
千可應頻載酒相與醉華年
五言絶句─原─唐王維紅牡丹─綠艶閒且浄紅衣淺復深
花心愁欲斷春色豈知心　─劉禹錫唐郎中宅與諸公
飲酒㸔牡丹─今日花前飲甘心醉數杯但愁花有語不
為老人開　─增─劉禹錫渾侍中宅牡丹─徑尺千餘朶人
間有此花今朝見顔色更不問諸家　─元稹牡丹二首
簇蕊風頻壊裁紅雨更新眼㸔吹落地便别一年春
繁綠隂全合衰紅展漸難風光一擡舉猶得暫時㸔
司空圗牡丹─得地牡丹盛曉添龍麝香主人猶自惜錦
幕䕶春霜　─原─無名氏─傾國姿容别多開富貴家臨軒
一賞後輕薄萬千花　─增─蘓軾三萼牡丹─風雨何年别
留真向此邦至今遺恨在巧過不成雙　─和子由岐下
牡丹─花好常患稀花多信佳否未有四十枝枝枝大如
斗　─范成大題張希賢紙夲牡丹─洛花紅肉姿蜀筆丹
砂染生綃多俗格紙夲有真艶　─楊萬里牡丹─排日上
牙牌記花先後開㸔花不仔細過了却重回
六言絶句─
御製憶暢春園牡丹─曉雨疎疎薄灑午風習習輕吹忽念暢
　春花事正當萬朶開時
　　增─宋范成大單葉御衣黄─舟前鵞羽映酒塞上駞酥截
　　肪春工若與多葉應入姚家鴈行　─水晶毬─縹緲醉魂
　　夢物嬌嬈輕素輕紅若非風細日薄直恐雲消雪融
　　夀安紅─豐肌弱骨自喜醉暈妝光縂宜獨立風前雨裏
　　嫣然不要人持　─疉羅紅─襞積翦裁千疉深藏愛惜孤
　　芳若要韶華展盡東風細細商量　─崇寜紅─匀染十分
　　艶絶當年欲占春風曉起妝光沁粉晩來醉面潮紅
　　鞓紅─猩唇鶴頂太赤榴萼梅腮弄黄帶眼一般官様祗
　　愁瘦損東陽　─紫中貴─沉沉色與露滳泥泥香隨日烘
　　滿眼艶妝紅袖紫綃終是仙風
　　七言絶句─
御製暢春園衆花盛開最為可觀惟綠牡丹清雅迥常世所
　罕有賦七言絶以記之─碧蕊青霞壓衆芳檀心逐朶韞真
　香花殘又是一年事莫遣春光放日長
原─唐李益牡丹─紫蕊叢開未到家却教遊客賞繁華始
知年少求名處滿眼空中别有花　─增─陳標僧院牡丹
琉璃地上開紅艶碧落天頭散晩霞應是向西無地種
不然争肯重蓮花　─令狐楚赴東都别牡丹─十年不見
小庭花紫萼臨開又别家上馬出門回首望何時更得
到京華　─原─劉禹錫和令狐相公别牡丹─平章宅裏一
欄花臨到開時不在家莫道兩京非逺别春眀門外即
天涯　─增─劉禹錫賞牡丹二首─庭前芍藥妖無格池上
芙蕖浄少情惟有牡丹真國色花開時節動京城　偶
然相遇人間世合在層䑓阿姥家有此傾城好顔色天
教晩發賽諸花　─原─白居易白牡丹─白花冷淡無人愛
亦占芳名道牡丹應似東宫白贊善被人還喚作朝官
　─增─白居易㸔惲家牡丹戲贈李二十─香勝燒蘭紅勝
霞城中最數令公家人人散後君湏㸔歸到江南無此
花　─移牡丹栽─金錢買得牡丹栽何處辭叢别主來紅
芳堪惜還堪恨百處移将百處開　─惜牡丹花二首─惆
悵堦前紅牡丹晩來惟有両枝殘明朝風起應吹盡夜
惜衰紅把火㸔　寂寞萎紅低向雨離披破艶散隨風
晴明落地猶惆悵何况飄零泥土中　─微之宅殘牡丹
殘紅零落無人賞雨打風摧花不全諸處見時猶悵望
况當元九小庭前─原─元稹西明寺牡丹─花向琉璃地
上生光風炫轉紫雲英自從天女盤中見直至今朝眼
更明─增─元稹酬胡三憑人問牡丹─竊見胡三問牡丹
為言依舊滿西欄花時何處偏相憶寥落衰紅雨後㸔
　─贈李十二牡丹花片因以餞行─鶯澀餘聲絮墮風牡
丹花盡葉成叢可憐顔色經年别收取朱欄一片紅
徐凝牡丹─何人不愛牡丹花占斷城中好物華疑是洛
川神女作千嬌萬態破朝霞　─張祜杭州開元寺牡丹
花─穠艶初開小藥欄人人惆悵出長安風流却是錢塘
寺不踏紅塵見牡丹　─周賁題牡丹─萬葉紅綃翦盡春
丹青任寫不如真風光九十無多日難惜樽前折贈人
　─叚成式牛尊師宅㸔牡丹─洞裏仙春日更長翠叢風
翦紫霞芳若為蕭史通家客情願扛壺入醉鄉　─温庭
筠夜㸔牡丹─髙低深淺一欄紅把火殷勤繞露叢希逸
近來成懶病不能容易向春風　─周繇㸔牡丹贈叚柯
古─金蕊霞英疉彩香初疑少女出蘭房逡巡又是一年
别寄語集仙呼索郎　─唐彦謙牡丹─青帝于君事分偏
穠堆浮艶倚朱門雖然占得笙歌地将甚酬他雨露㤙
　─吴融和僧詠牡丹─萬緣消盡夲無心何事㸔花恨却
深都是支郎足情調墮香殘蕊亦成吟　─韋莊白牡丹
閨中莫妒新妝婦陌上湏慚傅粉郎昨夜月明渾似水
入門惟覺一庭香　─宋王禹偁山僧送牡丹─數枝香帶
雨霏霏雨裏携来叩竹扉擬戴却休成惆望御園曽插
滿頭歸─原─韓琦詠錦被堆─不管鶯聲向曉催錦衾春
晩尚成堆香紅若解知人意睡取東君不放回　─增─石
延年牡丹─春風晴晝起浮光玊作氷膚羅作裳獨歩世
無吳苑艶渾身天與漢宫香　西園春色纔桃李綘已
成圍雪作團更欲開花比京洛故将姚魏接山丹　─原
歐陽修白牡丹─蟾精雪魄孕雲荄春入香腴一夜開宿
露枝頭藏玊塊暖風庭面倒銀杯　─增─蔡㐮李閣使新
種洛花─堂下朱欄小魏紅一枝穠艶占春風新聞洛下
傳佳種未必開時勝舊叢　─司馬光雨中聞姚黄開呈
子駿堯夫─小雨留春春未歸好花雖有恐行稀勸君披
取漁蓑去走㸔姚黄拚濕衣　─王珪宫詞─洛陽新進牡
丹叢種在蓬萊第㡬峰壓曉㸔花傳駕入露苞先拆御
袍紅　─沈遼奉陪頴叔賦鎖院牡丹─昔年曽到洛城中
玊椀金盤深淺紅行上荆溪溪畔寺愧将白髮對東風
　─原─邵雍謝君實端明恵牡丹─霜䑓何處得竒葩分送
天津小隠家初訝山妻忽驚走尋常只慣插葵花　─蘓
軾雨中賞牡丹─霏霏雨露作清姸爍爍明燈照欲然明
日春隂花未老故應未忍著酥煎　─堂後白牡丹─城西
千葉豈不好笑舞春風醉臉丹何似後堂氷玊潔遊蜂
非意不相干　─和述古冬日牡丹─一朶妖紅翠欲流春
光回照雪霜羞化工只欲呈新巧不放間花得少休
花開時節雨連風却向霜餘染爛紅滿地春光私一物
此心未信出天工　當時只道鶴林仙能遣春光發杜
鵑誰信詩能回造化直教霜枿發春姸　不分清霜入
小園故将詩律變寒暄使君欲見藍闗詠更倩韓郎為
染根─增─蘓軾吉祥寺花将落而陳述古期不至─今嵗
東風巧翦裁含情只待使君來對花無語花應恨直恐
明年花不開　─述古聞之明日即來坐上復用前韻─仙
衣不用翦刀裁國色初含夘酒來太守問花花有語為
君零落為君開　春光冉冉歸何處更向樽前把一杯
盡日問花花不語為誰零落為誰開　─遊太平寺浄土
院㸔牡丹中有淡黄一朶特竒─醉中眼纈自斕斑天雨
曼陀照玊盤一朶官黄微拂掠鞓紅魏紫不湏㸔　小
檻徘徊日自斜只愁春盡委泥沙丹青欲寫傾城色世
上今無楊子華　─常州太平寺觀牡丹─武林千葉照觀
空别後湖山㡬信風自笑眼花紅綠眩還将白首㸔鞓
紅　─黄庭堅效王仲玊少監詠姚花用其韻─映日低風
整復斜綠玊眉心黄袖遮大梁城裏雖罕見心知不是
牛家花　九嶷山中綠萼華黄雲承韈到羊家真詮蟲
蝕詩句斷猶託餘情開此花　仙衣襞積駕黄鵠草木
無光一笑開人間風日不可耐故待成隂葉下來　湯
沐氷肌照春色海牛押簾風不開直言紅塵無路入猶
傍蜂鬚蝶翅來　─原─張耒移宛丘牡丹植圭竇齋前─千
里相逢如故人故栽庭下要相親明年一笑東風裏山
杏江桃不當春　─增─張商英─落日賔朋醉㡌斜笙歌一
曲上雲車頗知春色隨軒去不見東庵滿眼花　─范成
大戲題牡丹─主人細意惜芳春寳帳籠堦䕶紫雲風日
等閒猶不到外間蜂蝶莫紛紛　─蜀花以状元紅為第
一金陵東御園紫繡毬為最─西樓第一紅多葉東苑無
雙紫壓枝夢裏東風忙裏過蒲團藥鼎髩成絲　─題徐
熙風牡丹─蕊珠仙馭曉驂鸞道服朝元露未乾天半罡
風如激箭綠綃飄蕩紫綃寒　寒入仙裙粟玊肌舞餘
全不耐風吹從教旅拒春無力細㸔腰肢嫋嫋時　─簡
畢叔滋覓牡丹─冷落韶光榖雨寒一年辜負倚闌干欲
知春色偏濃處湏向香風徑裏㸔　─再賦簡養正─南北
梅枝噤雪寒玊棃皴雨淚闌干一年春色催殘盡更覓
姚黄魏紫㸔　─楊萬里和彭仲荘對牡丹上酒─病身無
伴卧空山石友相從慰眼寒呼酒撚花談舊事牡丹正
似夢中㸔　─催㸔黄氏南園牡丹─愁雨留花花已䦨作
晴猶喜兩朝寒山城春事無多子可緩黄園㸔牡丹
方岳次韻牡丹─嬌紅深倚翠雲團髣髴三生吳彩鸞詩
眼頓驚春富貴雨侵衫袖不知寒─原─徐意一─姚魏從
來洛下誇千金不惜買繁華今年底事花能賤緣是宫
中不賞花　─程滄洲─春工殫巧萬花叢晩見昭儀擅漢
宫可惜芳時天不惜三更雨歇五更風　─朱淑眞偶得
牡丹數本移植牕外将有著花意二首─玊種先從上苑
分擁培圍䕶怕因循快晴快雨隨人意正為墻隂作好
春　香玊封春未著花露根烘曉見纎霞自非水月觀
音様不稱維摩居士家　─增─金章宗雲龍川㤗和殿五
月牡丹─洛陽榖雨紅千葉嶺外朱明玊一枝地力發生
雖有異天公造物夲無私　─龎鑄未開牡丹─國香半吐
醉顔酡炫耀春工已自多愛惜不教催羯鼓更澆卯酒
㸔如何　─元劉秉忠新開牡丹─四月新來三月還一春
光景鏡中㸔東風也逐情濃處吹落桃花放牡丹　─馬
祖常送牡丹─十五年前花發時仙翁邀賞醉瑶池如今
頭白無情思只見瑶池花滿枝　─題折枝牡丹圗─洛陽
春雨濕芳菲萬斛臙脂染舞衣帳底金盤承蜜露東家
蝴蝶不湏飛　─葉顒牡丹─絳色羅裳綠色襦沉香亭北
理腰肢含風笑日嬌無力恰似楊妃睡起時　─馬臻春
日雜興─花底飛觴酒浪翻纔迎春至又春殘日斜客散
爐烟盡自洗窑瓶插牡丹　─明寜獻王宫詞─霽天旭日
敞金扉和氣氤氲滿禁闈寳殿晝長簾幙静牡丹花下
蝶交飛　─周憲王元宫詞─上都四月衣金紗避暑隨鑾
即是家衲鉢北来天氣冷只冝栽種牡丹花　─李東陽
題畫牡丹─彩毫和露寫名花紫艶分明出魏家應是洛
陽歸夢逺緇塵紅土半京華　─吳寛牡丹初開奭奐張
幕以䕶─春深喜見一枝紅翠幕髙張日正中為語兩郎
湏記取愛身當與愛花同　─儲瓘嵗寒亭前牡丹謝─眼
㸔春去減穠華倚檻依依影共斜開向省中猶不賞錯
将飄泊怨天涯　─文徴明題畫牡丹─粉香雲暖露華新
曉日濃熏富貴春好似沉香亭上㸔東風依約可憐人
　─原─薛蕙─錦園處處鎖名花歩障層層簇絳紗斟酌君
㤙似春色牡丹枝上獨繁華　─陸樹聲白牡丹─洛陽春
色畫圗中幻出天然奪化工不泥繁華競紅紫一般清
艶領東風　─馮琦牡丹─百寳闌干䕶曉寒沉香亭畔若
為㸔春來誰作韶華主總領羣芳是牡丹　數朶紅雲
静不飛含香含態醉春暉東皇雨露知多少昨夜風前
已賜緋　瑶華脉脉殿春殘姑射仙人畫裏㸔月下敢
矜容似玊年來真有臭如蘭　艶蕊連翩映彩霞獨将
傾國殿春華虚疑五色文通筆散作平章萬樹花　非
烟非霧倚雕欄珍重天香雨後㸔願以美人錦繡叚髙
張翠幕䕶春寒　─王衡二色牡丹─宫雲朶朶映朝霞百
寳欄前闘麗華卯酒未消紅玊面薄施檀粉伴梅花
洛陽女兒紅顔饒血色羅裙寳抹腰借得霓裳半庭月
居然管領百花朝
詩散句─原─宋宋祁─壓枝髙下錦攅蕊淺深霞疉彩晞陽
媚鮮苞照露斜　─夏竦─紅芳争並萼緗葉競駢枝彩鳳
雙飛稳霞冠對舞欹　─蘓轍─千毬紫繡檠熏炷萬葉紅
雲砌寳冠直把醉容欺玊斚滿将春色上金盤　─增─張
耒─擬王擬妃姚與魏嵗嵗年年千萬葉若将顔色定髙
低綠珠雖美猶為妾　─穆修─怨啼甄后土寒出貴妃湯
　─原─宋祁─晩蕊仍晞日斜柯但倚烟　濯水錦窠艶頽
雲仙髻繁　─夏竦─向日檀心並承烟翠幹孤　─梅堯臣
紅棲金谷妓黄値洛川妃　─蔡㐮─來如從月下去似逐
雲飛　─唐白居易─霧重不勝瓊液冷雨餘惟見玊容低
　氷肌玊骨鍾瓊萼雪魄蟾魂孕秀根　─增─司空圗─牡
丹極用三春力開得方知不是花　─唐彦謙─顔色無因
饒錦繡馨香惟解掩蘭蓀　─宋王禹偁─應是吳宫歌舞
罷西施因醉未施朱　─宋祁─金衣瑞羽迎風展琮栗仙
盃壓霧斜　─韓琦─絶艶好将金作屋清香宜引玊飛錢
　─梅堯臣─葉底風吹紫錦囊宫爐應近更添香　─原─蘓
轍─花從單葉成千葉家住汝南移洛南　─黄庭堅─露晞
春晩到春叢拂掠殘妝可意紅　不誇西子錦為幄肯
送太真雲想衣　却嫌㸃汚青春面自汲寒泉洗醉紅
　浴泉秦虢流丹粉臨渚娥英冷佩衣　─劉巨濟─初洗
退紅唇起絳半沾斜綠眼横波　─增─周必大─天香未染
蜂猶懶日幄先籠蝶已知　─元朱徳潤─深院朱欄覆錦
茵百花開盡牡丹春　─原─唐元稹─牡丹經雨泣斜陽
增─温庭筠─雨後牡丹春睡濃─原─宋韓琦─一枝香折瑞
雲紅　─張耒─天女竒姿雲錦裳─增─周必大─頃刻常開
七七花　─元劉秉忠─牡丹香散一簾風
詞─原─宋吴潛如夢令─一餉園林綠就栁色鶯聲逺透輕
暖與輕寒又是牡丹時候時候時候嵗嵗年年人痩
增─王十朋㸃絳唇─庭院深深異香一片來天上傲春遲
放百卉皆推讓　憶昔西都姚魏聲名旺堪惆悵醉翁
何徃誰與花標榜　─李銓㸃絳唇─十二紅欄帝城榖雨
初晴後粉拖香逗易惹春衫袖　把酒題詩遐想歡如
舊花知否故人消瘦常憶同攜手　─唐孫光憲生查子
清曉牡丹芳紅艶疑金蕊乍占錦江春永認笙歌地
感人心為物瑞爛漫烟花裏戴上玊釵時逈與凡花異
　─原─明陳繼儒攤破浣溪沙─晏起還嗔中酒時玊牌分
得牡丹枝花下自調新樂府寫烏絲　付與紫衣傳别
院夜來翻入管絃吹賺得老夫重醉也有情癡　─宋曽
覿朝中措─華堂欄檻占韶光端不負年芳依倚東風向
晩數行淡濃仙妝　停杯醉折多情多恨絶豔真香只
恐去為雲雨夢魂時惱襄王　─范成大玊樓春─雲横水
繞芳塵陌一萬重花春拍拍藍橋仙路不﨑嶇醉舞狂
歌容倦客　真香解語人傾國知是紫雲誰敢覓滿蹊
桃李不能言分付仙家君莫惜　─明李東陽浪淘沙─春
去有餘春且付花神天香滿地不沾塵報道夜來新雨
過雨過還新　芳意比佳人誰寫花真碧雲為葢草為
茵剛道花王誰不信疑是前身　─宋賀鑄鷓鴣天─雪弄
輕隂榖雨乾半垂雲幙䕶殘寒化工著意呈新巧翦刻
朝霞飣露盤　輝錦繡掩芝蘭開元天寳盛長安沉香
亭子鈎欄畔偏得三郎帶笑㸔　─辛棄疾鷓鴣天─翠葢
牙籖㡬百株楊家姊妺夜遊初五花結隊香如霧一朶
傾城醉未蘓　閒小立困相扶夜來風雨有情無愁紅
慘綠今宵㸔却似吳宫教陣圗　濃翠深黄一畫圗中
間更有玊盤盂先裁翡翠妝成葢更㸃臙脂染透蘓
香瀲灔錦糢糊主人長得醉工夫莫攜弄玊欄邉去羞
得花枝一朶無　占斷雕欄只一株春工費盡㡬工夫
天香夜染衣猶濕國色朝酣酒未蘓　嬌欲語巧相扶
不妨老幹自扶踈恰如翠幙髙堂上來㸔紅衫百子圗
　─增─李廷忠鷓鴣天─洛浦風光爛漫時千金開晏醉為
期花方著雨猶含笑蝶不禁寒總是癡　檀暈吐玉華
滋不隨桃李競春菲東君自有回天力㸔把花枝帶月
歸　─原─張掄臨江仙─玊宇暖浮清禁曉丹葩色照晴空
珊瑚敲碎玊玲瓏人間無此種來自廣寒宫　雕玊䦨
干深院静嫣然頻笑東風曲屏湏占一枝紅且圗欹醉
枕香到夢魂中　─王采蝶戀花─燕子來時春未老紅蠟
團枝費盡東君巧煙雨弄晴芳意惱雨餘特地殘妝好
　斜倚青樓臨逺道不管傍人宻共東君笑都見嬌多
情不少丹青傳得傾城貌　─增─毛滂蝶戀花─三疉闌干
鋪碧甃小雨新晴纔過清明候初見花王披衮繡嬌雲
瑞日明春晝　彩女朝真天質秀寳髻微偏風卷霞衣
皺莫道東君情最厚韶華半在東堂手　─曽覿定風波
上苑穠芳初雨晴香風嫋嫋泛軒楹猶記洛陽開小晏
嬌面粉光依約認傾城　流落江南重此㑹相對金蕉
蘸甲十分傾怕見人間春更好問道如今老去尚多情
　─方岳江神子─窓綃深掩䕶芳塵翠眉顰越精神㡬雨
㡬晴做得這些春切莫近前輕著語題品錯怕花嗔
碧壺難貯玉粼粼碎苔殷晩風頻吹得酒痕如洗一畨
新只恨謫仙渾懶事辜負却倚欄人　─楊纉八六子─怨
殘紅夜來無頼雨催春去匆匆但暗水新流芳恨蝶淒
蜂慘千林嫩緑迷空　那知國色還逢柔弱華清扶倦
輕盈洛浦臨風細認得凝妝㸃脂匀粉露蟬聳翠蕊金
團玊成叢㡬許愁隨笑解一聲歌轉春融眼䑃朧憑欄
半醒醉中　─吴文英漢宫春─花姥來時帶天香國艶羞
掩名姝日長半嬌半困宿酒微蘇沉香檻北比人間風
異煙殊春恨重盤雲隊髻碧花畨吐瓊盂　洛苑舊移
仙譜向吴姝深館曽奉清娱猩唇露紅未洗客髩霜鋪
蘭詞沁壁過西園重載雙壺休漫道花扶人醉醉花却
要人扶　─晁補之夜合花─百紫千紅占春多少共推絶
世花王西都萬家俱好不為姚黄漫膓斷巫陽對沉香
亭北新妝記清平調詞成進了一夢仙鄉　天葩秀出
無雙倚朝暉半如酣酒成狂無言自有檀心一㸃偷芳
念徃事情傷又新艶曽說滁陽縦歸來晩君王醒後别
是風光　─王沂孫水龍吟─曉寒慵掲珠簾牡丹院落花
開未玊䦨干畔栁絲一把和風半倚國色微酣天香乍
染扶春不起自眞妃舞罷謫仙賦後繁華夢如流水
池館家家芳事記當時買栽無地争如一朶幽人獨對
水邉竹際把酒花前剰拚醉了醒來還醉怕洛中春色
匆匆又入杜鵑聲裏　─紫姑瑞鶴仙─覩嬌紅細捻是西
子當日留心千葉西都競栽接好園林臺榭何妨日渉
輕羅慢褶費多少陽和調爕向曉來露浥芳苞一㸃醉
紅潮頬　雙靨姚黄國艶魏紫天香倚風羞怯雲鬟試
插都引動狂蜂蝶况東君開宴賞心樂事莫惜獻酬頻
疊㸔相将紅藥翻階尚餘媵妾　─趙以夫大酺─正綠隂
濃鶯聲嬾庭院寒輕煙薄天然花富貴逞妖紅殷紫疉
葩重萼醉艶酣春姸姿挹露翠羽輕明如削檀心鵞黄
嫩似離情愁緒萬絲交錯更銀燭交輝玊瓶微浸宛然
京洛　朝來風雨惡怕僝僽低張青油幕便好倩佳人
插㡌貴客傳箋趁良辰賞心行樂四美難并也湏拚醉
莫辭盃酌被花惱情無著長笛何䖏一笑江頭髙閣極
目水雲漠漠　─原─劉克荘六州歌頭─維摩病起兀坐䒭
枯株清晨裏誰來問是文殊遣名姝奪盡羣花色浴纔
出酲初觧千萬態嬌無力困相扶絶代佳人不入金張
室却訪吾廬對茶鐺禪榻笑殺此翁癯瑶砌金壺始消
渠　憶昇平日繁華事修成譜寫成圗竒絶甚歐公記
蔡公書古來無一自京華隔問姚魏竟何如多應是彩
雲散刼灰餘野鹿銜将花去休回首河洛丘墟漫傷春
吊古夢繞漢唐都歌罷欷歔
别錄─增─雲仙雜記─宋旻語常帶華藻李儒安曰時方三
月坐間生無數牡丹花矣　─清異錄─吴越有一種玲瓏
牡丹鮓以魚葉鬭成牡丹状既熟出盎中微紅如初開
牡丹　─畫史─徐熙風牡丹圗葉㡬千餘片花只三朶一
在正面一在右一在衆枝亂葉之背　─墨客揮犀─歐公
甞得一古畫牡丹叢其下有一猫永叔未知其精妙丞
相正肅吴公與歐公家相近一見曰此正午牡丹叢何
以明之其花敷姸而色燥此日中時花猫眼黑睛如線
此正午猫眼也有帶露花則房斂而色澤猫眼早暮則
睛圎正千則如一線耳此亦善求古人之意也　─漁隠
叢話─裴璘白牡丹詩時稱絶唱以余觀之語句凡近不
若胡武平咏白牡丹詩云璧堂月冷難成寐翠幄風多
不耐寒其語意清逺過裴璘逺矣如皮日休咏白蓮詩
云無情有恨何人見月冷風清欲墮時若移作白牡丹
詩有何不可覺更清切耳　─升庵詞品─朝天紫夲蜀牡
丹花名其色正紫如金紫大夫之服色故名後人以為
曲名今以紫作子非也　─花木考─花石在慈和縣武口
寨石上有花如堆心牡丹枝葉繚繞雖精於畫者不能
及或以物擊碎其花拂拭復見重疊非一　─花史─唐末
劉訓者京師富人京師春遊以牡丹為勝賞訓邀客賞
花乃繫水牛累百於門人指曰此劉家黒牡丹也　─原
移植─移牡丹宜秋分後如天氣尚熱或遇隂雨九月亦
可湏全根寛掘以漸至近勿損細根将宿土洗浄再用
酒洗每窠用熟糞土一斗白蘞末一斤拌勻再下小麥
數十粒于窠底然後植于窠中以細土覆滿将牡丹提
與地平使其根直易生土湏與幹上舊痕平不可太低
太髙勿築實勿腳踏隨以河水或雨水澆之窠滿即止
待土微乾略添細土覆葢過三四日冄澆封培根土冝
成小堆以手拍實免風入吹壊花根每夲約離三尺使
葉相接而枝不相擦風通氣透而日色不入乃佳不可
太宻防枝相磨致損花芽不可太稀恐日曬土熱致傷
嫩根小雪前後用草薦遮障勿使透風若欲逺移将根
用水洗净取紅淤土羅細末趁濕勻粘花根隨用軟棉
花自細根尖纒至老根冄用麻紕纒定以水灑之枝上
紅芽用香油紙或礬綿紙包扎籠住不得損動即萬里
可致也或曰中秋為牡丹生日移栽必旺　─分花─揀長
成大顆茂盛者一叢七八枝或十數枝持作一把摔去
土細視有根者劈開或一二枝或三四枝作一窠用輕
粉加硫黄少許碾為末加黄土成泥将根上劈破䖏擦
勻方置窠内栽如前法　─種花─六月中㸔枝間角微開
露見黑子收置向風處曬一日以濕土拌収瓦器中至
秋分前後三五日擇善地調畦土要極細畦中滿澆水
候乾以水試子擇其沉者用細土拌白蘞末種之隔五
寸一枚下子畢上加細土一寸冬時葢以落葉來春二
月内用水澆常令潤濕三月生苗最宜愛䕶六月中以
箔遮日勿致曬損夜則露之至次年八月移栽若待角
乾收子出者甚少即出亦不旺以子乾而津脉少耳
─接花─花不接不佳接花湏秋社後重陽前過此不宜将
單葉花夲如指大者離地二三寸許斜削一半取千葉
牡丹新嫩旺條亦用利刀斜削一半上留二三眼貼于
小牡丹削䖏合如一株麻紕𦂳扎泥封嚴宻兩瓦合之
壅以軟土罩以蒻葉勿令見風日向南留一小戶以達
氣至來春驚蟄後去瓦土隨以草薦圍之仍樹棘數枝
以禦霜茂者當年有花是謂貼接或将小牡丹新苗旺
盛者離地二三寸用利刀截斷以尖刀劐一小口取上
品牡丹枝上有一二芽者截二三寸長一叚兩邉斜削
插于劐䖏比量􁃹合麻紕扎𦂳細濕土壅髙一尺瓦盆
葢頂待二七開視茂者其芽紅白鮮麗長及一寸此極
旺者若未發再培之三七開㸔活者即發否則腐斃活
者仍用土培盆合至春分去土恐有烈風仍用盆葢時
常檢㸃至三月中方放開全見風日又恐茂者長髙被
風吹折仍以草罩罩之接頭枝如及時截取者藏新簍
潤土十餘日行數百里亦可接活立春若是子日茄根
上接之不出一月花即爛熳二三月間取芍藥根大如
蘿蔔者削尖如馬耳将牡丹枝劈開如燕尾插下縛𦂳
以肥泥培之即活當年有花一二年牡丹生根割去芍
藥根成眞牡丹矣又椿樹接者髙丈餘可於樓上賞玩
唐人所謂樓子牡丹也　牡丹一接便活者逐年有花
若初接不活削去再接只當年有花　王敬美云牡丹
夲出中州江隂人能以芍藥根接之今遂繁滋百種幻
出余澹圃中絶盛遂冠一州其中如綠蝴蝶大紅獅頭
舞青猊尺素最難得開南都牡丹讓江隂獨西𤓰瓤為
絶品余亦致之矣後當于中州購得黄樓子一生便無
餘憾人言牡丹性瘦不喜糞又言夏時冝頻澆水亦殊
不然余圃中亦用糞乃佳又中州土燥故宜澆水吾地
濕安可頻澆大都此物宜於沙土耳南都人言分牡丹
種時湏直其根屈之則死深其坑以竹虚插培土後㧞
去之此種法宜知─澆花─尋常澆灌或日未出或夜既
静最要有常正月一次湏天氣和暖如凍未解切不可
澆二月三次三月五次四月花開不必澆澆則花開不
齊如有雨任之亦不宜聚水于根旁花卸後宜養花一
日一次十餘日後暫止視該澆方澆六月暑中忌澆恐
損其根鬚來春花不茂雖旱亦不澆七月後七八日一
澆八月翦枯枝並葉上炕土五六日一澆九月三五日
一澆澆頻恐發秋葉來春不茂如天氣寒則澆更宜稀
此時枝上橐芽漸出可見澆灌之功也十月十一月一
次或二次湏天氣和暖日上時方澆適可即止勿傷水
或以宰猪湯連餘垢候冷透澆一二次則肥壯宜花十
二月地凍不可澆春間開凍時去炕土澆時緩緩為妙
不可濕其榦雨水河水為上甜水次之醎水不宜最忌
犬糞─養花─凡打搯牡丹在花缷後五月間止留當頂
一芽傍枝餘朶摘去則花大欲存二枝留二紅芽存三
枝留三紅芽其餘盡用竹鍼挑去芽上二層葉枝為花
棚芽下䕶枝名花牀養命䕶胎尤宜愛惜花自有紅芽
至開時正十箇月故曰花胎培養正在八九月時隔二
年一次取角屑硫黄碾如麵拌細土粉挑動花根壅入
土一寸外用土培約髙二三寸地氣既暖入春漸有花
蕾多則懼分其脉俟如彈子大時捻之不實者摘去止
留中心大者二三朶氣聚則花肥開時甚大色亦鮮艶
開時必用髙幕遮日則耐乆花纔落便翦其蒂恐結子
則奪來春之氣翦勿太長恐損花芽伏中仍要遮䕶花
芽勿令曬損候日不甚炎方撤去八月望後翦去葉留
梗寸許存其津脉不上溢以養槖芽其花棚花牀愼不
可翦九月初培以細土使下另生芽冬至北面竪草薦
以障風寒冬至日研鍾乳粉和硫黄少許置根下土中
不茂者亦茂每掐一枝湏用泥封紙固否則乆必成孔
蜂入水灌連身皆枯愼之　─衛花─牡丹根甜多引蟲食
栽時置白蘞末于根下蟲不敢近花開漸小由蠧蟲害
之尋其穴鍼以硫黄末其旁枝葉有小孔乃蟲所藏䖏
或鍼入硫黄或以百部塞之則蟲死而花復盛又有一
種小蜂能蛀枝梗秋冬即藏枝梗中又有紅色蠧蟲能
蛀木心尋其穴塡硫黄末或杉木釘釘之花生白蟻以
真麻油從有孔䖏澆之則蟻死而花愈茂又法于秋冬
葉落時㸔有穴枯枝拆開捉盡其蟲亦妙又五月五日
用好眀雄黄研細水調每根下澆一小鍾不生蟲桂及
烏賊魚骨刺入花梗必死又最忌麝香桐油生漆一著
其氣味即時萎落汴中種花者園旁種辟麝數株枝葉
類冬青花時辟麝正發新葉氣味臭辣能辟麝凡花為
麝傷焚艾及雄黄末上風薰之能解其毒忌用熱手摩
撫揺撼忌栽木斛不耐乆花旁勿令長草奪土脉不可
踏實地氣不升初開時勿令穢人僧尼及有體氣者採
折使花不茂　　變花─周日用曰愚聞熟地栯生菜蘭持
硫黄末篩于其上盆覆之即時可待用以變白牡丹為
五色皆以沃其根紫草汁則變紫紅花汁則變紅又根
下放白术末諸般顔色皆變腰金又白花初開用筆蘸
白礬水描過待乾以螣黄和粉調淡黄色描之即成黄
牡丹恐為雨濕再描清礬水一次　─翦花─花宜就觀不
可輕翦欲翦亦湏短其枝庶不傷榦又湏急翦庶不傷
根既翦旋以蠟封其枝翦下花先燒斷䖏亦以蠟封其
蒂置瓶中可供數日玩或養以蜂蜜芍藥亦然如已萎
者翦去下截爛處用竹架之水缸中盡浸枝梗一夕復
鮮若欲寄逺蠟封後每朶裹以菜葉安竹籠中勿致揺
動馬上急逓可致數百里　─煎花─牡丹花煎法與玊蘭
同可食可蜜浸
　　(附/錄)魚兒牡丹
集藻─七言律詩─增─宋周必大詠魚兒牡丹并序─魚兒牡
丹得之湘中花紅而蕊白状類雙魚纍纍相比枝不勝
壓而下垂若俯首然鼻目良可辨葉與牡丹無異亦以
二月開因是得名其榦則芍藥也余命曰花嬪而賦是
詩聞江東山谷間甚多天教姚魏主芳菲合有宫嬪次
列妃玊頸圎瑳冝粉面霞裙深染學翬衣枝頭窈窕魚
雙貫風裏蹁躚鳳對飛莫把根苗方芍藥留春不似送
将歸　─太守趙山甫示和篇次韻為謝─阿嬌金屋聚芳
菲當御連環聚妾妃龍女墜天頩素頬鮫人出水織纁
衣袖垂户外瞻雙引燕在宫中苐一飛不用蟲魚箋爾
雅使君行合左符歸　─李子權時中坐上示及和花妃
詩即席次韻─姚皇去後㡬菲菲湘水依然從二妃雙淚
一時紅作鬛連枝千載綠為衣檻前斑竹應同伴波面
文鴛欲共飛吟徧世間閑草木何如江月咏沂歸　─楊
廷秀秘監萬花川谷中洛花甚冨乃用野人韻為魚兒
牡丹賦詩光榮多矣悪語敘謝─萬花川谷第春菲也許
湘靈媵伏妃翠葉迎風牽荇帶紅綃浴日濕宫衣共船
不姤龍陽釣警乗猶疑洛渚飛誰把荒園一魚目換将
五十六珠歸
　　(附/錄)纒枝牡丹
增─本草─纒枝牡丹一名旋葍一名筋根(其根/似筋)一名續筋
根(言其根/主續筋)一名㹠腸草(象其/形也)一名美草一名天斂草一
名鼓子花(其花不作瓣状如/軍中所吹鼓子)保昇云所在川澤皆有蔓
生葉似薯蕷而狹長花紅色根無毛節李時珍曰秋開
花如白牽牛花粉紅色亦有千葉者色似粉紅牡丹
原─花木譜─柔枝倚附而生花有牡丹態度甚小纒縛小
屏花開爛然亦有雅趣　─花史─芒種時開芽萌長出方
可分種
　　(附/錄)秋牡丹
原─秋牡丹草夲徧地蔓延葉似牡丹差小花似菊之紫
鶴翎黄心秋色寂寥花間植數枝足壯秋容分種易活
肥土為佳
　
　
　
　
　
　
　
　
　
　
　
　
　
　
　
御定佩文齋廣羣芳譜卷三十四
　欽定四庫全書
御定佩文齋廣羣芳譜卷三十五
　　　花譜
　　　　海棠一
　增─沈立海棠記─海棠根色黄而盤勁木堅而多節外白
　而中赤其枝柔宻而修暢其葉縹綠色小者淺紫色其
　香清酷不蘭不麝　─原─海棠有四種皆木夲貼梗海棠
　(叢生單葉枝作花磬口深紅無香不結子新正即開亦/有四季花者花五出初極紅如臙脂㸃㸃然及開則漸)
　(成纈暈至落則/若宿妝殘粉矣)垂絲海棠(樹生柔枝長蒂花色淺紅葢/由櫻桃接之而成故花梗細)
　(長似櫻桃其瓣叢宻而色/嬌媚重英向下有若小蓮)西府海棠(枝梗畧堅/花色稍紅)木𤓰海
　棠(生子如木/𤓰可食)海棠盛於蜀而秦中次之其株翛然出塵
　俯視衆芳有超羣絶類之勢而其花甚豐其葉甚茂其
　枝甚柔望之綽約如䖏女非若他花冶容不正者比葢
　色之美者惟海棠視之如淺絳外英英數㸃如深臙脂
　此詩家所以難為状也以其有色無香故唐相賈耽着
　花譜以為花中神仙花木錄曰南海海棠枝多屈曲有
刺如杜梨花繁盛開稍早四季花灌生花紅如臙脂無
大木即貼梗又祝家桃花同西府跗微堅瑣碎錄曰一
種黄者木性類海棠青葉微圎而色深光滑不相類花
半開鵞黄色盛開漸淺紅矣葉間或三或五蕊如金粟
鬚如紫絲實如梨大如櫻桃至秋熟可食其味甘而微
酸　─增─本草─李時珍曰飲膳正要果類有海紅不知出
處此即海棠梨之實也状如木𤓰而小二月開紅花實
至八月迺熟鄭樵通志云海棠子名海紅即爾雅赤棠
也
彚考─增─平泉草木記─凡花木以海為名者悉從海外來
如海棠之類是也　─原─王禹偁詩話─石崇見海棠歎曰
汝若能香當以金屋貯汝　─增─东坡雜記─海棠似絹花
　─原─復齋漫錄─仁宗朝張冕學士賦蜀中海棠詩沈立
取以載海棠記中云山木𤓰開千顆顆水林檎發一攅
攅注云大約木𤓰林檎初開皆與海棠相類若冕言則江
西人正謂棠梨花耳惟紫綿色者謂之海棠似木𤓰林
檎六出者非真海棠也晏元獻云已定復揺春水色似
紅如白海棠花亦與張冕同意　─紺珠集─徐儉樂道隠
於藥肆中家植海棠結巢其上引客登木而飲　─冷齋
夜話─少㳺在黄州飲於海棠橋老書生家海棠叢開少
㳺醉卧宿於此明日題其柱曰喚起一聲人悄衾暖夢
寒窓曉瘴雨過海棠開春色又添多少社甕釀成微笑
半破癯瓢共舀覺健倒急投牀醉鄉廣大人間小東坡
甚愛之　范石湖每嵗移家泛湖賞海棠　─閲耕餘錄─
宋淳熈間秦中有䨇株海棠其髙數丈翛然在衆花之
上與江淮所産絶不類荆南官舎亦有兩株略如之姿
艶柔婉豐富之極　昌州海棠獨香其木合抱每樹或
二十餘葉號海棠香國太守於郡前建香霏閣每至花
時延客賦賞　蜀嘉定州海棠有香獨異他處　─增─古
今詩話─東坡謫黄州居於定惠院之東雜花滿山而獨
海棠一株土人不知貴東坡為作長篇平生喜為人寫
人間刻石者自有五六夲云吾平生最得意詩也　─石
林詩話─韓持國雖剛果特立風節凛然而情致風流絶
出時軰許昌崔象之侍郎舊第今為杜君章所有㕔後
小亭僅丈餘舊有海棠二株持國每花開時輒載酒日
飲其下竟謝而去嵗以為常至今故老猶能言之余甞
於小亭柱間得公二絶句其一云濯錦江頭千萬枝當
年未解惜芳菲而今得向君家見不怕春寒雨濕衣尚
可想見當時氣味韓忠憲甞帥蜀持國兄弟皆侍行尚
少故前二句云爾其二云長條無風亦自動柔艶著雨
更相宜漫其後句曽存之家池島上亦有海棠十餘株
余為守時嵗亦與王㓜安諸人席地屢飲然此公勝處
不能繼也　─陳思海棠譜─閩中曺宇修貢堂下海棠極
盛三面共二十四叢長條修幹頃所未見每春著花真
錦繡叚其間有如紫綿揉色者亦有不如此者葢其種
類不同不可一概而論也至其花落則皆若宿妝淡粉
矣余三春對此觀之至熟大率富沙多此官舎人家徃
徃皆種之並是帚子海棠正與蜀中者相類斯可貴耳
今江浙間别有一種柔枝長蒂顔色淺紅垂英向下如
日蔫者謂之垂絲海棠全與此不相類葢強名耳─金
城記─黎舉甞曰欲以梅聘海棠但恨時不同耳　─牡丹
榮辱志─重葉海棠曰花命婦　─花經─海棠六品四命垂
絲海棠三品七命　─詞話─曾覿取友於十花海棠名友
也　─三栁軒雜識─海棠為蜀客　─原─學圃餘疏─海棠品
類甚多曰垂絲曰西府曰棠棃曰木𤓰曰貼梗就中西
府最佳而西府之名紫綿者尤佳以其色重而瓣多也
此花特盛於南都余所見徐氏西園樹皆參天花時至
不見葉西園木𤓰尤異定是土産所宜耳垂絲以櫻桃
木接開乆甚可厭苐㝡先花與玊蘭同時植之傍掩映
不可廢也貼梗草夲郡城中種之極髙大當訪求種法
以備一種紫綿宋苕溪漁隠叢話備載之　─增─滇中記
垂絲海棠髙數丈每當春時鮮媚殊常真人間尤物自
大理至永昌沿山厯澗徃徃而是　─瓶史─浴海棠宜韻
致客　海棠以蘋婆林檎丁香為婢　─原─花木考─錢塘
縣舊有吳越時羅江東隠手植海棠一夲王黄州元之
甞題詩云江東遺跡在錢塘手植庭花滿院香若使當
年居顯位海棠今日是甘棠觀此杭州海棠亦香不獨
昌州然也　─增─徐渭㳺紀─春日與友人携觴俎探禹穴
就十峰山人馬丈飲於小園林卉雲繁索得海棠秧二
本穿籬過别畦又掘竹母數根而去因紀一詩云春來
擕酒醉春蘿乞得春花一兩窠不若取将松竹去成隂
㽞待主人過　─燕都㳺覽志─回龍觀舊多海棠旁有六
角亭毎嵗花發時上臨幸焉　─兩堤桃桞議─望湖亭前
有西府海棠一株所謂漢宫三千趙姊第一良非虚語
　─饒州志─蜀錦亭在府治慶朔堂右宋范仲淹植海棠
二株其後鄒柯築亭題曰蜀錦王十朋詩亭廢名猶在
春來花自芳猶餘蜀中錦愛惜比甘棠　─南寜府志─海
棠橋在横州西橋南北皆植海棠有書生祝姓者居此
宋秦觀甞醉宿其家　─順慶府志─海棠川在西充縣環
繞縣治上多海棠因名　─黎州志─海棠池在城西北五
里環池皆植海棠為郡守賔僚逰宴之地　─保寜府志
海棠溪在府治南因上多海棠故名　─原─敘州府志─長
寜縣有海棠洞昔郡人王氏環植海棠每春花時郡守
宴寮友於其下　─嘉定州志─海棠山在州西山多海棠
為郡守宴賞之地
集藻─序─增─宋沈立海棠記序─蜀花稱羙者有海棠焉然
記牒多所不錄葢恐近代有之甞聞真宗皇帝御製後
苑雜花十題以海棠為首章賜近臣唱和則知海棠足
與牡丹抗衡而可獨歩於西州矣因搜擇前志惟唐相
賈元靖耽著百花譜以海棠為花中神仙誠不虚羙耳
近世名儒巨賢發於歌詠清辭麗句徃徃而得立慶歴
中為縣洪雅春多暇日地富海棠幸得為東道主惜其
繁艶為一隅之滯卉為作海棠記敘其大概及編次諸
公詩句於右復率蕪拙作五言百韻詩一章四韻詩一
章附於卷末好事者幸無誚焉　─陳思海棠譜序─世之
花卉種類不一或以色而艶或以香而姸是皆鍾天地
之秀為人所欽羡也梅花占於春前牡丹殿於春後騷
人墨客特注意焉獨海棠一種豐姿艶質固不在二花
下自杜陵入蜀絶吟於是花世因以此薄之其後都官
鄭谷已為舉似夲朝列聖品題雲章奎畫烜燿千古此
花始得顯聞於時盛傳於世矣今採取諸家雜錄及彚
次唐以來諸人詩句以為一編目曰海棠譜雖纂集未
能詳盡聊預諸譜之列云開慶改元長至日敘　─明宋
濓春日㸔海棠花詩序─春氣和煦海棠名花競放浦陽
鄭太常仲開宴觴客於衆芳園時日已西沒乃列燭花
枝上花既娟好而燭光映之愈致其姸於是衆咸恱銜
杯詠詩亹亹不自休酒半酣金華宋濓乃揚言曰李格
非書洛陽名園記謂園圃之興廢為天下盛衰之候今
者衣冠雍容酬倡於俎豆間花雖不解言亦散影婆娑
若相與為娱樂者不知何自而致之亦曰聖天子在上
廓清四海化呻吟為謳歌所以有斯樂耳帝力所被如
天開日眀萬物熈熈皆有春意世道之盛兆見于此茍
不能詩則止能則烏可已也雖然經有之無已太康職
思其居吾儕今夕無乃過於太康矣乎宜知好樂之無
荒而為良士之瞿瞿可也所賦詩自太常君而下凡三
十人其三則賔客餘皆其昆弟子姓云
贊─增─宋宋祁重葉海棠賛─修柯柔蔓濃淺繁縂盛則重
蘤不常厥種
五言古詩─增─宋歐陽修折海棠戯贈聖俞二首─揺揺墻
頭花笑笑弄顔色荒凉衆草間露此紅的皪草木本無
情及時如自得青春不可恃白日忽已昃繞之重吟哦
歸坐成歎息人生浪自苦得酒且開釋不見宛陵翁作
詩頭早白　揺揺墻頭花艶艶争青蛾朝見開尚少暮
㸔繁已多不惜花開繁所惜時節過昨日枝上紅今日
隨流波物理固如此古來知奈何達人但飲酒壮士徒
悲歌　─梅堯臣依韻答永叔海棠二首─揺揺墻頭花蒨
蒨有好色髙枝笑粲粲低枝明皪皪但與風相撩不與
風相得風吹莫苦急逰子歎日昃彭祖與顔回相去猶
瞬息每觀形影篇曷在神所釋不可廢我吟畢竟焉免
白　揺揺墻頭花一一如舞蛾春風買艶逸艶逸此何
多不為遊蜂撓即為狂蝶過日光苦給給魯叟白波波
人生若朝菌不飲奈老何揚雄寂寞居豈若阮生歌
劉子翬海棠洲─煌煌海棠洲錦樹臨清灣常恨灣頭風
吹花走潺湲潺湲去不息花亦無由還　─朱子山館觀
海棠─景暄林氣深雨罷寒塘綠置酒此佳晨尋幽慕前
躅芳樹麗烟華紫錦散清馥當由懐别恨寂寞向空谷
　─陸游張園觀海棠─朝陽照城樓春容極明媚走馬蜀
錦園名花動人意嚴妝漢宫曉一笑初破睡定知夜宴
歡酒入妖骨醉低鬟羞不語困頓嬌欲閉雖艶無俗姿
太息真富貴結束吾方歸此别知㡬嵗黄昏亷纎雨千
㸃裛紅淚　─海棠─今日春已半風雨停出遊瓶中海棠
花數酌相獻酬尚想錦官城花時樂事稠金鞭過南市
紅燭宴西樓千林誇盛麗一枝賞纎柔狂吟恨未工酩
酊醉不休那知茅簷㡳白髮見花愁花亦如病姝掩抑
向客羞尤物終動人要非桃杏儔東風萬里恨浩蕩不
可收　─金元好問海棠─姸花紅粉妝意態工媚嫵窈窕
春風前霞衣欲輕舉金盤𣺌華屋國艶徒自許依依如
有意脈脈不得語詩人太冷落愁絶殘春雨　─元郝經
儀真館後園海棠兩花於秋因為小酌賦詩─二年海棠
秋幽姸對寥索霜後輒著花枯株吐纎弱化工為詩人
故令造物錯木落出竒芬風度亦不惡尖黄簇短葉膩
翠光欲鑠蹙縮苞紅粟殷濃入深萼稀踈生意怯静麗
尤綽約飛絲照青蟲蠨蛸共連絡深閨養春嬌霜華滿
珠箔賴得西風輕微薰小隂作盈盈出宫妝新寒翠綃
薄空庭自顔色含恨誰附著息入楚無言意婉心不樂
琵琶怨昭陽所遇非所托獨有未歸人相㸔慰孤酌却
似海南時坡仙政漂泊有酒仍有花世事且髙閣後時
亦何遲適遇今猶昨香霧沾新橙傾酒兩螯嚼銀燭更
髙燒秋花易零落
─七言古詩─原─宋蘓軾寓居定恵院之東雜花滿山有海
棠一株土人不知貴也─江城地瘴蕃草木只有名花苦
幽獨嫣然一笑竹籬間桃李滿山總粗俗也知造物有
深意故遣佳人在空谷自然富貴出天姿不待金盤薦
華屋朱唇得酒暈生臉翠袖捲紗紅映肉林深霧暗曉
光遲日暖風輕春睡足雨中有淚亦悽愴月下無人更
清淑先生食飽無一事散歩逍遥自捫腹不問人家與
僧舎挂杖敲門㸔修竹忽逢絶艶照衰朽歎息無言揩
病目陋邦何䖏得此花無乃好事移西蜀寸根千里不
易到銜子飛來定鴻鵠天涯流落俱可念為飲一樽歌
此曲明朝酒醒還獨來雪落紛紛那忍觸─增─趙次公
和東坡定恵院海棠─化工妙手開羣木酷向海棠私意
獨殊姿艶艶雜花裏端覺神仙在流俗睡起臙脂懶未
勻天然膩理還豐肉繁華增麗態度逺婀娜含嬌風韻
足豈惟婉孌彤管姝真同窈窕闗雎淑未能奔徃白玉
樓要當貯以黄金屋顧雖風暖欲黄昏脉脉難禁倚修
竹可憐俗眼不知貴空把容光照山谷此花夲出西南
地李杜無詩恨遺蜀髙才沒世孰雕龍後軰補亾難刻
鵠貂裘季子客齊安相逢忽慰覊人目當年甫白君可
繼為花重賦陽春曲把酒因澆礨磈胸搜句輒傾空洞
腹多情恐作深雲收兒童莫信来輕觸　─原─陸游海棠
歌─我初入蜀鬢未霜南充樊亭㸔海棠當時已謂目未
睹豈知更有碧雞坊碧雞海棠天下絶枝枝似染猩猩
血蜀姬艶妝肯譲人花前頓覺無顔色扁舟東下八千
里桃李真成奴僕爾若使海棠根可移揚州芍藥應羞
死風雨春殘杜鵑哭夜夜寒衾夢還蜀何從乞得不死
方更㸔千年未為足─增─陸游二月十六日賞海棠─當
年春半花事竟今年春半花始盛放翁不减少年狂走
馬直與飛蝶競姸華有露洗愈明纎弱無風揺不定莫
放飄零作紅雨剰㸔倩笑臨妝鏡溪梅枯槁墮巖谷山
杏輕浮真妾媵欲誇絶艶不勝說縦欠濃香何足病華
橙銀燭揺花光翠杓金船豪酒興夜䦨感事獨凄然繁
枝空折堪誰贈　─張園海棠─洛陽春信乆不通姚魏開
落塵沙中揚州千葉昔曾見已歎造化無餘功西來始
見海棠盛成都苐一推燕宫池䑓掃除凡木盡天地眩
轉花光紅慶雲墮空不飛去時有綘雪縈微風蜂蝶成
團出無路我亦狂走迷西東此園低樹猶三丈錦繡却
在青天上不湏更著刀尺裁乞與齊奴開歩障─錦亭─
天公為我齒頬計遣飫黄柑與丹荔又憐狂眼老更狂
令㸔廣陵芍藥蜀海棠周行萬里逐所樂天公與我元
不薄貴人不出長安城寳帶華纓真汝縳樂哉今從石
湖公大度不計聾丞聾夜宴新亭海棠底紅雲倒吸玻
璃鍾琵琶弦繁腰鼓急盤鳳舞衫香霧濕春醪凸盞燭
光揺素月中天花影立逰人如雲環玊帳詩未落紙先
傳唱此邦句律方一新鳳閣舎人今有様　─驛舎見屏
風畫海棠有感─厭煩只欲長面壁此心安得頑如石杜
門復出歎習氣止酒還開慙定力成都二月海棠開錦
繡裹成迷巷陌燕宫最盛號花海覇國雄豪有遺跡猩
紅鸚綠極天巧疊萼重跗眩朝日繁華一夢忽吹散閉
眼細思猶厯厯憂樂相尋豈易知故人應記醉中詩夜
䦨風雨嘉州驛愁向屛風見折枝　─楊萬里海棠─帝城
二三月海棠可萬株向來青女輕滕六戲與一撼即日
枯東皇夜遣司花女手挼紅藍滳青露染成片片淨練
酥亂㸃稍稍酣日樹蓬萊仙人約老翁寄箋招喚陸龜
䝉為花一醉夜不息就中一事最竒特海棠兩岸繡帷
裳是間横著雙胡床龜䝉踞牀忽倒卧烏紗自落非風
墮花吹滿面雪霏霏起來索筆手如飛卧去起来都是
韻是醉是醒君莫問好箇海棠花下醉卧圗如今畫手
誰姓吳　─薛季宣香海棠詩并序─舊說海棠無香惟昌
州海棠有香騐之蜀道信然以為不易之論藥圃有棠
三本其花亦香乃知非蜀棠獨香香棠自有種耳世間
原有無窮恨海外棠花宫錦爛燒炙東風春未半濃妝
獨立情撩亂博山爐冷沉烟斷記語洛妃池側畔袿衣
透濕飄香汗舞罷霓裳髙燭㸔吳苑散花灘彼岸亦有
當初舊㳺觀棠棃古徑霞光燦薔薇露冷衣新盥卷袖
臙脂紅入腕噴人蘭芷芳都貫天然種性真竒玩嶺海
誠知煎可㸑擬擷桑柯燃熾炭裛取緗巾永𫝊玩他年
㽞得重公案　─原─潘從哲海棠─江臯春早饒花木花品
神仙此稱獨當年坡老一題詩到今標格超凡俗我來
黄州亦再閏五見此花燦東谷孤根自結白蓮社媚姿
不貯黄金屋日華濃艶澹生唇霧縠繁紅微映肉宛如
初浴出華清詎是朝酣睡未足有時著雨更妖㛠無力
勝風轉嬌淑我欲題詩和坡老抽思未得還捫腹把酒
徘徊倚嘯䑓行吟繞徧西池竹苦無藻麗發巧心數傍
花枝舒拙目問花何以擬甘棠緣同太守來西蜀花容
詩句縂絶世髙風𣺌𣺌翔鴻鵠嵗嵗年年花自開游人
㡬和陽春曲悠悠不盡古人情啼鶯語燕紛相觸　─增
元陳樵海棠─東風吹墮緗雲影别院春遲宫漏永繡帷
寳帶綰流蘓夢入瑶䑓呼不醒熒熒銀燭花蕊多城頭
烏啼奈曉何　─劉詵賦歐園海棠和羅起初─蜀州海棠
錦成畦昌州海棠芳氣菲名花自古恨不見東風吹在
西家西美人壓酒紅珠落半笑新晴半含萼玉膚柔薄
綘袖寒妝淚輕盈脂臉怍太真姣睡金屋春綠珠夜燕
宫蠟薪一時羣花盡妾媵娉娉嫋嫋真仙人雨餘繁枝
深綠净好及佳時入觴咏花容相對易新故人事無情
有衰盛我昔曾同花下歡寳釵插映鴉髪盤只今便能
日日為花醉欲挽朱顔應已難　─袁士元海棠─主人愛
花如愛珠春風庭院如畫圗搴衣曲徑歩花影翩翩夜
月飛長裾海棠睡起春正美花貎參差玉相似主人吟
賞夜不眠直欲題詩壓蘓子　─明楊基西省海棠詩并
序─山西陳則威以晉無梅花以管勾職初來江西即求
識之省左掖東檻有海棠一小株則威尤鍾愛之日數
至花下風雨昬暮弗忍去也甞索余賦詩余時廹於案
牘不暇舟行湘中棃杏桃李每得厭觀獨無海棠因賦
詩以補其闕山西公子虬髯客到處尋梅認香白春風
省掖海棠開暫去還来抛不得嗟我有癖常自笑不意
逢君同此癖曉窓雲暖風日姸數朶娉婷春半拆睡損
紅綃膩有痕舞酣金殿嬌無力銀燈不如微月照珠簾
更著疎烟隔飛燕輕盈富貴姿玉環態度神仙格此日
凝妝青瑣外當時擅寵沉香北繁開似妬却冥冥半吐
欲言終黙黙豈惟人愛亦自愛不獨春惜當誰惜細雨
重隂也㸔来莫對空枝漫相憶　─邀方員外㸔花─金昌
亭西萬株花臙脂玉雪争紛拏春風㩦酒㸔花去騎馬
徑到山人家花深樹宻無徑入下馬徘徊映花立紫萼
風微翠袖香紅絲露重烏巾濕别來㡬負㸔花期客到
匆匆見一枝白下橋邉寒食後廣陵城外綠隂時今年
花最逢春早凖擬清樽對花倒人意方邀酒伴来花枝
已向東風老花雖漸老仍堪折猶勝紛紛滿溪雪且共
芙蓉帳裏人坐㸔海棠枝上月
─五言律詩─增─唐顧非熊斜谷郵亭玩海棠花─忽識海棠
花令人只歎嗟艶繁惟共笑香近試堪誇駐騎㤀山險
持杯任日斜何川是多處應繞羽人家　─温庭筠題磁
嶺海棠花─幽態竟誰賞嵗華空與期川回香盡處泉照
艶濃時蜀彩澹揺曵吳妝低怨思王孫又誰恨惆悵下
山遲　─宋真宗海棠詩二首─春律行将半繁枝忽競芳
霏霏含宿霧灼灼艶朝陽戲蝶棲輕蕊遊蜂逐逺香物
華留賦詠非獨務雕章翠萼凌晨綻清香逐處飄髙
低臨曲檻紅白間纎條潤比攅温玉繁如簇絳綃盡堪
圗畫取名筆在僧繇　─郭震海棠─西蜀𫝊芳日東君著
意時鮮葩猩薦血紫萼蠟融脂絳闕疑流落瓊欄合䕶
持無詩杜工部今有省郎知　─劉筠奉和真宗御製後
苑海棠─遲景烘初綻鮮風惜未飄蝶魂迷宻徑鶯語近
新條芳蕙薫宫錦丹漿暈海綃維時奉宸唱賡和愧咎
繇　─晏殊奉和真宗御製後苑海棠─太液波才綠靈和
絮未飄霞文光啓旦珠琲宻封條積潤涵仙露濃隂奪
海綃九陽資造化天意屬喬繇　─海棠─香靄何驚目鮮
姸欲蕩魂向人無限思當晝不勝繁浩露晴方浥遊蜂
暖更喧只應春有意留贈子山園　─和樞宻侍郎因㸔
海棠憶禁苑此花最盛─青瑣曾留盻珍叢宛未移幸分
霖雨潤猶見艶陽姿㟁幘來朱檻攀條憶絳㽔能令人
愛樹不獨召南詩　─梅堯臣海棠二首─江燕入朱閣海
棠繁錦條醉生燕玊頬痩聚楚宫腰曾不分香去尤宜
著意描誰能共吹笛樹下想前朝　要識吳同蜀湏㸔
線海棠臙脂色欲滳紫蠟蒂何長夜雨偏宜著春風一
任狂當時杜子美吟徧獨相㤀　─朱子山館觀海棠─春
草池塘綠忽驚花嶼紅亂英深淺色芳氣有無中置酒
賔朋集披襟賞詠同若非摹冩得應逐彩雲空　─沈立
海棠─占斷香與色蜀花徒自開園林無即俗蜂蝶落仍
來青帝若為意東風無限才古今吟不盡百韻愧空裁
　─謝翺雨中海棠─風吹簾網動對爾惜芳菲蜀雨何人
在吳宫祇燕歸燭消春粉盡淚濕野香微抱蘤殘青子
鳥銜隨處飛─原─明張祥鳶海棠─好鳥啼春晝晴雲䕶
草堂日髙㤀盥櫛天暖减衣裳洗硯抄花譜鈎簾㸔海
棠䦨干閒徙倚巢燕落泥香　─薛蕙海棠畫扇─西蜀繁
花樹春深亂蕊紅還憐彩扇上宛似錦城中影轉團團
月香含細細風江淹才力減賦爾若為工　─王叔承雨
中㸔垂絲海棠─江花低拂座窈窕雨中枝濕翠濃芳樹
嬌紅裊碧絲驪山清祓處越水浣紗時可奈風前態逢
春映酒巵
七言律詩─增─唐李紳海棠─海邉佳樹生竒彩知是仙山
取得栽瓊蕊籍中聞閬苑紫芝圗上見蓬萊淺深芳萼
通宵換委積紅英報晚開寄語春園百花道莫争顔色
泛金杯　─薛能海棠─四海應無蜀海棠一時開處一城
香晴來使府低臨檻雨後人家散出墻閒地細飄浮浄
蘚短亭深綻隔垂楊從來㸔盡詩誰苦不及懽遊與畫
将　─原─鄭谷海棠─春風用意勻顔色消得㩦觴與賦詩
濃麗最宜新著雨嬌嬈全在欲開時莫愁粉黛臨窓懶
梁廣丹青㸃筆遲朝醉暮吟㸔不足羡他蝴蝶宿深枝
　─增─鄭谷擢第後入蜀經羅利路見海棠盛開偶題─上
國休誇紅杏艶沉溪自照綠苔磯一枝低帶流鶯睡數
片狂和舞蝶飛堪恨路長移不得可無人與畫将歸手
中已有新春桂多謝烟香更入衣　─劉兼海棠花─淡淡
微紅色不深依依偏得似春心烟輕虢國顰歌黛露重
長門斂淚襟低傍繡簾人易折宻藏香蕊蝶難尋良宵
更有多情處月下芬芳伴醉吟　─宋太宗海棠─每至春
園獨有名天然與染半紅深芳菲占得歌䑓地妖艶誰
憐向日臨莫道無情閒笑臉任從折戴上冠簮偏宜雨
後㸔顔色㡬處金杯為爾斟　─晏殊海棠─輕盈千結亂
櫻叢占得年芳近碧櫳逐處間勻髙下萼㡬番分破淺
深紅烟晴始覺香櫻綻日極猶疑蠟蒂融數夕朱檻未
飄落再三珍重石尤風　─宋祁和晏尚書海棠─媚柯攢
仄倚春暉封殖寜同北枳移台嶺分霞争抱萼蜀宫裁
錦鬭纒枝不憂輕露䝉時潤正恨炎風獵處危把酒凭
欄堪併賞莫容私恨為披離　─邵雍遊海棠西山示趙
彦成─東風吹雨過溪門白白朱朱亂逺村灘石已無回
棹勢㟁楓猶出繫船痕時平不厭江山僻客好惟知笑
語温莫上南岡㸔春色海棠花下却銷魂　─范鎮海棠
不知真宰是誰専生得韶光此樹偏吟筆偶遺工部意
賦辭今職翰林權風翻翠幕晨香入霞照危墻夕影連
移植上園如得地芳名應在紫薇先　─石揚休海棠─花
工裁翦用功専濯錦江頭價最偏酷愛㡬思憑畫手難
題渾覺挫詩權艶凝絳纈深深染樹認紅綃宻宻連因
想當年武平一枝枝眷賜侍臣先　─咏海棠─開盡夭桃
落盡棃淺荂深萼照華池都緣西蜀盤根逺豈是東君
屬意遲烟慘别容曛宿酒露凝啼臉失臙脂湏知賈相
風流甚曾許神仙品格竒　─李定海棠─青帝行春信自
専精心知向海棠偏不霑工部風騷力猶占勾芒造化
權倚檻半開紅朶宻遶池初應翠枝連誰人與㧞裁瓊
苑㸔與花王鬭後先　─和石著作海棠─輕紅如杏素遮
棃直似佳人照碧池已是化工教艶絶莫嫌青帝與開
遲烟滋綽約明䨇臉雨借妖嬈入四肢西蜀有名湏得
地瓊林髙壓百花竒　─郭稹海棠─朱欄明媚照横塘芳
樹交加枕短墻傳得東君深意態染成西蜀好風光破
紅枝上仍施粉繁翠隂中旋撲香應為無詩怨工部至
今含露作啼妝─程琳海棠─海外移根灼灼竒風情間
麗比應稀晶熒寳萼排珠琲旖旎芳叢簇繡帷繁極只
愁隨暮雨飄多何計駐春暉浣花溪上年年意露濕烟
霞拂客衣─髙覿海棠次韻─錦里花中色最竒妖嬈天
賦夲來稀綺霞忽照迷紅障縠露輕籠設翠帷繁朶有
情装媚景纎枝無力帶殘暉好将繡向羅裙上永作香
閨楚楚衣─范純仁西園海棠─丹葩翠葉競妖濃蜂蝶
翻翻弄暖風濯雨正疑宫錦爛媚晴先奪曉霞紅芬菲
劒外從來勝歡賞天涯為爾同却想鄉闗足塵土只應
能見畫圗中─吳中復海棠─靚妝濃淡蕊䝉茸髙下池
䑓細細風却恨韶華偏蜀土更無顔色似川紅尋香只
恐三春暮把酒欣逢一笑同子美詩才猶閣筆只今寂
寞錦城中　─陳與義陪粹翁舉酒君子亭亭下海棠方
開─世故驅人殊未央即隨地主借繩牀春風浩浩吹游
子暮雨霏霏濕海棠故國衣冠無態度隔簾花葉有輝
光使君禮數能寛否酒味撩人我欲狂　─劉子翬海棠
幽姿淑態弄春晴梅借風流栁借輕種處静宜臨野水
開時長是近清明㡬經夜雨香猶在染盡臙脂畫不成
詩老無心為題拂至今惆悵似含情　─吳芾和澤民求
海棠─君是詩中老作家笑将麗句換名花花因詩去情
非淺詩為花來語更嘉湏好栽培承雨露莫令顦顇困
塵沙他年爛熳如西蜀我欲從君㸔綺霞　─見市上有
賣海棠者悵然有感─連年蹤跡滯江鄉長憶吾廬萬海
棠想得春來增絶麗無因歸去賞芬芳偶然擔上逢人
賣猶記尊前為爾狂何日故園修舊好賸燒銀燭照紅
妝　─陸游海棠─誰道名花獨故宫東城盛麗足争雄横
陳錦幛闌干外盡吸紅雲酒盞中貪㸔不辭持夜燭倚
狂直欲擅春風拾遺舊詠悲零落瘦損腰圍擬未工
夜宴賞海棠醉書─便便癡腹夲來寛不是天涯强作歡
燕子歸來新社雨海棠開後却春寒醉誇落紙詩千首
歌費纒頭錦百端深院不聞傳夜漏忽驚蠟淚已堆盤
　─懐成都海棠─碧雞坊裏海棠時彌月兼旬醉不知馬
上難尋前夢境樽前誰記舊歌辭目窮落日横千嶂膓
斷春光把一枝說與故人應不信茶烟禪榻鬂成絲
原─楊萬里垂絲海棠─垂絲别得一風光誰道全輸蜀海
棠風攪玊皇紅世界日烘青帝紫衣裳懶無氣力仍春
醉睡起精神欲曉妝舉似老夫新句子㸔渠桃李敢承
當─增─楊萬里海棠二首─小園不到負今晨晩喚嬌紅
伴老身落日争明那肯暮艶妝一出更無春樹間露坐
㸔揺影酒底花光併入唇銀燭不燒渠不睡梢頭恰恰
挂氷輪　競艶嬌紅最是他教人嫌少不嫌多初酣曉
日紅千滴晩笑東風澹一渦自是花中無國色非闗格
外占春窠開時慳與渠儂醉却恨飄零可若何　─徐儉
海棠─子美無詩到海棠酒邉游戲畧平章日烘不睡却
成睡風暖無香亦自香花事一畨勞應接春光強半被
分張速来窠上尋徐老同醉花前作楚狂　─方岳海棠
盛開而雨─閉門十日雨淋漓洗盡紅香了未知纔一霽
晴齊睡去㡬何人見半開時世無解語玉條脫春欲負
予金屈巵自是晦明天不定非干工部欠渠詩　─金蔡
松年黄海棠─清隂不歎晚晴芳縹緲緗雲翠袖長萼綠
江花輸帶葉醉紅蜀艶恨無香南州氣味連三月東晉
風流共一觴老眼寒來易愁絶温柔乞與醉中鄉　─梁
持勝海棠─野杏山桃委路塵芳菲都屬錦城春只縁造
物偏留意任使無香亦可人粉白漫誇宫様巧臙脂難
染睡痕新沉香亭子勾欄畔消得君王比太真　─元牟
巘和劉朔齋海棠─人物當今第一流以花為屋玉為舟
曉妝未許搴帷㸔夜醉何妨秉燭遊錦里宣華思舊夢
杭州定慧起新愁何如歸伴徐公飲稳結一巢花上頭
　─王惲海棠─桃李無光分落英海棠姿色占春榮雲鬟
綠擁妝初罷醉臉紅匀睡未醒任使無香真可意故教
千葉更多情光風流轉都無㡬莫惜沙頭倒玉瓶　─張
昱鄰園海棠─自家池館乆荒凉却過鄰園㸔海棠日色
未嫣紅錦被露華猶濕紫羅囊掌中飛燕還能舞夢裏
　朝雲自有香銀燭莫辭深夜照㡬多佳麗負春光　─顧
　瑛絳雪亭秋日海棠花─怪底海棠能狡獪今年當暑著
　花鮮露黏粉蝶生珠汗日炙猩紅上紫綿夢斷馬嵬春
　信逺神遊金谷晩妝妍獨憐向嵗題詩者不見燒燈花
　樹前　─明楊基祁陽道中見海棠─桂陽江口望祁陽疉
　疉烟雲入𣺌茫髙樹綠隂千嶂濕野棠疎雨一籬香縦
　無春在猶回首况有鵑啼合斷膓惆悵東湖堤上栁暖
　風輕絮正悠揚─原─吴國倫海棠─仙署名花海國移半
　開風雨倍含姿紅妝向客寒猶膩翠幔留春艶不支欹
　側漫同妃子醉婆娑觧乞沈郎詩梁園多少青陽景妒
　煞君家赤玊枝　─張祥鳶海棠─花朝曽與故人期夜敞
　柴闗遲所思小閣憶君同倚處曲欄憐我獨凭時望中
　落日青絲騎夢裏東風瓊樹枝可是海棠如有待春分
　猶自著花遲
　
御定佩文齋廣羣芳譜卷三十五
　欽定四庫全書
御定佩文齋廣羣芳譜卷三十六
　　　花譜
　　　　海棠二
　集藻─五言排律─增─唐薛能海棠─酷烈復離披元功莫我
　知青苔浮落處暮栁間開時帶醉游人插連隂被叟移
　晨前清露濕宴後惡風吹香少傳何計姸多畫半遺島
　蘇漣水脉庭綻粒松枝偶泛因沉硯閒飄欲亂碁遶山
　生玉壘和郡徧坤維負賞慙休飲牽吟分失饑明年應
　不見留此贈巴兒　─宋王禹偁商山海棠─錦里名雖盛
　商山艶更繁别疑天與態不類土生根淺著紅蘭染深
　於絳雪噴待開先釀酒怕落預呼魂香裏無勍敵花中
　是至尊桂須辭月窟桃合避仙源浮動冠頻側霓裳袖
　忽翻望夫臨水石窺客出墻垣贈别難饒栁忘憂肯讓
　萱輕輕飛燕舞脉脉息媯言蕙陋虚侵徑梨凡浪占園
　論心留蝶宿低面厭鶯喧不沗神仙品何辜造化恩自
期栽御苑誰使擲山村綺季荒祠畔仙娥古洞門烟愁
思舊夢雨泣怨新㛰畫恐明妃恨移同卓氏奔祇教三
月見不得四時存繡被堆籠勢臙脂浥淚痕貳車春未
去應得伴芳樽　─石延年和樞密侍郎因看海棠憶禁
苑此花最盛─君看海棠格羣花品詎同嬌嬈情自富蕭
散艶非窮舊縠斑吳苑梅羅碎蜀宫錦窠杯裏影繡叚
隟前烘心亂香無數莖柔動滿叢意分巫峡雨腰細漢
臺風盛若霞藏日鮮於血灑空髙低千㸃赤深淺半開
紅妝指朱纔布膏唇檀更融色焦無可壓體瘦不成豐
枝重輕浮外苞疎密閙中難勝蜂不定易入蝶能通
宋祁蜀海棠─蜀國天餘煦珍葩地所宜濃芳不隱葉併
艶欲燃枝襞影分羣萼均霞㸃萬蕤囘文錦成後夾煎
燎烘時蜂蕊迎銜密鶯梢向坐危淺深䨇絶態啼笑兩
妍姿絳節排烟竦丹釭落蒂垂童容障畏薄便面到憂
遲媚日能徐照暄風肯遽吹惜歡當晼晩留恨付離披
麗極都無比繁多僅自持損香饒麝柏照影欠瑤池畫
要精侔色歌須巧騁辭舉樽頻語客細摘玩芳期　─海
棠─西域流根遠中都屬賞偏初無可並色竟不許勝妍
薄暝霞烘爛平明露濯鮮長衾繡作地密帳錦為天淺
影才欹檻橫柯欲照筵愁心隨落處醉眼著繁邊的的
誇妝靚番番恃笑嘕何嘗間蘭媚要是掩櫻然艶足非
他譽香輕且近傳所嗟名後出遺載楚臣篇　─楊諤和
燕龍圖海棠─西漢欺盧橘東陽愛野棠許昌竒此遇子
美欠先揚杜宇三春艶蠶叢一國香臙脂㸃亂雨生色
麗斜陽富艶東君節暄妍白帝方錦樓祈水色玉壘換
山光風格林檎細腰肢郁李長天生笑容質時樣舞衣
裳少吐深深染全開淡淡妝烟媒䕶綠蒂風陣損朱房
旋失因臨水閒飄弗過墻佩亡愁殺甫簪脱即連姜蝶
舞菱花照鶯啼罨畫堂仙如弄玉少墜似綠珠常不見
還成悔相思幾欲狂春深濯錦水日晩浣紗方卧對移
簾柙吟看近筆牀池清滿園倒鳥起一枝昂紫燕銜泥
急黃蜂趁蜜忙化工真用意銷得與攜觴沈立海棠
百韻─岷蜀地千里海棠花獨姸萬株佳麗國二月艶陽
天叢萼勻如布修蕤巧似編彤雲輕㸃綴赤玉碎雕鐫
瑟瑟光輸瑩猩猩血借鮮淺深相向背疎密逓勾牽輕
舊重重染丹砂細細研蕊纖金粟拱鬚嫩紫絲拳紅蠟
隨英滴明璣著顆穿初莖爭裊娜翹榦共蹁躚絶代知
無價生香不減􁁉分靈應桂苑鍾粹定星躔木帝經邦
相花王入室賢祥飈如翦拂卿靄共陶甄真宰隂推轂
勾芒與著鞭不湏憂薄命好為惜流年贊翼施生柄扶
持煦嫗權主張韶令正調爕淑威宣和氣高低洽芳心
次第還金釵人十二珠履客三千雲雨迷巫峡風波怨
洛川娉婷宜住楚妖冶合居燕繡被通宵展華燈徹曙
燃橫披前檻外半出假山巔暗羡遊蜂採偷輸蟻穴沿
瘦嫌蛛網織柔怯女蘿纒蓄恨慿誰訊無言只自憐文
君酒壚畔揚子草堂前品格生来别風流到老全繁中
生悵望衆裏見喧闐暄暖精神出晴明意態便關關鶯
對語兩兩燕髙騫天上宜封殖人間偶竚延共櫻圍别
館與杏擁斜阡清暖簾爭卷黃昬幕尚褰低籠金轣􁢩
髙映畫鞦韆忽認梁園妓深疑閬苑仙怱怱来蕙圃遠
遠别芝田羞隱暝濛霧輕如淡蕩烟乍逢開羽扇初喜
下雲駢髣髴向星靨依稀帶翠鈿五銖衣宛轉七寳帳
翩翾獨立挨霓節成行列彩旃困宜欹虎枕歩好襯金
蓮舞定休囘袖妝濃不傅鉛蓋張松鬱鬱茵藉草芊芊
馥郁蘭供夢扶蘇栁伴眠軀輕彌綽約腰細更便嬛婭
姹常顒若幽柔自灑然侍兒羅白芷婢子列芳荃口口
濃檀注腮腮薄粉填觧圍施葉幄買笑有榆錢旖旎環
瑤席婆娑匝玳筵嬌依屏曲曲泣對露涓涓南陌輕埃
蔽東郊夕照連幾時休縹緲從此識嬋娟是處遺簪珥
誰家不管絃妬姬貪恐失戲稚惜何顛折閃搔頭褪擎
摐約腕揎戴遮鬟上鳳裝壓鬢邊蟬汲引新懽聚消磨
宿忿蠲縱觀須倒載命宴必加籩翻曲教歌媛更詞送
酒船鄉心須暫觧病眼當時痊迢逓来油壁從容住錦
韉雅宜交讓比穠與棣華聫不憤參朱槿寧甘混木棉
酴醿潛失色躑躅敢差肩素奈思投迹夭桃恥備員梧
桐愧金井芍藥濫花磚併壓辛夷俗潛排寳馬蔫天恩
無久恃人寵莫長專布影交三徑敷榮徧一廛凝眸方
曄曄囘首旋翩翩可忍驚飈挫胡煩急景煎珊瑚隨手
碎綘雪繞枝旋拂漢霞初散當樓月自圓飄零隨蠛蠓
散亂逐漪漣灼灼龜城外亭亭錦水邊抱愁應慘蹙有
淚即潺湲午影迷蝴蝶朝寒怨杜鵑物情元倚伏人意
莫拘攣擢秀髙羣木稱珍極八埏未開獨脉脉憂落固
悁悁别著新文紀重尋舊譜箋共知紅艶好誰辨赤心
堅實似陪朱李根宜灌醴泉栽須鄰竹柏樹莫繞烏鳶
恥託膏腴茂當隨富貴遷為多猶底滯因遠尙迍邅客
思易成亂心期未省愆畫思摩詰筆吟稱薛濤牋醉目
休頻送詩情豈易縁薛能誇麗句鄭谷賞佳篇止感芳
姿美那憐託地偏山經猶罕記方志未多傳巧詠憂才
竭㝠搜得意詮遐陬寡真賞僻境忍輕捐抽祕慚非據
探竒敢讓先援毫叙名卉聊用放懐焉─程敦厚和冬
曦海棠─花中名品異人重比甘棠苞嫩相思密紅深琥
珀光好風傳馥郁凡卉愧芬芳爛熳雲成瑞葳蕤女有
嬙生来先蜀國開處始朝陽賞即笙歌地題稱翰墨塲
烟霞容易散蜂蝶等閒忙誰是多情侶欄邊重舉觴
七言排律─增─宋張洎内署書閣前海棠花盛開率爾七
言八韻寄長卿諫議─去嵗海棠花發日曾將詩句詠芳
妍今来花發春依舊君已雄飛玉案前驟隔清塵樞要
地獨攀紅蕊艶陽天疎枝髙映銀臺月嫩葉低含綺閣
烟花落花開懐勝賞春来春去感流年清辭早綴巴人
唱妙翰猶緘蜀國箋共仰芳圖方赫爾自嗟衰鬢轉皤
然因慿鶯蝶傳消息莫忘蓬莱有病仙　─張冕海棠─海
棠栽植徧塵寰未必成都欲詠難山木𤓰開千顆顆水
林檎發一攢攢初疑紅豆爭頭綴忽覺臙脂衆手丸西
蜀僧家根撥小南荆官舍樹枝寛髙穿羣木無因蔽平
倚危樓最好看十畝園林渾似火數方池面悉如丹錦
袍萬丈仍連袂珠被齊光更合歡風嫋細腰妝正罷露
晞銅雀淚新乾晨曦逺借彤雲暖秋魄㣲侵甲帳寒㑹
讌豈勞供幄幙採香應見費龍檀穠燒游女青絲髮殷
染妖姬白玉冠賔席半移隈茜綬使車多熱簇雕鞍層
層排朶縈飛蝶密密交柯宿翠翰詩客早慙矜鏤管畫
工誰敢衒霜紈本期相伴千塲醉可忍輕邀百卉殘川
路尚移隨迅瀨蕃船猶折出長瀾飄零絳雪深盈尺收
拾晴霞散結團時去獨應賢者識色空潛有達人觀譜
為仙子終須美實作寒梅况不酸五六年来離别恨春
宵頻夢石臺盤　─元馬祖常畫海棠圖─石家五尺珊瑚
樹海國千房火齊珠風雨春寒圍錦䕶艶陽天暖倚欄
扶浣時應貯芙蓉水香處重熏翡翠爐紅膩不隨蜂觜
蝕粉勻終為蝶身敷葳蕤綵結盤仙綬襞積雲羅落舞
𥜗青帝化成非幻有杜陵吟老却知無催開每頼斟鸚
鵡吹落還因唱鷓鴣曾見赤城花亞蕊丹鉛此去不須
圖
五言絶句─增─宋晏殊海棠濯錦江頭樹移根藥砌中只
應春有意偏與半妝紅　─陳與義海棠花葉兩分明春
隂耿簾幕東風吹不斷日暮臙脂薄　─洪适黃海棠─漢
宫嬌半額雅澹稱花仙天與温柔態妝成取次妍　─垂
絲海棠─脉脉似崔徽朝朝長著地誰能觧倒懸扶起雲
鬟墜　─楊萬里海棠─艶翠春鋪骨妖紅醉入肌花仙别
無訣一味惱臙脂
七言絶句─原─唐賈島海棠二首─名園對植幾經春露蕊
烟梢畫不真多謝許昌傳雅什蜀都曾未遇詩人　昔
聞遊客話芳菲濯錦江頭幾萬枝縱使許昌持健筆可
憐終古媿幽姿　─増─鄭谷蜀中賞海棠─濃淡芳春滿蜀
鄉半隨風雨斷鶯腸浣花溪上空惆悵子美無心為發
揚　─原─吳融海棠─雪綻霞鋪錦水頭占春顔色最風流
若教更近天街種馬上多逄醉五侯　─增─宋光宗會僚
屬賞海棠偶有題詠─濃淡名花産蜀鄉半含風露浥新
妝嬌嬈不減舊時態誰與丹青為發揚　─王禹偁别堂
後海棠─一堆紅雪媚青春惜别須教淚滿巾好在明年
莫憔悴校書兼是愛花人　─郭震海棠─又隨桃李一時
榮不逐東風處處生疑是四方嫌不種教於蜀地獨垂
名　─宋祁海棠─萬萼霞乾照曙空向来心賞已多同未
知此日家園樂數徧繁枝衮衮紅　─趙抃答贑縣錢顗
著作移花─令尹憐花意思勤海棠多種郡園新自從西
蜀年年見今日欄邊似故人　─韓維展江亭海棠四首
占盡人間麗與華白頭判得醉流霞誰將法錦翻新樣
紅綠装成徧地花　昔年曾到蜀江頭絶艶牽心幾十
秋今日欄邊見顔色夢魂不復過西州　紅糝装條嫋
嫋長人間不合有天香千觴未足酬佳麗囘首東風更
斷腸　又避寒風與暖曦年年長此探花期如今太守
尤珍愛只許宫娥戴一枝　─王安石海棠綠嬌隱約睂
輕掃紅嫩妖嬈臉薄妝巧筆冩傳功未盡清才吟詠興
何長　─文同和何靖山人海棠─為愛香苞照地紅倚欄
終日對芳叢夜深忽憶南枝好把酒更来明月中　─原─
蘇軾海棠─東風嫋嫋汎崇光香霧霏霏月轉廊只恐夜
深花睡去髙燒銀燭照紅妝　─增─趙次公和東坡海棠
露氣熹㣲帶曉光枝邊燦煥映廻廊細看素臉原無玉
初㸃臙脂駐靚妝　─張舜民移岳州去房陵道中見海
棠─馬息山頭見海棠羣仙㑹處錦屏張天寒日晩行人
絶自落自開還自香　─張耒晁二家海棠去嵗花開呼
杜卿家小娃歌舞花下今春花復開而杜已出守戲以
詩調之─頗疑蜂蝶過隣家知是東墻去嵗花駿馬無因
迎小妾鴟夷何用强隨車　─原─崔鷃海棠─渾是華清出
浴初碧綃斜掩見紅膚便教桃李能言語要比嬌妍比
得無　─增─陳與義海棠三首─海棠㸃㸃要詩催日暮紫
綿無數開欲識此花竒絶處明朝有雨試重来　紅妝
翠袖一番新久向園林作好春却笑華清誇睡足只今
羅韈久無塵　深院無人春日長遊蜂来往燕飛忙海
棠嬌甚成羞澀慿仗東風催曉妝　─周必大次韻楊廷
秀并序─萬花川谷主人為海棠賦二首妙絶古今斷章
有平生不帶看花福不是愁中即病中之歎代花次韻
江國羣芳自有餘詩才酒興不愁無却憐西蜀移根遠
醉向東風落筆初　傅粉施朱淡復濃不辭沐雨更梳
風豈知命似佳人薄不在吾公樂事中　─范成大垂絲
海棠─春工葉葉與絲絲怕日嫌風不自持曉鏡為誰妝
未辦沁痕猶有淚臙脂─賞海棠三絶─芳春隨分到貧
家兒女多情惜嵗華聊為海棠修故事去年燈燭去年
花　燭光花影兩相宜占斷風光二月時但得常如妃
子醉何妨獨欠少陵詩　憶向宣華夜倚欄花光妍暖
月光寒如今蹋颯嫌風露且只銅瓶滿插看　─聞石湖
海棠盛開亟攜家過之─東風花信十分開細意留連待
我来開過十分風不動更無一片㸃蒼苔　家人扶上
錦城頭蜂蝶團中爛熳遊報答春光須小醉紅雲洞裏
按伊州　低花妨帽小攜笻深淺臙脂一萬重不用髙
燒銀燭照暖雲烘日正春濃─陸游海棠二首─十里迢
迢望碧雞一城晴雨不曾齊今朝未得平安報便恐飛
紅已作泥　蜀地名花擅古今一枝氣可壓千林譏彈
更到無香處常恨人言太刻深　─楊萬里張功父南湖
海棠杖藜走筆─看盡都城種海棠只將一徑引教長約
齋妙出春風手人在中央花四傍　天公信手灑明霞
若遣停勻未必佳却得數株多葉底殷勤襯出密邊花
　─垂絲海棠─無波可照底須窺與栁爭嬌也學垂破曉
驟晴天有意生紅新曬一鉤絲　─張栻所思亭海棠初
開折贈兩使者─未須比擬紅深淺更莫平章香有無過
雨夕陽樓上看千花容有此膚腴　東風著物本無私
紅入花梢特地竒想得霜臺春思滿一枝聊遣博新詩
　─陳傅良海棠─淡月看花似霧中遽呼燈燭倚花叢夜
来月色明如晝却向庭蕪數落紅　─吳芾寄朝宗─海棠
已作十分妝細看妖嬈更異常不得與君同勝賞空燒
銀燭照紅光　─和陳子良海棠四首─春来人物盡熈熈
紅紫無情亦滿枝正引衰翁詩思動舉頭那更得君詩
　花開春色麗晴空惱我狂来只遶叢試問妖嬈誰與
比一株勝却萬株紅　雨後花頭頓覺肥細看還是舊
風姿坐餘自有香芬馥不許凡人取次知　十年栽種
滿園花無似兹花艶麗多已是譜中推第一不須還更
問如何　─海棠─海棠元自有天香底事詩人故謗傷不
信請来花下坐惱人鼻觀不尋常　─玉之道題苦竹寺
海棠洞─翠袖朱唇一笑開倚風無力競相偎陽城豈是
僧家物端恐齊奴歩障来　─戴復古海棠─十月園林不
雨霜朝曦赫赫見秋陽夜来聽得游人語不見梅花見
海棠　─劉克莊海棠三首─萬紅夹路笑相迎髣髴前身
石曼卿若向花中論富貴芙蓉城劣海棠城　幾樹繁
紅映碧灣苧羅山下見芳顔分明消得黃金屋却墮荒
溪野徑間　色深乍擣守宫紅片片俄隨蛱蝶風到得
離披無意緒精神全在半開中　程敦厚惜海棠晚開
今年春色可勝嗟二月山中未見花長憶去年今夜月
海棠花影到忩紗　─雨中海棠─玉脆紅輕不耐寒無端
風雨若相干曉来試卷珠簾看􁍝􁍝飛香滿畫闌　─僧
惠洪海棠酒入香腮笑未知小妝初罷醉兒癡一枝栁
外墻頭見勝却千叢著雨時　─金蔡松年黃海棠─輕如
紅豆排冰雪一拂新鵞色更竒不覺濃隂破明玉有情
誰觧賞離披　─王世昌方城東寺海棠─苦茝如鍼草有
芒桃花輕薄絮顛狂少陵例有詩沾丐只枉無言到海
棠　─元好問同兒輩賦未開海棠二首─翠葉輕籠豆顆
勻臙脂濃抺蠟痕新殷勤留著花梢露滴下生紅可惜
春　枝間新綠一重重小蕾深藏數㸃紅愛惜芳心莫
輕吐且教桃李閙春風　─元黃庾海棠─臉暈輕紅酒力
㣲真妃半醉夜深時杜鵑呌落花梢月獨倚東風睡不
知　─歐陽𤣥為浪溪題折枝海棠─㸃綴春風只一枝此
花猶是半開時更令老杜如今見便是無情也賦詩
尹廷髙臘月海棠─尤物真能奪化工臘前偷泄數枝紅
霜花不上臙脂面强飾春妍嫁北風　─楊維楨折枝海
棠─金屋銀釭照宿妝一枝分得錦雲鄉梅郎底事多餘
恨怪殺珊瑚不肯香　─馬臻海棠─殷紅含露滴朝寒疑
是春工畫未乾底事詩人吟不穩直須燒燭夜深看
明高啓西齋庭前海棠─寂寥銀燭與金盤睡足簾前怯
曉寒不是詩人賞幽興雨中深院有誰看　─楊慎興教
寺海棠─兩樹繁花占上春多情誰是惜芳人京華一朶
千金價肯信空山委路塵─黃姬水天妃宮看西域海
棠─仙觀臺荒蔓草中海棠一樹太憎紅可憐亦是星槎
物不學葡萄入漢宫　─董少玉海棠花─小樓風定月初
斜紫玉新枝綰落霞睡起不堪重秉燭春来愁煞海棠
花　─原─張新─雨滋霞襯入朱顔月下疑從姑射還最是
春工多巧思著將色在淺深間
詩散句─原─宋楊萬里─不關殘酒醉難醒不為春愁嬾散
中自是新晴生睡思起来無力對東風　─斯菴─宛轉風
前不自持妖嬈微傅淡臙脂花如翦彩層層見枝似輕
絲裊裊垂　─唐韓偓─海棠花在否側卧捲簾看─增─宋
髙惟幾─使梅休妬白仙杏已輸紅　─王十朋─詩裏稱名
友花中占上游　─唐張蠙─獨倚闌干正惆悵海棠花裏
鷓鴣啼　─原─韓偓─鬱鬱蒼髯真道友絲絲紅萼是鄉人
　海棠花下鞦韆畔背人撩髩道匆匆　─增─宋王安石
纔經暖律移新歲旋見繁紅滿故枝　─蘇軾─驟暄不為
海棠計長晝只添鸚鵡愁　─陳與義─燕子不禁連夜雨
海棠猶待老夫詩　─范成大─遲日温風䕶海棠十分顔
色醉春妝　─原─陸游─露章夜奏通明殿乞借春隂䕶海
棠　曉来强自試新妝倦整金蓮看海棠　　楊萬里─故
園今日海棠開夢入江西錦繡堆　─增─王十朋─杜陵應
恨未曾識空向成都結草堂　─陳傅良─未曉啼鶯相喚
語海棠飛盡一庭紅　─嚴粲─過了海棠人不省夢中姑
自詠梅花　─原─杜佺─海棠正好東風惡狼籍殘紅襯馬
蹄　─增─朱淑真─桃羞艶冶應囘首栁妬妖嬈祗皺睂
元潘伯修─春寒玉帳花隂合夜照香篝藥氣濃　─釋至
仁─月裏精神今更好雨中顔色向来新　─宋戴復古─紅
透海棠嬌─元黃庚─錦棠紅濯雨　─宋陳與義─暮雨霏
霏濕海棠　─陸游─萬枝猩血海棠紅─元劉秉忠─海棠
微露濕臙脂
詞─增─宋吳潛如夢令─江上綠楊芳草想見故園春好一
洞海棠花昨夜夢魂飛繞驚曉驚曉牕外一聲啼鳥
王十朋㸃綘唇─絲蕊垂垂嫣然一笑新妝就錦亭前後
燕子来時候　誰恨無香試把花枝嗅風微透細熏錦
䄂不止嘉州有　─王安石菩薩蠻─海棠亂發皆臨水君
知此處花何似凉月白紛紛香風隔岸聞　囀枝黃鳥
近隔岸聲相應隨意坐莓苔飄零酒一杯　─劉儗菩薩
蠻─東風去了秦樓畔一川烟草無人管芳樹雨初晴黃
鸝三兩聲　海棠花已謝春事無多也只有牡丹時知
他歸不歸　─葉夢得卜算子─嬌艶醉楊妃輕裊憐飛燕
人在昭陽睡足時初試妝深淺　一叚錦新裁萬里来
何遠高燭休教照夜寒媚臉融春暖　─劉克莊卜算子
片片蜨衣輕㸃㸃猩紅小道是天工不惜花百種千般
巧　朝見樹頭繁暮見枝頭少道是天工果惜花雨洗
風吹了　─又─盡是手栽成合得天饒借風雨於花有底
讐著意相陵藉　做暖逼教開做冷催教謝不負明年
花下人只負栽花者─原─晏殊訴衷情─海棠枝綴一重
重清曉近簾櫳臙脂誰與勻染偏向臉邊濃　看葉嫩
惜花紅意無窮如花如葉歲歲年年共占春風　─增─張
孝祥錦園春─醉痕潮玉愛柔英未吐露華如簇絶艶矜
春分流芳金谷　風梳雨沐耿空抱夜闌清淑杜老情
疎黃州賦冷誰憐幽獨　─李廌南鄉子─十月小春天紅
葉紅花半雨烟㸃滴紅酥真耐冷爭先奪取梅魂鬭雪
妍　坐待曉鶯遷織女機頭蜀錦鮮枝上綠毛公鳳子
飛仙乞取䨇䨇作被眠─原─范成大醉落魄─馬蹄塵撲
春風得意笙歌逐欵門不問誰家竹只揀紅妝高處燒
銀燭　碧雞坊裏花如屋燕王宫下花成谷不須悔唱
關山曲只為海棠也合来西蜀─增─京松坡醉落魄─芳
塵休撲名花喚我相隨逐淺妝不比梅欺竹深注朱唇
妝面稱紅燭　阿嬌合貯黃金屋是誰却遣来空谷酡
顔徧倚闌干曲一叚風流不枉到西蜀　─王道輔蝶戀
花─濯錦江頭春欲暮枝上繁紅著意留春住祇恐東君
嫌面素新妝勝把臙脂傅　曉夢驚寒初過雨寂寞珠
簾問有餘花否悵望草堂無一語丹青傳得凝情處
張材甫蝶戀花─前日海棠猶未破㸃㸃臙脂染就真珠
顆今日重来花下坐亂鋪宫錦春無那　勝摘繁枝簪
幾朶痛惜深憐只恐芳菲過醉倒何妨花底臥不須紅
䄂来扶我─明仁宗蝶戀花─烟抺霜林秋欲困吹破臙
脂便覺西風潤翠袖怯寒愁一寸誰家庭院黄昬信
明月修容生遠恨旋摘餘嬌簪滿佳人鬢醉倚小欄花
影近不應先有春風分─宋張奕殢人嬌─多少臙脂匀
成㸃就千枝亂攢紅堆繡花無長好更光隂去後對景
憶良朋故應招手　曾記年時花開把酒枉淋淋春衫
濕透文園今病問速能来否却道有荼䕷牡丹時候
張孝祥感皇恩─常歲海棠時偷閑須到多病尋芳懶春
老偶来恰值半謝妖嬈猶好便呼詩酒伴同顛倒　繁
枝高䕃疎枝低繞紅底杯盤花影照多情一片怪我歸
来不早斷腸銷碎錦門前道─陳濟翁踏青游─濯錦江
頭羞殺艶桃穠李縱趙昌丹青難比暈輕紅留淺素千
嬌百媚照綠水恰如下臨鸞鏡妃子弄妝猶醉　詩筆
因循不曉少陵深意但滿眼傷春珠淚燕来時鶯啼處
年年憔悴便除是秉燭凭欄吟賞莫教夜深花睡─晁
補之洞仙歌─羣芳未盡是海棠時候雨過寒輕好晴晝
最妖嬈一樹全是初開雲鬟小塗粉施朱未就　全開
還自好駘宕春餘百樣宫羅鬭繁繡縱無語也應心恨
我来遲恰栁絮將春歸後醉猶倚柔枝恰黃昬一㸃愁
須共花同瘦─劉克莊滿江紅─老子年来頗自許心腸
鐵石尚一㸃銷磨未盡愛花成癖懊惱每嫌寒勒住丁
寧莫被晴烘拆柰暄風烈日太無情如何得　張畫燭
頻頻惜慿素手輕輕摘更幾番雨過彩雲無迹今日不
来花下飲明朝空向枝頭覓對殘紅滿院杜鵑啼添愁
寂─劉處靜燭影搖紅─蜀錦華堂寳箏頻送花前酒妖
嬈全在半開時人試單衣後花面圍春競秀如紅潮玉
顋㣲透欲甦還睡淺酒扶頭朦朧晴晝　金屋名姝恨
情空貯閒睂岫世間還有此娉婷拚盡珠量斗真艶可
令消受倩鶯催天香共袖冷烟庭院淡月梨花空教春
瘦─劉儗木蘭花慢─漸秋空向晚被風雨趲重陽正木
落疎林海棠枝上忽見紅妝料應妬他蘭菊任年年獨
自占秋光故把春風嬌面向人逞艶呈芳　看来畢竟
此花强祇是欠些香悄一似五陵公子却厭膏粱肯来
水邊竹下與幽人相對説淒凉只恐夜深花睡五更㣲
有清霜─謝薖念奴嬌─綠雲影裏把明霞織就千重文
繡紫膩紅嬌扶不起好是未開時候半怯新寒半宜晴
色養得臙脂透小亭人靜嫩鶯啼破清晝　猶記攜手
芳隂一枝觧帶嬌艶波䨇秀小語輕憐花總見爭得似
花長久醉淺休歸夜深同睡明月還相守免教春去斷
腸空嘆詩瘦─馬莊父水龍吟─東君直是多情好花一
夜都開盡杏梢零落藥欄遲暮不教寧靜風度秋千日
移簾幕翠紅交映正太真浴罷西施濃抺都沉醉嬌相
稱　磨徧綠牕銅鏡挽春衫不堪比並暮雲空谷佳人
何處碧苔侵徑睡裏相看酒邊凝想許多風韻問因何
却欠一些香味惹旁人恨─方岳水龍吟─晝長庭院深
深春柔一枕流霞睡朦朧欲醒嬌羞還困錦屏圍翠豆
蔲初肥櫻桃微綻玉欄同倚記華清欲起渭水流波暖
紅漲棄脂水　燕子来時天氣儘韶風與他為地芳叢
雨歇霞痕日釅英英仙意莫恨無香最憐有韻天然情
致待問春能幾五更猶是拚今宵醉　─王十朋二郎神
深深庭院夜雨過簾櫳髙捲正滿檻海棠開欲半仍朶
朶紅深紅淺遙認三千宫女面勻㸃㸃臙脂未徧更微
帶春醪宿醉裊娜香肌嬌嬾　日暖芳心暗吐含羞輕
顫笑繁杏夭桃爭爛熳愛容易出墻臨岸子美當年游
蜀苑又豈是無心眷戀都只為天然體態難把詩工裁
翦─劉克莊摸魚兒─甚春来冷烟淒雨朝朝遲了芳信
驀然乍暖晴三日又覺萬株嬌困霜㸃鬢潘令老年年
不帶看花分才情減盡悵玉局飛仙石湖絶筆辜負這
春韻　傾城色懊恨佳人薄命墻頭岑寂誰問東風日
暮無聊歎吹得臙脂成粉君試認花共酒古来二事天
尤吝年光去迅謾綠葉成隂青苔徧地做取異時恨
别錄─原─王禹偁詩話─杜子美避地蜀中未嘗有一詩説
著海棠以其生母名海棠也　─增─韻語陽秋─杜子美居
蜀累年吟咏殆徧海棠竒艶而詩章獨不及何耶鄭谷
詩云浣花溪上空惆悵子美無心為發揚是已本朝名
士賦海棠甚多往往皆用此為實事如石延年云杜甫
句作畧薛能詩未工錢易詩云子美無情甚都官著意
頻李定詩云不霑工部風騷力猶占勾芒造化權獨王
荆公用此作梅花詩最為有意所謂少陵為爾牽詩興
可是無心賦海棠也　─墨客揮犀─李丹大夫客都下一
年無差遣及授昌州倅議者以去家遠乃改授鄂州彭
淵材聞之吐飯大歩往謁李曰誰為大夫謀昌佳郡也
柰何去之李驚曰供給豐乎曰非也民訟簡乎曰非也
曰然則何以知其佳淵材曰海棠無香昌州海棠獨香
非佳郡乎聞者傳以為笑　─原─蜀檮杌─潘炕有嬖妾觧
愁姓趙氏其母夢吞海棠花蕊而生頗有國色善為新
聲　─冷齋夜話─彭淵材曰平生所恨者五事人問其故
淵材不言久之曰吾論不入時聽恐汝曹輕易之問者
力請乃答曰第一恨鰣魚多骨二恨金橘太酸三恨蓴
菜性冷四恨海棠無香五恨曾子固不能詩聞者大笑
淵材瞠目答曰諸子果輕易吾論也　東坡海棠詩曰
只恐夜深花睡去故燒銀燭照紅妝事見太真外傳明
皇登沉香亭召太真妃於時卯醉未醒命力士使侍兒
扶掖而至妃子醉顔殘妝髩亂釵橫不能再拜明皇笑
曰豈妃子醉直海棠睡未足耳─增─冷齋夜話─前輩作
花詩多用美女比其狀如曰若教觧語應傾國任是無
情也動人誠然哉山谷作酴醿詩曰露濕何郎試湯餅
日烘荀令炷爐香乃用美丈夫比之特若出類而吾叔
淵材作海棠詩又不然曰雨過温泉浴妃子露濃湯餅
試何郎意尤工也　─詩話總龜─東坡謫居齊安時以文
筆游戲三昧齊安樂籍中李宜者色藝不下他妓他妓
因讌席中往往得詩宜獨以語訥不能請及坡將移臨
汝於飲餞處宜奉觴再拜取領巾乞書公顧視久之令
宜磨硯墨濃取筆大書東坡五歲黃州住何事無言及
李宜即擲筆袖手與客笑談坐客相謂語似凡易又不
終篇何也至將徹具宜復拜請坡大笑曰幾忘出場繼
書云恰似西川杜工部海棠雖好不留詩一座擊節盡
歡而散　就印錄─張寳用鴨卵殻以金絲鏤海棠花名
鮫胎盞　─雲蕉館紀談─明昇在重慶取浮江青䗫石為
茶磨令宫人以武隆雪錦茶碾之焙以大足縣香霏亭
海棠花味倍於常海棠無香獨此地有香焙茶尤妙
原─栽接─海棠性多類棃核生者十數年方有花都下接
上多以嫩枝附棃而贅之則易茂種宜壚壤膏沃之地
貼梗海棠臘月於根傍開小溝攀枝著地以肥土壅之
自能生根来年十月截斷二月移栽櫻桃接貼梗則成
垂絲棃樹接貼梗則成西府又春月取根側小本種之
亦易活或云以西河栁接亦可海棠色紅接以木𤓰則
色白亦可以枝插不花取已花之木納於根跗間卽花
花謝結子翦去来年花盛而無葉　─澆灌─瑣碎錄云海
棠花欲鮮而盛於冬至日早以糟水澆根下或肥水澆
或盫過麻屑糞土壅培根下使之厚密纔到春暖則枝
葉自然大發著花亦繁密矣一云此花無香而畏臭故
不宜灌糞一云惟貼梗忌糞西府垂絲亦不甚忌止惡
純濃者耳　─插瓶─薄荷包根或以薄荷水養之則花開
耐久
　　(附/錄)秋海棠
原─一名八月春草本花色粉紅甚嬌艶葉綠如翠羽此
花有二種葉下紅筋者為常品綠筋者開花更有雅趣
彚考─原─採蘭雜志─昔有婦人懐人不見恒灑淚於北墻
之下後灑處生草其花甚媚色如婦面其葉正綠反紅
秋開名曰斷腸花即今秋海棠也　于若瀛曰秋海棠
喜隂生又宜卑濕莖岐處作淺綘色綠葉文似朱絲婉
媚可人不獨花也　─增─學圃餘疏─秋海棠嬌好宜于幽
砌北牕下種之傍以古拙一峰菖蒲翠筠草皆其益友
也　─荆溪疏─善卷後洞秋時海棠千本并著花一壑皆
丹　─瓶史─秋海棠嬌然有酸態鄭康成崔秀才之侍兒
也　─瓶花譜─秋海棠四品六命
集藻─五言律詩─原─明王士騏題秋海棠─是花偏灼灼開
處幾叢叢弱質不禁露幽懐欲訴風空庭聊取媚傍石
若為容黃菊紛相應餐英未許同　─鍾惺詠秋海棠─墻
壁固吾分烟霜亦是恩光輕偏到蒂命薄幸餘根笑泣
誰能喻榮衰不敢論年年秋色下幽獨自相存
七言絶句─原─明俞琬綸詠秋海棠─薄羅初試怯風淒小
樣紅妝著雨低一叚妖嬈描不就非關子美不能詩
春色先應到海棠獨留此種占秋芳稀疎㸃綴猩紅小
堪佐黃花薦客觴
别錄─原─性好隂而惡日一見日即瘁喜淨而惡糞宜盆
栽寘南墻下時灌之枝上有種落地明年自生根夏便
開花四圍用碎瓦鋪之則根不爛老根過冬者花更茂
　　浸花水飲之害人
　
　
　
　
　
　
　
　
　
　
　
　
　
　
御定佩文齋廣羣芳譜卷三十六
　欽定四庫全書
御定佩文齋廣羣芳譜巻三十七
　　花譜
　　　玉蘂(按宋祁曰維揚州后土廟有花正白曰玉蘂/王禹偁愛賞之更稱曰瓊花曾慥曰今瑒花)
　　　　(即玉蘂花魯直更其名為山礬皆非也今以周/必大玉蘂辨證為據分為三譜諸説詳載於後)
　　　　(以備/叅考)
　原─周必大玉蘂辨證條蔓如荼䕷冬凋春茂柘葉紫莖
　玉蘂花苞初甚微經月漸大暮春方八出鬚如氷絲上
　綴金粟花心復有碧筩狀類膽瓶其中别抽一英出衆
　鬚上散為十餘蘂猶刻玉然　─增─全芳備祖─玉蘂枝條
　髣髴葡萄葉類柘葉之尖圓梅葉之厚薄花類梅而萼
　瓣縮小心㣲黃類小淨瓶暮春初夏盛開葉獨後凋其
　花白玉色其香殊異其髙丈餘是名玉蘂
　彚考─原─劇談錄─上都安業坊唐昌觀舊有玉蘂花甚繁
　每發若瑤林瓊樹元和中春物方盛車馬尋玩者相繼
　忽一日有女子年可十七八衣繡綠衣乘馬峩髻䨇鬟
無簪珥之飾容色婉約迥出於衆從以二女冠三女僕
僕者皆丱頭黃衫端麗無比既下馬以白角扇障面直
造花所異香芬馥聞於數十歩之外觀者以為出自宫
掖莫敢逼而視之佇立良久令小僕取花數枝而出將
乘馬廻謂黃冠者曰曩者玉峰之約自此可以行矣時
觀者如堵咸覺煙霏鶴唳景物輝煥舉轡百歩有輕風
擁塵随之而去須臾塵滅望之已在半天方悟神仙之
遊餘香不散者經月餘日時嚴給事休復元相國劉賓
客白醉吟俱有聞玉蘂院真人降詩　─增─李德裕招隱
山觀玉蘂樹詩注内署沈大夫所居閣前有此樹每花
落空中囘旋久之方集庭際大夫草詔之夕皆邀予同
玩─原─蔡寛夫詩話─李衞公玉蘂花詩云玉蘂天中樹
金鑾昔共窺注以為禁林有此木吳人不識自文饒賞
玩始得名此為潤州招隱山作也碑今裂為四叚在通
判㕔中而招隱無復有此花矣詢之土人皆莫知為何
物或云即今揚州后土祠瓊花是已自王元之始易其
名晏元獻常以李善文選注質之曰瓊乃赤玉與此花
不類也─漁隱叢話─沈傅師奉酬浙西尚書九丈招隱
山觀玉蘂戲書即事見懐之作丹徒令書其後云招隱
玉蘂花以二公詩著名累經兵燬花偶存而刻本久失
好事尋訪每不滿意住持置弗問者幾人矣普覺来主
法席求用治刻本礲石重鐫游客玩花讀詩頓還三百
年舊觀良足嘉美自晉宋招隱名甲京口古松脩竹清
泉幽洞播在談詠誇詡勝絶邇者採伐童赭寔不副名
覺師培植掃剔立志弗倦加以年序蒼翠環合景物增
邃師與此寺此詞同永其傳尚勉之哉─增─髙齋詩話
唐人題唐昌玉蘂詩云一樹瓏鬆玉刻成飄廊㸃地色
輕輕女冠夜覓香来處惟有堦前碎月明今瑒花即玉
蘂花也介甫以比瑒謂當用此瑒字蓋瑒玉名取其白
耳魯直又更其名為山礬謂可以染也廬陵叚謙叔多
聞士也家藏異書古刻至多有楊汝士與叚二十二帖
云唐昌玉蘂以少故見貴耳自来江南山山有之土人
取以供染事不甚惜也則知瑒花之為玉蘂斷無疑矣
傅子容見此帖乃作絶句云比瑒更礬總未佳要須博
物似張華因觀異代前賢帖知是唐昌玉蘂花余放浪
林泉之日久矣屢從樵夫野叟聞所謂鄭花者指其木
謂余曰此鄭木也其葉如凍青髙二三丈或有小者亦
丈餘暮春開花如凍青花雖香而甚烈全不旖旎但山
谷云江南野中有一種小白花木高數尺春開極香與
余所見全不類─韻語陽秋─江南野中有小白花木高
數尺春間極香土人呼為瑒花瑒玉名取其白也魯直
云荆公欲作傳而陋其名予謂名曰山礬野人取其葉
以染黃不借礬而成色故以名爾嘗有絶句云髙節亭
邊竹已空山礬獨自倚春風是也近見曾端伯髙齋詩
話云此花即唐昌玉蘂花也所謂一樹瓏鬆玉刻成飄
廊㸃地色輕輕者以余觀之恐未必然玉蘂佳名也此
花自唐流傳至今當以玉蘂得名不應舍玉蘂而呼瑒
魯直亦不應舍玉蘂而呼山礬也豈端伯别有所據耶
─容齋隨筆─物以希見為珍不必異種也長安唐昌觀
玉蘂乃今瑒花又名米囊黃魯直易山礬者在江東彌
山亘野殆與榛莽相似而唐昌所産至於神女下遊折
花而去以踐玉峰之期不特俗士罕見雖神仙亦不識
也─玉蘂辨證唐人甚重玉蘂故唐昌觀有之集賢院
有之翰林院亦有之皆非凡境也予往因親舊自鎮江
招隱来遠致一本種之軒檻再歲始著花不久當成樹
花蘂猶刻玉然花名玉蘂乃在於此宋子京劉原父宋
次道博洽無比不知何故疑為瓊花王元之知揚州但
言未詳何木俗呼為瓊花子京何故以誣元之蔡君又
引晏同叔之言以為證甚無謂也劉夢得雪蘂瓊絲之
句最為中的何必拘李善赤玉為之注耶􁥽音陣南史
劉杳傳所謂􁥽酒者予嘗得醖法芳烈異常山谷似不
必以杳傳為據循俗訛􁥽作鄭而江南鄉音又呼鄭為
瑒復疑未安於是創山礬之名然二詩并序初未嘗及
玉蘂止因好事者偽作唐人帖故曾端伯洪景盧皆信
之其實諸公猶未見此花所謂信耳而不信目也　以
玉蘂為瑒起於曾端伯予與叚謙叔之子元愷同里巷
往還至熟其父初無楊汝士帖小説難信類此　─原─全
芳備祖─戴顒字仲若捨宅為招隱寺寺在京口放鶴門
外古竹院相望數里孤處於萬山荒凉之顛所由山徑
石卵纍纍不絶如綫是名招隱寺有米元章𨽻碑以紀
仲若之出處方丈有閣號招華梁昭明選文於中閣之
左有亭名虎跑其泉清汎閣之右有亭名玉蘂巍扁其
上亭之下有玉蘂二株對峙一架土人僉言此花自唐
迄今天下只二株亦猶瓊花之於維揚千餘年間凡幾
遭兵燬幸存今唐長安白玉等觀及御史所居閣前往
往不可稽考而僅餘此寺雖然李德裕沈傅師詩句可
以究其終始欲天下皆知此花非山礬非瓊花其夐出
鮮儔而自成一家也故詳紀其本末云　─長安志─安業
坊唐昌觀舊有玉蘂花乃唐昌公主所植
集藻─五言古詩─原─唐王琪玉蘂花─玉蘂生禁林地崇姿
亦貴散漫溪谷中蓬茨復何異清芬信幽遠素彩非妖
麗蒼煙蔽山日瓊瑤為之晦歲久自扶疎巖深愈幽邃
請觀唐相吟俗眼無輕視　唐昌觀中樹曾降九天人
鑾駕久何許雪英如舊春豈無遺佩者来效捧以顰
七言古詩─增─宋徐積玉女花二首并序─部使者林公作
玉蘂二詩同使趙公屬和亦以見命因吟之為玉女焉
楊花可與名玉妃楚花可與名玉女天上瑤臺是本居
人在月宫合同處一㸃難容赤水霞平生冷笑巫山雨
此女持身色太嚴玉璧如盤求不許　國艶雖殊情太
少蛾睂不畫䨇瞳瞭新就明河洗面来更佩明珠蹋瑤
草不用朱鸞與紫霞玉麒麟駕白雲車君看面上都無
邪更看身上都無瑕越王國女金可邀卓王孫女琴可
招更有秦王家弄玉嫁人只被愛吹簫　─原─鄭域─維揚
后土廟瓊花安業唐昌宮玉蘂判然二物本不同喚作
一般良未是瓊花雪白輕壓枝大率形模八仙耳山溪
行路多見之樵夫摧殘如獮薙比之玉蘂似實非金粟
氷絲那有此花鬚中有碧膽瓶别出瓏璁高半指清馨
靜夜衝九天招引瑤臺玉仙子乘風躍馬汗漫遊偷折
繁香分月姊紫莖柘葉荼䕷條少到尋常人眼底翰林
内苑集賢閣雨露承天近尺咫後人不識天上花又把
山礬輕擬比葉酸而澀供染黃不著霜縑偏入紙江鄉
老少知此名鄭􁥽瑒音無正字方言土諺隨舌訛鳥馬
成焉固應爾
五言律詩─原─唐李德裕招隱山觀玉蘂樹戲書即事奉
寄江西沈大夫閣老─玉蘂天中樹金閨昔共窺落英閑
舞雪密葉乍低帷舊賞煙霄遠前歡歲月移今来想顔
色還似憶瓊枝　─沈傅師奉酬浙西尚書九丈招隱山
觀玉蘂樹戲書即事見懐之作─曾對金鑾直同依玉樹
隂雪英飛舞近煙葉動搖深素萼年年密衰容日日侵
勞君想華髪僅欲不勝簪　─增─羊士諤故蕭尚書癭柏
齋前玉蘂樹與王起居吏部孟員外同賞─柏寢閉何時
瑤華自滿枝天清凝積素風暖動芬絲留歩蒼苔暗停
觴白日遲因吟茂陵草幽賞待妍詞
七言律詩─增─宋徐積瑤真詩二首有序─淮南轉運林公
次中所居之府有花一株舊名玉蘂公改曰瑤真即瓊
花之别本也瓊赤玉也名其花者蓋誤矣楊楚二花同
為一物而楚花獨得瑤名也真者天下之良貴也故因
物而寓之則存乎其心者不問可知蓋未嘗不在乎其
真也既名其花遂名其館謂山陽學官曰子能賦之否
乎於是得律詩二章其亦庶乎述而賦之也此花所在
宜開館彼玉維瑤合比君每到黃昬成淡月却臨曉後
作團雲人間偽采何如質物裏孤芳自勝羣應笑馬嵬
坡下女太真為號繫黃裙　不知記得瑤林否故國曾
陪閬苑春色貌易分渾是正性情雖辨縂歸真紅塵世
上無䨇物白雪宮中第幾人若問誰何名玉女一般嚴
靜敵霜神　─原─楊東山題玉蘂花─纔入平園便有聲唐
昌觀裏久知名已堆玉琖分金粟更插銀花入翠罌蘿
蔓春風滕薛長山礬香氣晉齊盟世間百卉應無限不
遇王公枉一生　─增─周必大去夏孫從之示玉蘂佳篇
時過未敢賡和今年此花盛開輙次嚴韻并以新刻辨
證為獻─食菜曾饕三百囷種花重看一番新洞仙舊賞
淪無跡工部高吟必有神疉雪雅宜歌白雪送春仍欲
買青春向来偽帖今氷釋從此佳名編廣輪　─次韻廷
秀待制玉蘂─姑射山前雪照人長安水畔態尤真歩搖
翹玉中心整瓔珞塗金四面勻常笑荼䕷藏琅藥獨陪
芍藥殿餘春自從唐氏来天女直到平園見後陳　─趙
正則彦法司户沿檄而歸玉蘂已過追賦車字韻詩奉
答─春深遊客競繁華寳馬香輪帶麴車不為来看招隱
樹有誰肯顧野人家飛飛粉蝶鬚相映皎皎銀蟾色共
誇今得審言詩勝畫傳神何必趙昌花
五言絶句─增─唐鄭谷中臺題玉蘂─唐昌樹已荒天意眷
文昌日晩微風起春時雪滿墻
七言絶句─原─唐嚴休復聞玉蘂院真人降二首─味道齋
心禱玉宸魂銷冷眼未逢真不如滿樹瓊瑤蘂笑對藏
花洞裏人　羽車潛下玉龜山塵界何由覩蕣顔惟有
無情枝上雪好風吹綴綠雲鬟　─武元衡唐昌觀玉蘂
花─琪樹年年玉蘂新洞中長閉彩霞春日暮落英鋪地
雪獻花無復九天人　─張籍同嚴給事聞唐昌觀玉蘂
院近有仙過因成絶句二首─千枝花裏玉塵飛阿母宮
中見亦稀應共諸仙鬬百草獨来偷折一枝歸　五色
雲中紫鳳車尋仙来到洞仙家飛輪囘處無踪跡惟有
斑斑落地花　─劉禹錫和嚴給事聞唐昌觀玉蘂花下
有遊仙二首─玉女来看玉樹花異香先引七香車攀枝
弄雪時囘首驚怪人間日易斜雪蘂瓊絲滿院春羽
衣輕歩不生塵君平簾下徒相問長記吹簫别有人
白居易酬嚴給事聞玉蘂花下有遊仙─嬴女偷乘鳳下
時洞中潛歇弄瓊枝不緣嗁鳥春饒舌青瑣仙郎可得
知　─惜玉蘂花有懐集賢王校書起─芳意將闌風又吹
白雲離葉雪辭枝集賢讐校無閒日落盡瑤華君不知
─増─元稹酬嚴給事聞玉蘂花下有遊仙─弄玉潛過玉
樹時不教青鳥出花枝的應未有諸人覺只是嚴郎卜
得知　─原─楊巨源唐昌玉蘂花─晴空素艶照霞新香灑
天風不到塵持贈昔聞將白雪蘂珠宫上玉華春　─楊
凝唐昌觀玉蘂花─瑤花玉蘂種何年蕭史秦嬴向紫烟
時控綵鸞過舊邸摘花持獻玉皇前　─增─宋徐鉉和賈
員外戬見贈玉蘂花栽─瓊瑤一簇帶花来便劚蒼苔手
自栽喜見唐昌舊顔色為君判病酌金罍
詩散句─增─宋楊萬里─團酥刻玉比未暇雅靜居然不塵
汙須信掇之天上竒細吐冰絲説心愫　─劉允叔─江南
春晩經行地賸有唐昌玉蘂花露彩烟絺無限態氷清
玉潤白成葩　─劉克莊─玉蘂春隂密琅玕晚暑清　─原
唐劉禹錫─鳳池西畔圖書府玉樹玲瓏景氣閒　─宋趙
清臣─正是清燈深雨夜空傳玉蘂發春晴　─唐鄭畋─小
閣凉添玉蘂風
　　瓊花(聚八仙花/附見譜内)
增─澠水燕談─揚州后土廟有瓊花一株潔白可愛歲久
木大而花繁俗目為瓊花不知實何木也　─齊東野語
揚州后土祠瓊花天下無二本絶類聚八仙色微黃而
有香仁宗慶厯中嘗分植禁苑明年輙枯遂復載還祠
中敷榮如故淳熙中壽皇亦嘗移植南内逾年憔悴無
花仍送還之其後宦者陳源命園丁取孫枝移接聚八
仙根上遂活然其香色則大減矣今后土之花已薪而
人間所有者特當時接本髣髴似之耳
彚考─增─聞見雜錄─揚州后土廟有瓊花一株宋丞相郊
構亭花側榜曰無䨇謂天下無别株也　─廣陵志─后土
廟瓊花本大而花繁天下無之孫冕過維揚使人訪之
謂山中甚多但歲苦樵斧野燒故木不能大而花不能
盛遂不為人所貴復傷之以詩曰可憐遐僻地常化燎
原灰其説蓋誤以聚八仙為此花耳聚八仙花雖類瓊
花而瓊花之異者其香如蓮花清馥可愛雖翦折之餘
韻亦不減此聚八仙之所無也　─韻語陽秋─瓊花惟揚
州后土祠中有之其他皆聚八仙近似而非鮮于子駿
詩云百蘤天下多瓊花天上希結根托靈祠地著不可
移八蔀冠羣芳一株攢萬枝而宋次道春明退朝錄云
瓊花一名玉蘂按唐朝唐昌觀有玉蘂花王建詩所謂
女冠夜覓香来處惟有階前碎月明是也長安觀亦有
玉蘂花劉禹錫所謂玉女来看玉樹花異香先引七香
車是也唐内苑亦有玉蘂花李德裕與沈傅師草詔之
夕屢同玩賞故德裕詩云玉蘂天中樹金閨昔共窺傅
師和云曾對金鑾直同依玉樹隂是也招隱山亦有玉
蘂花李德裕所謂吳人初不識因余玩賞乃得此名是
也由是論之則玉蘂花豈一處有哉其非瓊花明也東
坡瑞香詞有后土祠中玉蘂花之句者非謂玉蘂花止
謂瓊花如玉蘂之白耳─西溪叢語─唐昌觀玉蘂花今
之散水花揚州瓊花今之聚八仙但木老耳─花經─瓊
花二品八命聚八仙六品四命─山房隨筆─揚州瓊花
天下祇一本士大夫愛重作亭花側扁曰無䨇德祐乙
亥北師至花遂不榮趙棠國炎有絶句弔曰名擅無䨇
氣色雄忍將一死報東風他年我若修花史合傳瓊妃
烈女中　─代醉編─傳記所載揚州瓊花天下祇一本及
觀西吳里語復云宋時德清嶽祠廡下有瓊花一本春
時盛放每告朔設會特開數朶時號月旦花則彼時此
花已有二本矣　─花史─景定間濠州曾主簿入廣西宿
某驛傍民舍主人邀坐丰儀甚雅庭有竒花數盆曾曰
曾見廣陵瓊花否主人曰有即入折一枝以授曾持入
驛囘顧民舍無有矣視瓊花茅也
集藻─辨─增─宋鄭興裔瓊花辨─瓊花天下無䨇昨因北騎
侵軼或謂所存非舊疑黃冠以聚八仙補種其處未知
然否屬自合肥易鎮来此所覩郡圃中聚八仙若驟然
過目大率相類及細觀熟玩不同者有三瓊花大而瓣
厚其色淡黃聚八仙花小而瓣薄其色漸青不同者一
也瓊花葉柔而瑩澤聚八仙葉麤而有芒不同者二也
瓊花蘂與花平不結子而香聚八仙蘂低於花結子而
不香不同者三也余尚未敢自信嘗取花雜示兒輩皆
能識而别之始乃無疑適后土祠宇頽敝鳩工撤舊鼎
為增建時當季夏非花放之日忽一枝夐然特開於其
杪郡人競觀莫不嘉歎余生罕信竒詭倘非目擊則謂
好事者誇誕今觀此靈豈非司花之神鑒予之信心乎
故為之辨以驗来者─明郎瑛瓊花辨─雍錄辨梔子花
即玉蘂花改之為山礬者王荆公以其花葉可以染黃
不借礬而成色之故野客叢書又載揚州后土廟玉蘂
花序文序文以玉蘂即瓊花也改之為瓊花者宋王元
之之更也予意瓊花在宋極名之勝今作詩與序者又
皆宋人必不差矣使果一種則梔子江南到處有之胡
為至貴而揚州者名傳千古耶及考揚志謂瓊花或云
唐植今雍錄亦以玉蘂唐惟長安一株元白等賦詩貴
重又曰花白心黃三四月間開開時芬芳滿野高可數
丈意即今之梔子千葉者耶但花大樹高如粉團耳不
然何二書相符後世不傳惜江南未能收䕶使高大也
况生于陕移于揚汴在彼亦自為竒矣但齊東野語以
色㣲黃似與雍錄一樹瓏鬆玉刻成小有間也昨見宋
畫瓊花真似野八仙但多一頭九朶簇成者然亦未知
孰是
記─增─宋杜斿瓊花記─余自京口過揚州尋訪舊事知世
所傳后土瓊花在今城之蕃釐觀亟往謁蕃釐觀瓊花
猶在然余聞紹興辛巳之交金人入揚州已揭其本而
去何從復得此種也觀壁有諸公所紀載直排世俗偽
謂道士以聚八仙嗣其名聚八仙葉瓣色香皆不類余
曾不及見二花開時類不類不得知獨怪金人既揭其
本復何從得此種也有老道士出鬚髮皓然自言生於
崇寧間今八十有六載矣能叙今花本末余與對坐於
花之亭西改容而問道士指花之根榦而言曰此某手
所培䕶而至此者也指觀之大門而言曰此向之殿廬
處也指所坐之亭曰此向之無䨇亭處也花舊在無䨇
亭下殿西之北自紹興十五年向龍圖子諲以殿廬面
勢狭小徙置轉後則花當殿西之南更三十一年知郡
事劉澤復命移花於殿之前即今之花處乃是歲八月
十五日也初二十四年時直花之東南離三四尺許儵
然一小根枝葉日茂其下大徑寸至其放時鄉疎背密
移之不敢易又十一月金人渡淮趨揚州直入觀揭花
本去其小者翦而誅之于時某方避亂奔走初亦不知
也宼既退某始以十二月来舊地是時訓練官成平領
兵馬依觀屯寨其軍人接某曰觀主至耶瓊花已壊鹵
手旁有一小根微見地面可識認非其種乎某心知之
難以口舌定惟告以瓊花若剔其根皮投之火則臭達
于鼻于是剔其根皮投之火果臭達于鼻軍人皆喜歎
某即黙禱后土移植之花處日往䕶之越明年二月既
望夜中天大雷雨某詰朝起視兩廡蚯蚓布地皆滿往
所植根旁則勃然三蘖從根出矣自是遂條達不已至
于今三十年之久見其婆娑偃蓋常不忘斷根時也道
士既言余為之竦然曰盛衰感應之理豈可不知其故
哉夫他日不生小根而儵然起于二十四年兆先見也
去辛巳八年者以養穉也離離且三四尺許者不併揭
也翦而復萌者終盛也天大雷雨蚯蚓布地而三蘖勃
然者蚯蚓伏深壤陽氣驟趣之則動植俱奮也以人事
言之不知趙孤漢孤之不亡何以異是自㣲而存存而
有力扶植成就以至後日則程嬰丙吉之功道士宜獲
其報今之享上壽倘有相之者余恐道士亡後来者無
以知今花本末而其疑不觧也故序而書之其間歲月
事故之叅錯煩委有可附見者悉不敢畧以知其不誣
若其他靈異甚多未暇及也道士姓唐名大寧余實金
華杜斿紹興二年記
賦─增─宋張問瓊花賦─揚州后土祠瓊花經兵火後枯而
復生今歲尤盛邦人喜之以為和平之證也乃賦之賦
曰偉赤社之會都滋黒壤之饒沃萃温潤之秀氣發英
華于地軸是為瓊花異于凡木香凝媚服之蘭色瑩光
明之玉托根后土之祠擢榦蜀岡之麓曾不知其歲年
亦弗紀于圖錄欲問司花之女但注詩人之目謂天下
之一株冠羣葩之芬馥豈唐昌之餘芳載後庭之遺曲
者乎當其風入琳宮春歸華屋萼拆青綃色凝寒綠枝
珊瑚兮鏤雪氷蘂珠璣兮爛金粟真庭靜兮朝曦麗其
纖穠仙籞深兮瑞露滋其芬郁瑤林瑰艶之蔥蒨閬苑
琪英之燿煜若蓋而繡似璧而縠如黃琮瑚璉璀燦于
禋壇而文珠珮環玲瓏乎衣鞠桂娥競爽借月影于冰
蟾阿母来觀下雲軿于皓鵠儷靚容于茉莉抗素馨于
薝蔔笑玫瑰于塵凡鄙荼䕷于淺俗惟水仙可並其幽
閒而江梅似同其清淑真絶代之無䨇久彌芬于幽谷
若乃聚八仙之殊種玉蝴蝶之别族葉扶疎而韻不勝
色近似而香不足猶瑾瑜琬琰之粹温豈碔砆堅珉之
碌碌蓋艶冶爭妍者衆之所同而蠲潔尚白者我之所
獨是以兵火不能焚邊塵不能辱根常移而復還本已
枯而再續疑神明之䕶持偏化工之茂育抑將薦瑞于
太平而致祥于玉燭─元郝經瓊花賦并序─中統二年
春三月制使李公致瓊花數枝是年冬十月而夢二客
相邀至維揚之后土祠飲於花下嘯歌為樂既醉而覺
乃作賦焉辭曰江風吹雲枕壓霜月神不棲目軼思超
越栩栩曵曵境與世别天宇闢凡蹤絶歴蘭路開桂闕
飄飄乎馮高御空不知身之幾何而造乎虛白已而扶
搖頡頏恍惚莫量疑在鈞天亦如巫陽孤鶴飛来縞衣
𤣥裳翩然負予背風翺翔下視淮海雉堞相望貝錯珠
瑩接屋連牆繡簾琱櫳綺疏綠房十里一市金紗煌煌
混灝海之魚龍駭飛埃而陸梁忽丹霄之二仙翥青鳥
以相將指仙花以為言可釂月而飛觴是閬苑之仙根
来瑞世而呈芳拆膩雪以搖碧刻春氷而帶黃噴蘂蝶
於花心引輕絲而不狂天風收其落英不委地而飄揚
彼衆卉則俗死漫紅妖而綠倡玉隂婆娑徙倚徜徉清
香忽来莫知其方乃誦明月之曲歌窈窕之章倚歌橫
簫鏘鳳鳴凰挹芳瀾之浩𣺌傾墜露之淋浪巻瓊瑤於
杯盤吸霜露於肺腸欲折枝而不敢懼真宰之或傷且
對花而舉酒澆遯世之茫茫倐焉玉女隔花而語髣髴
花神是為花主謫自瑤華以臨后土翦氷綃以為裳染
麝塵於金縷拂白霓而下征曵秋霞而輕舉現仙姿於
塵寰寓風神於月府且曰有妹其字飛瓊適来瑤池善
為新聲與君佐酒以薦予誠遽作穿雲振搖瓊英説仙
家之幽杳詠蓬壺與赤城閲花朝以逍遙駐芳姿以輕
盈嗟胡為乎斯世而沉冥於此生也時予既醉二仙亦
去花落尊空歌殘玉樹斗轉參橫脱兔驚寤餘香冉冉
月滿牎戸乃為記夢之歌歌曰玉宇春兮花始開與二
仙兮飄然而来花亦喜兮搖搖乎瓊瑰掇飛英兮汎酒
杯飛仙為我兮歌以纍纍亦既醉兮胡不歸花滿䄂兮
香滿幃謂予是夢兮余不疑嗟時之人兮孰非夢之為
五言古詩─增─宋韓琦后土廟瓊花─維揚一株花四海無
同類年年后土祠獨此瓊瑤貴中含散水芳外圍蝴蝶
戲酴醿不見香芍藥暫多媚扶疎翠葢圓散亂真珠綴
不從衆格繁自守幽姿粹嘗聞好事家欲移京轂地既
違孤潔情終誤栽培意洛陽紅牡丹適時名轉異新榮
托舊枝萬狀呈妖麗天工借顔色深淺随人智三春愛
賞時車馬喧如市草木禀賦殊得失豈輕議我来首見
花對花聊自醉
七言古詩─增─宋徐積瓊花歌─春皇自厭花多紅欲得花
顔如玉容春皇青女深相得先教斂與秋霜色乃有雪
月供光星榆獻白㪷量銀漢琉璃濕人間羙玉搗作灰
荆山崑山鬼神泣天上有人名玉女投壺之外能為素
姑射神人解種花先須此物為根芽天罅地竅掬精粹
蟾身驪頷偷光華其時正值天地交二氣上下隂陽調
此花孕育得其正其間邪氣無纖毫所以其色為正色
出乎其類㧞乎萃一如君子有諸内睟然其色見於外
三月將盡四月前百花開盡春蕭然揚州日暖花開未
春香不動花房閉仙掌秋高玉露濃鮫人泣下珠璣碎
黃鸝本是花中客啼盡好聲求不得春皇費盡養花心
春風使盡開花力春歸鶯去花始開誰人放出深閨来
唐家天子太平時太真浴罷華清池紅裳繡𬒮厭君眼
更作地仙披羽衣麻姑睡起蓬莱島風吹玉面秋天曉
洛川女子能長生水中肌骨成瑤瓊褒姒不見諸侯兵
盡日不笑如無情宋玉移家安在哉東鄰不畫臙脂腮
卓文君去成都速錦衣金翠慵裝束吹簫容貌果何如
見説其人名弄玉若比此花俱不足滛妖恠艶文之累
一如婦人有賢德不為邪色亂正色孀居之女能自持
終身惟著大練衣又如正色立朝者不以柔媚為姦欺
以此論之乃可重人之不正將胡為論德乃是花之傑
論色乃是花之絶洛陽花名古云好看花須向揚州道
君不見去年花下吹黒風霹靂閃電捜玉龍此時半夜
花光中不覺屈曲蟠長虹又不聞天上琳琅樹種在烟
霞最深處白雲枝葉白玉英此花莫是琳琅精此花愛
圓不愛缺一樹花開似明月襄王半夜指為雲謝女黃
昏吟作雪杏花俗艶梨花麤栁花細碎梅花疎桃花不
正其容冶牡丹不謹其體舒如此之類無足竒此花之
外更有誰世非紅紫不入眼此花何用求人知詩人自
與花相期長告年年乞一枝─方岳非瓊花─舊聞瓊花
無與䨇專竒擅美名此邦江南清夢入詩府安得一念
令心降去年騎鶴揚州住斗酒屢眠雲霧窓月寒雪冷
花未吐正爾俗葉凡株樁心期妙處在真實不假羽節
青霓幢今春訪花吾第一自折繁枝盛翠缸橫看倒睨
掉頭語前詩後賦何其哤真珠碎簇玉蝴蝶直與八仙
同一腔聞名見面足笑莞强為花辨幾愚憃有如巨賢
雜羣小望而可識為竒厖陳餘張耳信相似一等人耳
無純尨忠耶佞耶豈難别祝鮀不類關龍逢試持此論
訊后土謂予不信如長江─再用韻酬朱行甫─夢中翠
鳳飛来䨇駕言后土游名邦手持玉簡判紅紫斂祍欲
以詩城降粹容喜動日月角揖我入對玲瓏窓為言瓊
花返蓬閬下界久矣無根樁乃今存者贋本耳補亡以
紿青油幢人間識真蓋亦寡載酒嘉賔寧論缸黃冠誕
譎謹勿信傳訛聽舛其言哤為花作辨誰氏子謬妄譜
入黃鐘腔耳庸目陋惑世俗其罪不能三赦憃朱雲之
孫亦竒士文有氣骨豐而厖謂瓊赤玉匪為白不比俗
論紛茸尨詩筒往来㨗于響夜發嚴鼓聲逄逄咨爾岳
為謝此老壯哉寸管飛濤江　─元趙文瓊花上天歌─朔
風吹沙堆浪白二十四橋沈冷月顛風夜半撼蕪城雪
萼瓊絲破空碧金缾歲歳獻君王玉罌泛酒連花香明
光殿暗沙漠逺人自無情花斷腸落蘂飛天識天路何
如㧞樹飛昇去唐昌游女再歸来城中只有瓊花露江
南俘客吟如呌想像裁辭不成調天宮夜半按霓裳玉
女擎花紫皇笑　─謝應芳瓊花行送盛克明教授歸維
揚─揚州好花非不多奈爾絶品無䨇何水沈香漬素玉
蘂琉璃滑葉青瑤柯東風二月花時節二十四橋香浸
月小山叢桂避芳塵東閣官梅褪殘雪向来名士多品
題括香御史今亦知何日移春獻天子不負此花天下
竒
七言律詩─增─宋劉敞無䨇亭觀瓊花贈聖民─東方萬木
競紛華天下無䨇獨此花那有雪英凌暖日不為琪樹
隔流沙祠城寂寞春空老江雨㝠濛日易斜仙品國香
俱妙絶少傾髙興盡流霞　─方岳約黃成之觀瓊花予
不及從以詩代簡─杜宇聲中鬢欲華春風將綠又天涯
欠隨江夏無䨇士共看揚州第一花想像煙雲人跨鶴
淋漓詩句字棲鴉蹇驢不管唐衫濕醉兀歸鞍暮雨斜
　─王洋瓊花─愛竒造物翦瓊瑰為鎮靈祠特地栽事紀
揚州千古勝名居天下萬花魁何人斫却依然在甚處
移来不肯開浪説八仙模様似八仙安得有香来　─鄭
良嗣和王洋瓊花─玉立祠庭久不衰俄經翦伐重能栽
端知妙䕶有神力更喜當時殲厥魁種不他傳焉得子
年將豐稔輙多開天生異物初無伴只許翻階近侍来
─徐意一謝瓊花─瓊㽔走送寳瓶花愧乏詩情洊拜嘉
一種清香来月殿十分雅態出仙家細看后土春氷薄
未覺劉郎日影斜擬跨胎禽塵幾隔珠簾十里自繁華
─賈似道瓊花─寂寂蕃釐觀裏花伊誰封殖得名嘉應
知天下無他本惟有揚州是爾家種雪春温團影密攢
冰香重壓枝斜倚闌莫問榮枯事付與東風管物華
王月浦瓊花─蕃釐觀裏瓊花樹天地中間第一花此種
從何探原委東風無處著繁華千鬚簇蝶團清馥九萼
聯珠異衆葩幾見朱衣和露翦金瓶先進帝王家
五言絶句─增─宋俞清老瓊花─因此瓊花發維揚勝洛陽
若無三月雨占斷一春香
七言絶句─增─宋王禹偁后土廟瓊花詩二首并序─揚州
后土廟有花一株潔白可愛且其樹大而花繁不知實
何木也俗謂之瓊花因賦詩以狀其態云誰移琪樹下
仙鄉二月輕冰八月霜若使壽陽公主在自當羞見落
梅妝　春冰薄薄壓枝柯分與清香是月娥忽似暑天
深澗底老松擎雪白婆娑　─劉敞移瓊花詩并序─自淮
南遷東平移后土廟瓊花植於濯纓亭此花天下只一
株耳永叔為揚州作無䨇亭以賞之彼土人别號八仙
花或云李衞公玉蘂花即此種淮海無䨇玉蘂花異時
来自八仙家魯人未覩天中樹乞與春風賞物華　─秦
觀瓊花─無䨇亭上傳觴處最惜人歸月上時相見異鄉
心欲絶可憐花與月應知　─呂本中謝人送瓊花─凝烟
欲滿讀書窓忽有瓊花樹小缸更喜風流好名字百金
一朶號無雙　斷腸風味久難尋尚有名花寄此心折
盡春枝春已晚只宜良月不宜隂　─趙師秀瓊花─香得
坤靈秀氣全蘂珠團外蝶翩翩親曾后土祠中看不是
人間聚八仙　─顔芝宿瓊花─后土祠中三月暮瓊花放
後有蜂来東君不怕春歸去留待詩人一夜開　─元尹
廷髙瓊花─無䨇亭下萬人看欲覓殘英一片難夜静月
明猿鶴唳誤翻玉雪墮闌干　─舒頔蕃釐觀─天上竒花
玉色浮祇留一種在揚州如今后土無根蒂蜂蝶紛紛
各自愁　─楊維楨宮詞─后土璚仙屬内家揚州從此絶
名花君王題品容誰並萼綠宮中萼綠華
詩散句─增─元宋无雪譲玲瓏巧冰銷刻鏤瑕人間惟獨
爾地上更何加萬蘤殊寥落羣芳避艶邪玫瑰誠執御
芍藥等泥沙　─宋韓琦千㸃真珠擎素蘂一環明玉破
香葩　─陳傅良且將書寄南来雁為問瓊花果是非
唐曹唐─雲隴瓊花滿地香　─元郝經─東風吹落瓊花雨
詞─增─宋劉克莊昭君怨─后土祠中標韻天上人間一夲
道號玉真妃字瓊姬　我與花曾半面流落花前重見
莫把玉簫吹怕驚飛　─向子諲醜奴兒─無雙亭下瓊花
樹玉骨雲腴傾國稱姝除却揚州是處無　天教紅藥
来驂乘桃李先驅總作花奴翠擁紅遮到玉都　─又虞
美人─去年不到瓊花底蝶夢空相倚今年特地趂花来
却欲不教同醉過花開花知此恨年年有也伴人俱
瘦一枝和淚寄東風應把舊愁新恨入睂峯　─又─去年
雪滿長安樹望斷揚州路今年看雪在揚州人望蓬莱
深處若為愁　而今不恨伊相誤自恨来何暮平山堂
下舊嬉游只有舞春楊栁似風流　─晁補之下水船─百
紫千紅翠惟有瓊花特異便是當年唐昌觀中玉蘂尚
記得月裏仙人来賞明日喧傳都市　甚時又分與揚
州本一朶氷姿難比曾向無雙亭下半酣獨倚似夢覺
曉出瑤臺十里猶憶飛瓊標致─馬莊父滿庭芳─共慶
春時滿庭芳思一枝玉蘂非常少年游冶何但折垂楊
曾向瑤臺月下逢觧佩玉女翻香風光好真珠簾捲都
勝早梅芳　人間無比並蝴蝶樹爭敢相方既春歸後
此意難忘夜夢揚州萬玉飛魂共紫燕歸梁須行樂馬
家花圃不肯醉紅妝─鄭覺齋揚州慢─弄玉輕盈飛瓊
淡泞襪塵歩下迷樓試新妝纔了注沉水香毬記曉翦
春冰馳送金瓶露濕緹綺新流甚中天月色被風吹夢
南州　樽前相見似羞人蹤跡萍浮問弄雪飄枝無雙
亭上何日重游我欲纒腰騎鶴煙霄遠舊事悠悠但凭
闌無語煙花三月春愁─趙以夫揚州慢─十里春風二
分明月蘂仙飛下瓊樓看氷花翦翦擁砌玉成毬想長
日雲階竚立太真肌骨飛燕風流斂羣芳清麗精神初
付揚州　雨窓數朶夢驚囘天外香浮似閬苑花神憐
人冷落騎鶴来游為問江淮風景長空淡煙水悠悠又
黃昏羌笛孤城吹起新愁─周密瑤花─朱鈿寳玦天上
飛瓊比人間春别江南江北曾未見謾擬梨雲梅雪淮
山春晚問誰識芳心髙潔消幾番花落花開老了玉關
豪傑　金壺翦送瓊枝看一騎紅塵香度瑤闕韶華正
好應自喜初識長安蜂蝶杜郎老矣想舊事花須能説
記少年一夢揚州二十四橋明月─張翥喜遷鶯─東風
吹盡但一片綠隂空留春恨后土祠荒飛瓊謫久還喜
玉容堪認二十四橋夜月二十四番花信便載酒怕芳
菲易老陰晴難穩　嬌困羞起晩竚立畫闌淨洗閒脂
粉沉水濃薰蜂黃淡染自有絶塵香韻也知世間無對
肯許浮花相近鳳簫遠待數枝折與玉峰人問　─劉克
莊賀新郎─辜負東風約憶曾將淮南草木筆端籠絡后
土祠中明月夜忽有瑤姬跨鶴迥不比水仙低弱天上
人間惟一本倒千鍾瓊露花前酌追往事怎忘却　移
根應費仙家藥謾囘頭關山信斷堡城笳作問訊而今
平安否莫遣玉簫驚落但畫卷依稀描着白髮愧無渡
江曲與君家子敬相酧酢新舊恨兩交錯　─馬莊父賀
新郎─客裏傷春淺問今年梅蘂因甚化工不管陌上芳
塵行處滿可計天涯近遠見説道迷樓左畔一似江南
先得煖向何郎庭下都尋徧辜負了看花眼　古来好
物難為伴只瓊花一種傳来仙苑獨許揚州作珍産便
勝了千千萬萬又却待東風吹綻自昔聞名今見面數
歸期屈指家山晩歸去説也稀罕─施芸隱摸魚兒─栁
蒙茸暗凌波路煙霏慘淡平楚七香車駐猊璚掩遙認
翠華雲母芳景暮鴛甃悄銖衣来按飛瓊舞凄凉洛浦
漸玉漏沉沉清隂滿地乘月歩虛去　銷凝處誰説三
生小杜翔螭聲斷簫鼓情知禁苑酥塵涴羞與倡紅同
譜春幾度想依舊苔痕長印唐昌土風流千古人在小
紅樓珠簾半捲香注玉壺露
　　山礬花(原作芸香入卉譜按山礬木本非古所謂/芸草自沈括筆談以為七里香而李時珍)
　　　(本草綱目遂以為芸香不知芸草與山礬或皆/有七里香之名而反疑芸香之非一種也誤矣)
　　　(今分山礬别見卉譜/  花譜芸草即海桐)
原─山礬一名􁥽花一名瑒花(周必大云􁥽音陣出南史/荆俗訛􁥽為鄭呼為鄭礬)
(江南又訛鄭為/瑒也瑒音暢)一名春桂一名七里香黃庭堅易其名
為山礬　─增─學圃餘疏─山礬一名海桐樹婆娑可觀花
碎白而香宋人灰其葉造黝紫色　─本草─生江淮湖蜀
野中樹大者株髙丈許其葉似巵子葉生不對節光澤
堅强畧有齒凌冬不彫三月開花繁白如雪六出黃蘂
甚芬芳結子大如椒青黒色熟則黄色可食其葉味濇
人取以染黃及收豆腐或雜入茗中
彚考─増─三栁軒雜識─山礬為幽客─缾花譜─山礬四品
六命　─瓶史─山礬潔而逸有林下風魚𤣥機之綠翹也
─原─春風堂隨筆─辛丑南歸訪舊至南浦見堂下盆中
有樹婆娑鬱茂問之曰此海桐花即山礬也因憶山谷
賦水仙花云山礬是弟梅是兄但白花爾却有歲寒之
意　─四川志─卭縣出山礬花色白如雪香氣極遠
集藻─七言古詩─增─宋清非居士─黃龍山中春事晩山谷
道人上山坂鼻端山礬花氣濃怪底經行衆芳苑一種
風姿極可人幽姿正色相鮮新素馨籍甚不足意黃淡
羞澀終非真　─明許伯旅題林周民山礬圖─山礬入畫
古所少我昔見之倪瓚家問君何處得此本水屋十月
来春花東風著樹香滿雪長鬚露滴金粟結一枝獨立
霜霰餘已覺江梅是同列惜哉此物知者稀深林大谷
多所遺牧堅樵童爾何苦翦伐每同荆棘歸林君本是
鰲頭客髙卧雲間人莫識酒酣揮䄂卷新圖一笑西山
眼中碧
五言律詩─增─宋薛季宣─􁳝花唐玉蘂花介甫謂之瑒花
魯直謂之山礬武昌山中多有之其葉可供染事土人
用之釀酒􁳝綠吐瑤琨冷然郭外村仙人来玉蘂文士
立山礬芳澤留絲素風流付酒樽莫言瑒酷似香處不
勝繁
五言絶句─增─宋趙汝鐩山礬─七里香風遠山礬滿嶺開
野生人所賤移動却難栽
七言絶句─原─宋黄庭堅題髙節亭邊山礬花并序─江南
野中有一種小白花本高數尺春開極香野人謂之鄭
花王荆公嘗欲作詩而陋其名予請名曰山礬野人采
鄭花葉以染黃必借礬而成色故名山礬海岸孤絶處
補陀山譯者謂小白花山予疑即此花爾不然何以觀
音老人端坐不去耶髙節亭邊竹已空山礬獨自倚春
風二三名士開顔笑把斷花光水不通　北嶺山礬取
次開輕風正用此時来生平習氣難料理愛著幽香未
擬囘─增─曾幾山礬─青雲葉底雪花繁只與田家插鬢
鬟不枉涪翁初著句能令大士久開顔　─謝薖山礬─一
樹山礬宫樣妝曉風微送雨中香鼻端空寂誰知許莫
恠狂風取次狂　─方岳山礬─只有江梅合是兄水仙終
似虢夫人季方正爾難為弟每恨詩評未逼真　─原─張
季靈山礬─漫山白蘂殿春華多貯清香野老家須向風
前招蝶使秘通家籍省梅花　─鄒艮山山礬─折来隨意
插銅壺能白能香雪不如匹似梅花輸一著枝肥葉密
欠清癯　─祝穆山礬─玲瓏葉底雪光寒春盡香熏草木
間移植小軒共燕坐恍疑身在普陀山
　詩散句原宋曾幾─可惜不當梅蘂破幽香合在弟兄間
　　增楊萬里─玉花小朶是山礬香殺行人只欲顛　─原
　明孫蕡─山礬花落春風起
　詞─原─宋徐俯南柯子─細葉黄金嫩繁花白雪香共誰連
　璧向河陽自是不須湯餅試何郎　婀娜璁瓏髻輕盈
　淡薄妝莫令韓壽在伊傍便逐遊蜂驚蝶過東牆
　别錄─原─種植─此物最易生春月分而壓之俟生根移種
　
　
　
　
　
　
　
　
御定佩文齋廣羣芳譜卷三十七
　欽定四庫全書
御定佩文齋廣羣芳譜卷三十八
　　花譜
　　　木蘭
　原─木蘭一名木蓮一名黃心一名林蘭一名杜蘭(其香/如蘭)
　(其花如蓮/其心黄色)一名廣心樹(見白氏/長慶集)似楠髙五六丈枝葉扶
　疎葉似菌桂厚大無脊有三道縱紋皮似板桂有縱橫
　紋花似辛夷内白外紫四月初開二十日即謝不結實
　亦有四季開者又有紅黃白數色其木肌理細膩梓人
　所重十一二月採皮隂乾出蜀韶春州者各異
　彚考增述異記木蘭洲在潯陽江中多木蘭樹昔吳王
　闔閭植木蘭於此用構宫殿也七里洲中有魯班刻木
　蘭為舟舟至今在洲中詩家云木蘭舟出於此　─酉陽
　雜俎─東都敦化坊百姓家太和中有木蘭一樹色深紅
　後桂州觀察使李勃看宅人以五千買之宅在水北經
　年花紫色　─原太真外傳上宴諸王於木蘭殿時木蘭
花發皇情不悦妃醉中舞霓裳羽衣一曲天顔大悦
續神仙傳─北海于君病癩見市有賣藥姓公孫名帛者
問之曰明日木蘭樹下當授卿明日于君往授素書二
卷以之消災治病無不愈者　─嵐齋錄張搏為蘇州刺
史植木蘭花於堂前嘗盛開燕客命即席賦之陸龜蒙
後至張連酌浮之徑醉强索筆題兩句云洞庭波浪𣺌
無津日日征㠶送遠人頽然醉倒客欲續之皆莫詳其
意既而龜蒙稍醒續曰幾度木蘭船上望不知元是此
花身遂為絶唱─增─西溪叢語─洞庭春水綠於雲日日
征帆送遠人曾向木蘭舟上過不知元是此花身一小
説唐末舘閣數公泛舟以木蘭為題忽一貧士登舟作
此諸公覽詩大驚物色之乃李義山之魄時義山下世
久矣又嵐齋集載此詩陸龜蒙於蘇守張搏座上賦此
木蘭堂詩未知孰是　─全唐詩話─王播少孤貧嘗客揚
州慧照寺木蘭院隨僧齋餐僧厭怠乃齋罷而後擊鐘
後二紀播自重位出鎮是邦因訪舊游向之題者皆以
碧紗幙其詩播繼以二絶句二十年前此院遊木蘭花
發院新修如今再到經行處樹老無花僧白頭又上堂
已了各西東慚愧闍黎飯後鐘二十年来塵撲面而今
始得碧紗籠
集藻─賦─原─晉成公綏木蘭賦并序─許昌西園中木蘭樹
余往觀之遂為賦曰覽衆樹之列植嘉木蘭之殊觀至
於𤣥㝠授節猛寒嚴烈峩峩堅氷霏霏白雪木應霜而
枯零草隨風而摧折蓊青翠之茂葉繁旖旎之弱條諒
抗節而矯時獨滋茂而不凋　增─唐李華木蘭賦并序
華容石門山有木蘭樹鄉人不識伐以為薪餘一本方
操柯未下縣令李韶行春見之息馬其隂喟然歎曰功
列桐君之書名載騷人之詞生於遐深委於薪燎天地
之産珍物將焉用之爰戒虞衡禁其翦伐按本草木蘭
似桂而香去風熱明耳目在木部上篇乃採斫而歸理
疾多驗由是逺近從而採之榦剖枝分殆枯槁矣士之
生世出處語黙難乎哉韶余從子也嘗為余言感而為
賦云沂長江以遐覽愛楚山之寂寥山有嘉樹兮名木
蘭鬱森森以苕苕當聖政之文明降元和於九霄祛祲
沴之為虐貫冬夏而不凋白波潤其根柢𤣥雪暢其枝
條沐春雨之濯濯鳴秋風以蕭蕭素膚紫肌綠葉緗蔕
疎密聳附高卑隂蔽華如霜雪實若星麗節勁松竹香
濃蘭桂宜不植於人間聊獨立於天際徒翳薈兮為隣
挺堅芳兮此身嘉名列於道書墜露飲乎騷人至若靈
山霧歇藹藹林樾當楚澤之晨霞耿洞庭之夜月發清
明於視聽洗煩濁於心骨韻衆壑之空峒潛微雲之滅
沒露草白兮山凄凄鶴既唳兮猿復啼窅深林以㝠㝠
覆百仞之𤣥谿彼逸人兮有所思戀芳隂兮歩遲遲悵
幽獨兮人莫知懐馨香兮將為誰惋樵夫之無惠混衆
木而皆盡指畫類而揮斤遇仁人之不忍方甘心而勦
絶俄固抵於傾殞憐春華而搴芳顧落日而廻軫逹者
有言巧勞智憂養命蠲疫人胡不求枝殘體剝澤盡枯
留顦顇空山離披素秋鳥避弋而高翔魚畏網而深游
不材則終其天年能鳴則免於俎羞奚此木之不終獨
隱見而離憂自昔淪芳於朝市墜實於林丘徒鬱咽而
無聲可勝言而計籌者哉吾聞曰人助者信神聽者直
則臧倉譛言宣尼失職出處語黙與時消息則子雲投
閣方囘受殛故知天地無心死生同域紜紜品物物有
其極至人者委性循於自然不任夫智之與力也雖賢
愚各全其好草木不夭其生植已而已而繄不可得
徐鉉木蘭賦有序─頃歲鉉左宦江陵官舍數畝委之而
去庭樹木蘭因移植於宗兄之家及鉉徵還席不遑暖
又竄於舒庸吾兄感春物之載華擬古詩而見寄吟翫
感歎謹賦以和焉雖不足繼體物之作庶幾申騷客之
情爾伊庭中之竒樹有木蘭之可悦外爛爛以凝紫内
英英而積雪芬芳兮謝客之囊旖旎兮仙童之節許蒲
茸之竊比聽蘭芽之並列於是辭下土之卑濕歴上京
之繁華恥衒價於豪門乃托根於貧家資幽人之賞豫
有好事之稱嗟一旦逐客程遠君門路賒削閨籍與印
組豈獨留乎此花噫人屢遐棄花猶得地分兎苑之餘
䕃向藩房而吐媚授簡多暇攀條屬思持香草以予比
效騷辭而我寄感此生之百憂何斯物之足貴悲夫客
館長吟山城夕隂想馨香之不改歎歡晏之難尋憑歸
夢於飛翼寫商歌於素琴歌曰光景兮愁暮别離兮易
久真宰兮無黨貞心兮不朽誠知異日重滋田氏之荆
但恐相逢共歎桓公之栁
文賦散句─增─楚屈原離騷─朝搴阰之木蘭兮夕攬洲
之宿莽　─九章─擣木蘭以矯蕙兮鑿申椒以為糧─漢
司馬相如子虛賦─椒桂木蘭
七言古詩─原─宋劉儗木蘭曉来隨手抺新妝半額娥睂
宮樣黃銖衣洗就薔薇露觸處聞香不炷香君不見同
時素馨與茉莉究竟帶些脂粉氣又不見錢塘欲語嬌
荷花麤枝大葉忒鉛華何如個樣隱君子色香不俗真
有味根苗在處傲炎凉敢與松栢爭雪霜椒桂荑蕕君
雜處小窓相對無相忘
五言律詩─增─唐方千陳秀才亭際木蘭─昔見初栽日今
逢成樹時存思心更感遶看歩還遲蝶舞搖風蕊鶯啼
含露枝徘徊不忍去應與醉相宜
五言排律─增─唐劉長卿題靈祐上人法華院木蘭花─庭
種南中樹年華幾度新已依初地長獨發舊園春映日
成華葢搖風散錦茵色空榮落處香醉往来人菡蓞千
燈遍芳菲一雨均髙柯倘為楫渡海有良因　─原─李商
隱木蘭二月二十二木蘭開拆初初當新病酒復自久
離居愁絶更傾國驚新聞逺書紫絲何日障油壁幾時
車弄粉知傷重調紅或有餘波痕空映襪烟態不勝裾
桂嶺含芳逺蓮塘屬意疎瑤姬與神女長短定何如
七言絶句─原─唐白居易戲題木蘭花─紫房日照臙脂拆
素艶風吹膩粉開怪得獨饒脂粉態木蘭曾作女郎来
　─題令狐家木蘭花─膩如玉指塗朱粉光似金刀翦紫
霞從此時時春夢裏應添一樹女郎花
詩散句─原─宋鄭獬　未識春風面先聞樂府名洗妝儂出
塞進艇客登瀛　─唐鄭畋─浴殿晴秋倘中謝殘英猶可
醉瓊杯　─裴廷裕─㣲風㣲雨寒食節半開半合木蘭花
　─徐殷─木蘭花謝可憐條逺道音書轉寂寥─明王應
鳳─庭草黃昬隨意綠子規啼上木蘭花
　　辛夷
原─辛夷一名辛雉一名侯桃一名木筆一名迎春(本草/云夷)
(荑也其苞初生如荑而味辛也雉與夷聲相近也未發/時苞如小桃子有毛故名侯桃初發如筆頭北人呼為)
(木筆其花最早/南人呼為迎春)一名房木生漢中魏興梁州川谷樹似
杜仲髙丈餘大連合抱葉似柿葉而微長花落始出正
二月花開初出枝頭苞長半寸而尖鋭儼如筆頭重重
有青黃茸毛順鋪長半分許及開似蓮花而小如盞紫
苞紅熖作蓮及蘭花香有桃紅及紫二色又有鮮紅似
杜鵑俗稱紅石蕎是也入藥用紫者須未開收已開不
佳用須去毛毛射人肺令人欬花落無實夏杪復著花
如小筆宋掌禹錫云苑中有樹髙三四丈枝葉繁茂係
興元府進初僅三四尺有花無實經二十餘年方結實
葢年淺者不實非二種也至花開早晚各隨方土節氣
苞治鼻淵鼻􁉿鼻塞鼻瘡及痘後鼻瘡並研末入麝少
許葱白蘸入數次甚良分根傍小株插肥濕地即活本
可接玉蘭
彚考─增─唐書文藝傳─王維别墅在輞川有辛夷塢─苕
溪漁隱叢話─木筆迎春自是兩種木筆色紫叢生二月
方開迎春白色髙樹立春已開　─花經─辛夷四品六命
集藻─文賦散句─增─楚屈原九歌─辛夷楣兮葯房辛夷
車兮結桂旗　─漢東方朔七諫─列新夷與椒楨　─王褒
九懐─辛夷兮擠臧　─楊雄甘泉賦─列辛雉於林薄
五言古詩─原─宋韓琦題辛夷花─辛夷吐髙花衞公曾手
植根洗今已非不改舊時色平泉幾易主况乃刺史宅
七言古詩─增─唐韓愈感春─辛夷花房忽全開將衰正盛
須頻来清晨輝輝燭霞日薄暮耿耿和烟埃朝明夕暗
已足歎况乃滿地成摧頽迎繁送謝别有意誰肯留念
少環廻　─原─元稹辛夷花問韓員外─問君辛夷花君言
已斑駁不畏辛夷不爛開顧我筋骸官束縛縛遣推囚
名御史狼籍囚徒滿田地明日不推緣國忌依然不得
花前醉韓員外家好辛夷開時乞取三兩枝折枝為贈
君莫惜縱君不折風亦吹　─增─明朱曰藩辛夷花曲─昨
日辛夷開今日辛夷落辛夷花房髙刺天却共芙蓉亂
紅萼小山桂樹猶連卷五湖荷花空綽約連巻綽約宜
秋日端居獨養徵君疾髙枝朶朶艶木蓮密葉層層賽
盧橘山鬼已見駕香車文人應是夢綵筆辛夷辛夷何
離竒照水偏宜姑射姿蕭晨東海霞光爛𤣥夜西園露
氣滋檀心倒巻情無限玉面低囘力不支見説東都便
露坐惟應御史殢風吹此花愛逐東風暖故人逸韻嵇
中散山陽聞有合歡齋石湖亦築辛夷館嫋嫋巖櫳碧
樹圓紛紛磵户香花滿塢裏王孫舊路長巻中裴廸新
詩短新詩已舊不堪聞江南荒館隔秋雲多情不改年
年色千古芳心持贈君
五言律詩─原─唐李德裕憶平泉辛夷─昔年將出谷幾日
對辛夷倚樹憐芳意攀條惜歲滋清隂須暫憇秀色正
堪思只待揮金日殷勤泛羽巵　─增─宋朱長文辛夷─楚
客㑹留詠吳都獨擅竒風霆存老幹桃李避芳時名入
文房夢功資妙手醫紫薇顔色好先占鳳凰池
七言律詩增─唐皮日休揚州看辛夷花─臘前千朶亞芳
叢細膩偏勝素柰功螓首不言披曉雪麝臍無主任春
風一枝拂地成瑤圃數樹參庭是蕊宮應為當時天女
服至今猶未放全紅　─陸龜䝉奉和皮襲美揚州看辛
夷花次韻─栁疎梅墮少春叢天遣花神别致功高處朶
稀難避日動時枝弱易為風堪將亂蕊添雲肆若得千
株便雪宮不待羣芳應有意等閒桃杏即爭紅　─宋徐
鉉遊蔣山題辛夷花寄陳奉禮今歲遊山已恨遲山中
獨喜見辛夷簪纓且免全為累桃李猶堪别作期晴後
日髙偏照灼晚来風急漸離披山郎不作同行伴折得
何由寄所思
五言絶句─增─唐王維辛夷塢─木末芙蓉花山中發紅萼
澗户寂無人紛紛開且落─原─裴廸辛夷塢─綠堤春草
合王孫自流翫况有辛夷花色與芙蓉亂　─增─明陳淳
題辛夷花─東風日夜發桃李不禁吹檢㸃濃華事辛夷
落較遲─原─陳繼儒辛夷─春雨濕窓紗辛夷弄影斜曾
窺江夢彩筆筆忽生花
七言絶句─原─唐白居易題靈隱寺紅辛夷花戲酬光上
人─紫粉筆含尖火燄紅臙脂染小蓮花芳情香思知多
少惱得山僧悔出家─增─吳融木筆花─嫩如新竹管初
齊粉膩紅輕樣可攜誰與詩人偎檻看好於牋墨併分
題　─李羣玉二辛夷─狂吟亂舞䨇白鶴霜翎玉羽紛紛
落空庭向晚春雨微却歛寒香抱瑤萼　─原─歐陽烱辛
夷花─含鋒新吐嫩紅芽勢欲書空映早霞應是玉皇曾
擲筆落来地上長成花─增─明李東陽木筆─泚露和烟
曉未乾多情獨自倚欄干春風為報真消息不是江郎
夢裏看─原─張新木筆花─夢中曾見筆生花錦字還將
氣象誇誰信花中原有筆毫端方欲吐春霞　─馮文度
木筆花─木筆花名映碧欄詞臣相對動毫端曉来似惹
松烟濕擬向春風詠牡丹
詩散句─增─宋陸游─粲粲女郎花忽滿庭前枝繁華雖少
减髙雅亦足竒　─金髙士談─今年清明飲髙花見辛夷
─原─元宋无─乙鳥歸来社辛夷開過春─唐杜甫─辛夷
始花亦已落况我與子非壯年　─錢起─谷口春殘黄鳥
稀辛夷花發杏花飛　增　韓愈辛夷髙花最先開青天
露坐始此廻　─李商隱─簾外辛夷定已開開時莫放艶
陽廻　─宋王安石─試問春風何處好辛夷如雪柘岡西
　元成廷珪─山扉寂寂僧歸晩落盡辛夷一樹花　─原
明王叔承─夢散黃鸝滿上林辛夷花下理瑤琴　─徐賁
繡罷春衫出闥遲辛夷花下立多時　─增─宋沈約─陽隰
採辛夷　唐白居易晴催木筆花　─宋王安石─辛夷屋
角摶香雪　─陸游─木筆凋零霧雨中　木筆猶開第一
花
　　玉蘭
原─玉蘭花九瓣色白微碧香味似蘭故名叢生一幹一
花皆著木末絶無柔條隆冬結蕾三月盛開澆以糞水
則花大而香花落從蔕中抽葉特異他花亦有黄者最
忌水浸寄枝用木筆體與木筆並植秋後接之
彚考─增─缾花譜─玉蘭六品四命─弇山園記─弇山之陽
曠朗為平臺可以收全月左右各植玉蘭五株花時交
映如雪山瓊島　─原學圃餘疏─玉蘭早於辛夷故宋人
名以迎春今廣中尚仍此名千幹萬蕊不葉而花當其
盛時可稱玉樹樹有極大者籠葢一庭然樹大則花漸
小不可不知　─增─小輞川記─聚逺樓之東有廡廡南有
臺遶以朱欄植玉蘭環之題曰木蘭柴　─原一統志─華
容縣觀音寺一株輪囷盤鬱髙十餘丈望之如玉山
五代時南湖中建烟雨樓樓前玉蘭花瑩潔清麗與翠
栢相掩映挺出樓外亦是竒觀　蘭谿産玉蘭下有杏
溪即蘭谿支流也
集藻七言律詩原明文徴明玉蘭─綽約新妝玉有輝素
娥千隊雪成圍我知姑射真仙子天遣霓裳試羽衣影
落空階初月冷香生别院晚風微玉環飛燕元相敵笑
比江梅不恨肥　陸樹聲玉蘭葱蘢芳樹雨初乾樽酒
花前洽笑歡日晃簾櫳晴噴雪風廻齋閣氣生蘭參差
玉佩排空出爛漫香鱗擁醉看自是東君苦留客莫教
絃管易吹殘　─張茂吳玉蘭─千花紅紫艶陽看素質搖
光獨立難但有一枝堪比玉何須九畹始徵蘭唐昌的
的春猶淺漢掌亭亭露欲漙幾曲後庭傳樂府張星和
月正闌干─增─方大冶黃山玉蘭─深谷名花何處移森
森玉樹媚清漪國真漫擬猗蘭操香色還同氷雪姿山
氣凝寒開獨後靈根穿石意偏竒與君採折充瓊佩獨
笑傍人應未知
五言排律─原─明王世貞玉蘭暫籍辛夷質仍分簷蔔光
微風催萬舞好雨淨千妝月向瑤臺並春還錦障藏高
枝凝漢掌艶蕊勝唐昌神女曾捐珮宮妃欲試香誰為
後庭奏一曲按霓裳
　　五言絶句─增─明王穀祥玉蘭─皎皎玉蘭花不受緇塵垢
　　莫漫比辛夷白賁誰能偶
　　七言絶句─
御製玉蘭瓊姿本自江南種移向春光上苑栽試比羣芳真
　皎潔冰心一片曉風開
　　增─明沈周題玉蘭─翠條多力引風長㸃破銀花玉雪香
　　韻友自知人意好隔簾輕觧白霓裳　─陸師道玉蘭─渺
　　渺微風約佩環楚江晴落研屏間玉人心逺瑤琴歇一
　　巻離騷對掩關　─原眭石玉蘭霓裳片片晚妝新束素
　　亭亭玉殿春已向丹霞生淺暈故將清露作芳塵　─增
　　陳淳玉蘭花開不是辛夷種自得凝香繞紫苞昨夜月
　　明庭下看恍疑羅䄂拂瓊瑤
　　别錄　原　製用花瓣擇洗淨拖麫麻油煎食至美
　　　　繡毬
　　原─繡毬木本皴體葉青色微帶黑而澀春月開花五瓣
　　百花成朶團圞如毬其毬滿樹花有紅白二種宜寄枝
用八仙花體　增巖棲幽事─蜀有紫繡毬　─葯圃同春
雪毬玉團俱在三月開雪毬色白喜隂常澆以腴鮮秀
異常花大如斗近覺㣲香玉團即小雪毬喜腴宜隂極
香
彚考─增─玉堂雜記─東閣窓下甃小池久無雨則涸傍植
金沙月桂之屬又有海棠郁李玉繡毬各一株西偏植
金橘花開時香滿院　─金陵諸園記杞園繡毬花一本
可千朶
集藻─五言古詩原明于若瀛繡毬花春色變園姿虛亭
裊烟霧綠萼間瓊朶團團低入户一夜折繁枝凄凄風
雨妬錯落水晶毬苔痕雜委露凌晨發永歎踟蹰傷延
佇
七言律詩─增─元張昱繡毬花次兀顔廉使韻─繡毬春晚
欲生寒滿樹玲瓏雪未乾落過楊花渾不覺飛来蝴蝶
忽成團釵頭嬾戴應嫌重手裏閒抛却好看天女夜凉
乗月到羽輪偷駐碧欄干　明陳鴻詠雪毬花盈盈初
發幾枝寒映户流蘇百結團正恐東風先颺盡不愁遲
日易消殘淡姿向曉迷蝴蝶艶色爭春笑牡丹惟有三
郎兒戲甚還疑蹋踘繞叢看
五言絶句─增─明陳淳繡毬東風吹琪樹幻出冰雪姿虛
亭落清影夜半月明時
七言絶句─原宋楊巽齋繡毬─紛紛紅紫競芳菲爭似團
酥越樣竒料想花神閒戲擊隨風吹起墜繁枝　琢玉
英標不染塵光含月影愈清新青皇宴罷呈餘技抛向
東風展轉頻─增─朱長文玉蝶毬─玉蝶交加翅羽柔八
仙瓊萼並含羞春殘應恨無花採翠碧枝頭戲作毬
明謝榛繡毬花─髙枝帶雨壓雕闌一蔕千花白玉團怪
殺芳心春歴亂捲簾誰向月中看─原─張新繡毬─散作
千花簇作團玲瓏如琢巧如攢風来似欲擬明月好與
三郎醉後看
　　楝花
增─爾雅翼─葉可練物故謂之楝子如小鈴熟則黃色
本草─一名苦楝實名金鈴子處處有之唐蘇恭曰有雌
雄兩種雄者無子雌者有子宋蘇頌曰木髙丈餘葉密
如槐而長三四月開花紅紫色芬香滿庭實如彈丸生
青熟黃李時珍云楝長甚速三五年即可作椽　─草花
譜─苦楝發花如海棠一蓓數朶滿樹可觀
彚考─增─淮南子─七月官庫其樹楝─注─楝實鳳凰所食
風俗通─獬豸食其葉　─陶𢎞景别錄─俗人五月五日取
楝葉佩之云佩惡也　─歲時記─蛟龍畏楝故端午以葉
包糭投江中祭屈原　二十四番花信風始梅花終楝
花　─三栁軒雜識楝花為晚客
集藻─七言古詩─增─宋梅堯臣楝花─紫絲暈粉綴鮮花綠
羅布葉攢飛霞鶯舌未調香萼醉柔風細吹銅梗斜金
鞍結束果下馬低枝不礙無闌遮長陵小市見阿姊濃
熏馥郁升鈿車莫輕貧賤出閭巷迎入漢宮人自誇
五言律詩─增─唐温庭筠苦楝花─院裏鶯歌歇墻頭舞蝶
孤天香薰羽葆宫紫暈流蘇晻曖迷青瑣氤氳向畫圖
只應春惜别留與博山爐
七言絶句─增─宋張藴楝花─綠樹菲菲紫白香猶堪纒黍
弔沉湘江南四月無風信青草前頭蝶思狂
詩散句─增─宋陳師道─密葉已成隂高花初著枝─王安
石─小雨輕風落楝花細紅如雪㸃平沙　─陸游─風度楝
花香
　　紫荆
原─紫荆一名滿條紅叢生春開紫花甚細碎數朶一簇
無常處或生本身之上或附根上枝下直出花花罷葉
出光𦂳微圓園圃庭院多植之花謝即結荚子甚扁味
苦平無毒皮梗花氣味功用並同能活血消腫利小便
解毒
彚考─增─齊諧記京兆田真兄弟三人共議分財生貲皆
平均惟堂前一株紫荆樹共議欲破三片明日就截之
其樹即枯狀如火然真往見之大驚謂諸弟曰樹本同
株聞將分斫所以顦顇是人不如木也因悲不自勝不
復解樹樹應聲榮茂兄弟相感合財寳遂為孝門真仕
至大中大夫　─老學菴筆記僧行持明州人有高行而
喜滑稽嘗在餘姚貧甚有頌曰大樹大皮裹小樹小皮
纒庭前紫荆樹無皮也過年　─天台山記寒巖下有通
海池植鐵色紫荆樹
集藻─五言絶句─增─唐韋應物見紫荆花─雜英粉已積含
芳獨暮春還如故園樹忽憶故園人
七言絶句─增─唐元稹紅荆─庭中栽得紅荆樹十月花開
不待春直到孩提盡驚怪一家同是北来人
詩散句─增─唐杜甫─風吹紫荆樹色與春庭暮　─晉陸機
三荆歡同株
别錄─原─種植─冬取其莢種肥地春即生又春初取其根
傍小條栽之即活性喜肥惡水　─製用─花未開時採之
滚湯中焯過鹽漬少時㸃茶頗佳或云花入魚羮中食
之殺人　─增─廣州志紫荆可以作床
　　紫薇
增─湧幢小品─紫薇一名滿堂紅─原─紫薇一名百日紅
四五月始花開謝接續可至八九月故名一名怕癢花
人以手爪其膚徹頂動搖故名一名猴刺脱樹身光滑
花六瓣色微紅紫皺蔕長一二分每瓣又各一蔕長分
許蠟跗茸萼赤莖葉對生一枝數穎一穎數花每微風
至妖嬌顫動舞燕驚鴻未足為喻唐時省中多植此花
取其耐久且爛漫可愛也紫色之外又有紅白二色其
紫帶藍熖者名翠薇于若瀛曰花攢枝杪若翦輕縠盛
開時爛熳如火幹無皮愈大愈光瑩枝葉亦柔媚可愛
彚考─原─唐書百官志─開元元年改中書省曰紫薇省中
書令曰紫薇令　─增─宋史五行志─政和四年荆門軍紫
薇木連理　─酉陽雜俎─紫薇北人呼為猴郎達樹謂其
無皮猿不能㨗也北地其樹絶大有環數夫臂者　─原
東坡詩注虛白臺前有紫薇兩株俗傳樂天所種　增
湘山野錄咸平中翰林李昌武宗諤初知制誥至西掖
追故事獨無紫薇自别野移植聞今庭中者院老吏相
傳猶是昌武手植晏元獻冩賦於壁曰得自羊野来從
召園有昔日之絳老無當時之仲文觀茂悦以懐舊指
蔽芾以思人　三栁軒雜識─紫薇為高調客　─花經─紫
薇六品四命　原學圃餘疏紫薇有四種紅紫淡紅白
紫却是正色閩花獨紫薇作淡紅色最醜本野花種也
白薇近来有之示異可耳殊無足貴
集藻─五言古詩─增─唐楊於陵郡齋有紫薇䨇本自朱明
接於徂暑其花芳馥庭宇之内迥無其倫予嘉其美而
能久因詩紀述─晏朝受明命維夏走天衢逮兹三伏候
息駕萬里途省躬既跼蹐結思多煩紆簿領幸無事宴
休誰與娛内齋有嘉樹䨇植分庭隅綠葉下成幄紫花
紛若鋪摛霞晚舒艶凝露朝垂珠炎沴晝方鑠幽姿閒
且都夭桃固難匹芍藥寧為徒懿此時節久詎同光景
驅陶甄誠一致品彚乃散殊濯質非受彩無心那奪朱
粤予負覊縶留賞益踟蹰通夕靡云倦西南山月孤
劉禹錫奉和郴州楊侍郎二丈翫郡齋紫薇花十四韻
幾年丹霄上出入金華省暫别萬年枝看花桂陽嶺南
方足竒樹公府成佳境綠隂交廣除明艶透蕭屏雨餘
人吏散燕語簾櫳靜懿此含晚芳翛然忘簿領紫茸垂
組綬金縷攢鋒穎露溽暗傳香風輕徐弄影苒弱多意
思從容占時景得地在侯家移根近仙井開尊好凝睇
倚瑟仍囘頸遊蜂駐綵冠舞鶴迷烟頂興生紅藥後愛
與甘棠並不學夭桃姿浮榮在俄頃　─宋歐陽修聚星
堂前紫薇花─亭亭紫薇花向我如有意高烟晚溟濛清
露晨㸃綴豈無陽春月所得時節異靜女不爭寵幽姿
如自喜(音/戲)將期誰顧盻獨伴我憔悴而我不彊飲繁英
行亦墜相看兩寂寞孤詠聊自慰　程俱秋花無幾尚
有紫薇相對晚花如寒女不識時世妝幽然草間秀紅
紫相低昂榮木事已休重隂閟深蒼尚有紫薇花亭亭
表秋芳扶疎綴繁柔無復粉艶光空庭一飄委已覺巾
裾凉手中蒲葵箑雖復未可忘仰視白日永凄其感冰
霜
七言古詩─增─明皇甫涍紫薇花行並序─叔氏虞部貽余
梧亭懐舊詩未遑報章秋日散歩亭隅薇花爛目徘徊
久之亭故余讀書處也昔嘗眷戀此花為之賦有曰清
風時動明月㣲娟悠悠我心誰與晤言悲春華之不實
絢紫閣而空傳履閒庭以載歎時徙倚而屢遷垂貞嘉
於餘藻永封殖於兹軒後余屢遊京臺累踐華省淪飄
河魏返跡敝廬顧瞻此花宛焉如昨而余白髪被鬢凄
其改容春華之句永矣悼心貞嘉餘藻竟何徵耳因作
紫薇花行以洩懐舊之思并以報叔氏云英菲窈窕綠
窓前艶影扶疎翠戺連玉衡含照妍華夕金風弄彩泬
寥天流風逝水驚離索十載幽棲對花萼無情羈宦却
歸来有客傷秋歎榮落蘭宮桂殿鳳凰樓帝臺仙客恣
攀遊可堪殘月鱸江夢不奈連雲騎省秋言追漁父賦
歸歟寂寞蓬蒿掩敝廬旖旎繁英重入賦婆娑生意最
愁余人情感物多惆悵白髪紅顔兩相向東籬併就菊
松姿北山豈孤猿鶴望青葱摛藻記甘泉潘陸春華此
棄捐未忘温室瓊瑤樹虛擬湘源杜若篇
五言律詩─原─唐劉禹錫和令狐相公郡齋對紫薇花─明
麗碧天霞丰茸紫綬花香聞荀令宅艶入孝王家幾歲
自榮落髙情方歎嗟有人移上苑猶足占年華　─增─明
薛蕙紫薇─紫薇開最久爛漫十旬期夏日逾秋序新花
續故枝楚雲輕掩冉蜀錦碎參差卧對山窓下猶堪比
鳳池　─原─潘允哲紫薇─種自金華省分来竹素堂蟠枝
凝瑞露接葉逗清光不向仙郎伴還移野老傍三秋花
爛漫相遲一飛觴
七言律詩原唐白居易紫薇花紫薇花對紫薇翁名目
雖同貌不同獨占芳菲當夏景不將顔色托春風潯陽
官舍䨇高樹興善僧庭一大叢何似蘇州安置處花堂
欄下月明中　─增─李商隱臨發崇讓宅紫薇─一樹穠姿
獨看来秋庭暮雨類輕埃不先搖落應為有已欲别離
休更開桃綬含情依露井栁綿相憶隔章臺天涯地角
同榮謝豈要移根上苑栽　─李太舍池上翫紅薇─花低
池小水泙泙花落池心片片輕酩酊不能羞白鬢顛狂
猶自睠紅英乍為旅客顔常厚每見同人眼暫明京洛
園林歸未得天涯相顧一含情　─韓偓甲子歳夏五月
自長沙抵醴陵入南小江村籬之次忽見紫薇花因思
玉堂及西掖㕔前皆植是花遂賦詩四韻聊寄知心─職
在内庭宮闕下㕔前皆種紫薇花眼明忽傍漁家見魂
斷方驚鳳闕賒淺色暈成宮裏錦濃香染著洞中霞此
行若遇支機石又被君平騐海槎─原─宋梅堯臣閣後
紫薇花盛開─禁中五月紫薇樹閣後近聞都著花薄薄
嫩膚搔鳥爪離離碎葉翦晨霞鳳凰浴去池波響鳷鵲
隂来日影斜六十無名空執筆顛毛應笑映簪花　─增
梅堯臣次韻和韓子華内翰於李右丞家移紅薇子種
學士院紅薇花樹小扶疎春種秋芳賞愛餘丞相舊園
移帶土侍臣清署看臨除薄膚痒不勝輕爪嫩幹生宜
近禁廬此地結根千萬歲聫華榮莫比茅茹　─蔡襄過
真慧素上人院見紅薇盛開因思西閣後軒數枝遂成
短章寄翰林院原叔八丈禹玉閣長─八月吳天覺早凉
翠叢初折碎朱房繁枝欲卧不勝力落片將飛猶自香
西閣二年臨晝夢金刀一夕掩春芳欄邊想像頻囘首
漸覺星垣迥漢傍
五言絶句─原宋王十朋紫薇─盛夏綠遮眼此花紅滿堂
自慚終日對不是紫薇郎
七言絶句─原唐白居易紫薇花絲綸閣下文章靜鐘皷
樓中刻漏長獨坐黃昬誰是伴紫薇花對紫薇郎　─見
紫薇花憶微之─一叢闇淡將何比淺碧籠裙襯紫巾除
却微之見應愛人間少有别花人　─杜牧紫薇花─曉迎
秋露一枝新不占園中最上春桃李無言又何在向風
偏笑艶陽人　─宋蘇軾次韻錢穆父紫薇二首─虛白堂
前合抱花秋風落日照橫斜閲人此地知多少物化無
涯生有涯　折得芳㽔兩眼花題詩相報字傾斜箧中
尚有絲綸句坐覺天光照海涯　─陶弼紫薇─人言清禁
紫薇郎草詔紫薇花影傍山木不知官况别也隨紅日
上東廊　─楊萬里紫薇─晴霞艶艶覆簷牙綘雪霏霏㸃
砌沙莫管身非香案吏也移床對紫薇花─增─楊萬里
凝露堂前紫薇花兩株每自五月盛開九月乃衰─似癡
如醉弱還佳露壓風欺分外斜誰道花無紅百日紫薇
長放半年花　─陸游㕔前紫薇花二本甚盛戲題絶句
紅藥紫薇西省春從来惟慣對詞臣問囚自是麤官分
無奈名花觧笑人　─紫薇鐘皷樓前官樣花誰令流落
到天涯少年妄想今除盡但愛清樽浸晚霞　─原　劉克
莊紫薇風標雅合對詞臣映砌窺窓伴演綸忽發一枝
深谷裏似知茅屋有詩人
詩散句─增─唐杜牧山鳥飛紅帶亭薇拆紫花　明張祥
鳶紫薇低覆砌冉冉露花團　宋周必大歸到玉堂清
不寐月鈎初上紫薇花　─洪平齋─唱徹五更天未曉一
池月浸紫薇花　─原─唐白居易　紅薇花尚薰溫庭筠
濃隂似帳紅薇晚　─宋王安石紫薇花㸃綠苔斑
詞─原─宋陳景泝㸃絳唇今古凡花詞人尚作詞稱慶紫
薇名盛似得花之聖　為底時人一曲希流詠花端正
花無節病似亦歸之命─祝穆賀新郎─此木生林野自
唐家絲綸置閣托根其下常伴詞臣揮帝制因號紫薇
堪詫常縹緲紫薇仙駕料想紫薇躔降種紫薇郎况是
名同者兼二美作佳話　一株乃肯臨茅舍肌膚薄長
身挺立扶疎瀟灑定怯麻姑爬癢爪只許素商陶冶擎
絳雪柔枝低亞我意香山東坡老只小詩便為增聲價
後當有繼風雅
别錄─原栽種以二瓦或竹二片當义處套其枝實以土
俟生根分植又春月根傍分小本種之最易生此花易
植易養可作耐久交
　　巵子
增本草─巵子(李時珍云巵酒器也巵子/象之故名今俗加木作梔)一名木丹─格
物總論一種花葉差大者謝靈運目為林蘭─原─梔子
一名越桃(見陶𢎞/景别錄)一名鮮支(見上/林賦)有兩三種處處有之
一種木高七八尺葉似兎耳厚而深綠春榮秋瘁入夏
開小白花大如酒杯皆六出中有黃蕊甚芬芳結實如
訶子狀生青熟黃中仁深紅可染繒帛入藥用山梔子
皮薄圓小如鵲腦房七稜至九稜者佳一種花小而重
臺者園圃中品一種徽州梔子小枝小葉小花高不盈
尺可作盆景山谷詩話云染梔子花六出雖香不濃郁
山梔子花八出一株可香一圃酉陽雜俎云相傳即西
域薝蔔花或曰薝蔔金色花小而香西方甚多非梔也
此花喜肥宜糞澆然太多又生白虱宜酌之
彚考─原─史記貨殖傳─千畝巵茜其人與千戸侯等─晉
宮閣名─華林園梔子五株　晉令─諸宮有秩梔子守䕶
者置吏一人　藝文類聚─漢有梔茜園　─遊名山記─樓
石山多梔子　地境圖─望氣占人家黃氣者梔子樹也
─萬花谷蜀孟㫤十月宴芳林園賞紅梔子花其花六
出而紅清香如梅　─增─野人閒話─蜀主昇平嘗理園苑
異花草畢集其間一日有青城山申天師入内進花兩
栽曰紅梔子種賤臣知聖上理苑囿輙取名花兩樹以
助佳趣賜與束帛皆至朝市散於貧人遂不知去處宣
令内園子種之不覺成樹兩株其葉婆娑則梔子花矣
其花斑花六出其香襲人蜀主甚愛重之或令圖寫於
團扇或繡入於衣服或以絹素鵝毛做作首飾謂之紅
梔子花及結實成梔子則異於常者用染素則成赭紅
色甚妍翠其時大為貴重　─三栁軒雜識─梔子為禪客
　─三餘贅筆曾端伯以梔子為禪友─花經─薝蔔三品
七命　─澄懐錄─韓熙載云對花焚香薝蔔宜檀─長物
志薝蔔清芬佛家所重古稱禪友殆非虛言昔宰相杜
悰建薝蔔館形亦六出器用之屬皆象之　─四川志─白
上坪在銅梁縣東北六十里地宜梔子家至萬株望如
積雪香聞十里
集藻賦散句增─宋謝靈運山居賦林蘭近雪而揚猗
五言古詩─增─齊謝朓詠墻北梔子有美當堦樹霜露未
能移金蕡發朱采映日以離離幸賴夕陽下餘景及西
枝還思照綠水君堦無曲池餘榮未能已晚實猶見竒
復留傾筐德君恩信未貲─原─梁簡文帝詠梔子花─素
花偏可喜的的半臨池疑為霜裹葉復類雪封枝日斜
光隱見風還影合離─增─宋梅堯臣種梔子─舉世多植
蘖而我學種梔顔色固不别良楛誠異宜團團綠堦下
豈畏秋風吹同心誰可贈為詠昔人詩　─原─曾肇梔子
林蘭擅孤芳性與凡木異不受霜霰侵自足中和氣欲
知清淨身卽此林蘭是　─增明黄朝薦詠梔子花─蘭葉
春以榮桂華秋露滋何如炎炎天挺此冰雪姿松栢有
至性豈必歲寒時幽香無斷續偏於靜者私觧酲試新
茗夢廻理殘碁寧肎媚晚凉清風匝地隨
五言律詩─原唐杜甫梔子梔子比衆木人間誠未多於
身色有用與道氣相和紅取風霜實青看雨露柯無情
移得汝貴在映江波　─增劉禹錫和令狐相公詠梔子
花─蜀國花已盡越桃今又開色疑瓊樹倚香似玉京来
且賞同心處那憂别葉催佳人如擬詠何必待寒梅
宋楊萬里梔子花─樹恰人来短花將雪樣看孤姿妍外
淨幽馥暑中寒有朶篸瓶子無風忽鼻端如何山谷老
只為賦山礬
五言絶句─原─宋王十朋梔子禪友何時到遠從毘舍園
妙香通鼻觀應悟佛根源　─僧北澗詠梔子─一花分六
出十葉是重臺玉潔渾無玷金黄漫奪胎　─增─明陳淳
梔子─薝蔔花開日園林香霧濃要從花裏去雨後自扶
笻　薝蔔含妙香来自天竺國笑殺葵與榴空斯好顔
色　─王穀祥薝蔔─六出吐竒葩風清香自遠樹如天竺
林人在瑤華館
七言絶句─增─宋朱子劉平甫分惠水梔小詩為謝二首
年来衰懶罷書滛偶向盆山寄此心何事凉隂老居士
便分幽賞助清吟　何處飛来薝蔔林老枝樛屈更蕭
槮凄凉杜老江頭句坐對行吟得自箴　─楊巽齋─薝蔔
標名自寳坊薰風開遍一庭霜閑来掃地跏趺坐受用
此花無盡香─原─蔣梅邊─清淨法身如雪瑩肯来林下
現孤芳對花六月無炎暑省爇銅匜幾炷香　─潘鄭臺
未説司花刻玉工已知名與佛相同可憐結了薰風子
依舊身歸色界中　─朱淑真梔子─一根曾寄小峯巒薝
蔔香清水影寒玉質自然無暑意更宜移就月中看
增─李東陽梔子花─抽黃嫓白總稱才誰遣山梔入畫来
似為詩家少知己杜陵吟罷不曾開　─沈周薝蔔─雪魄
冰花凉氣清曲闌深處艶精神一鉤新月風牽影暗送
嬌香入畫庭　─陳淳梔子竹籬新結度濃香香處盈盈
雪色妝知是異方天竺種能来詩社攪新腸
詩散句─增─宋顔彦─濯雨時摛素當飈獨含芳─陸游─落
日桐隂轉微風梔子香　─明沈周─薰風吹結子白玉銜
新花　─原唐杜甫─桃蹊李徑年雖古梔子紅椒艶復殊
　─宋蘇軾六花薝蔔林間佛　─增─陸游─清芬六出水梔
子　─金蔡松年─薝蔔花中碧霧鬟─原─明于若瀛─冷香
亂墮水晶毬
詞─原─宋王十朋㸃絳唇─毘舍遙遙異香一炷馳名久妙
馨希有鼻觀深參透問訊東来知是誰先後稱仙友
十花為偶近有西江守　─張鎡風入松─芳叢簇簇水濵
生勾引午風清六花大似天邊雪又幾時雪有三層明
艶射囘蜂翅淨香薰透蟬聲　晩簷人共月同行疎影
動銀屛指尖輕撚都如玉聽畫欄嬌囀流鶯道是花枝
比得不成花也多情　─馬莊父最髙樓─花觧笑冷淡不
求知長是殿衆芳時鮮鮮秀頸磋圓玉洛陽翠珮翦琉
璃向人前迎茉莉送荼䕷　幾欲把清香換春色費多
少黃金酬不得梅雨妬麥風欺細腰空戀當時蕊同心
猶結舊年枝謝家娘將逺寄待憑誰
别錄─原─栽種帶花移易活芒種時穿腐木板為穴塗以
泥汚翦其枝插板穴中浮水面候根生破板密種之或
梅雨時以沃壤一團插嫩枝其中置鬆畦内常灌糞水
候生根移種亦可荼䕷素馨皆同千葉者用土壓其傍
小枝逾年自生根十月内選子淘淨来春作畦種之覆
以糞土如種茄法　製用大朶重臺者梅醬糖蜜製之
可作羮果　折枝搥碎其根實以白鹽則花色久而不
　改可插瓶─增─野䔩品─採花洗淨水漂去腥用麪入糖
　鹽作糊花拖油煠食　採半開花礬水焯過入細葱絲
　大小茴香花椒紅麯黃米飯研爛同鹽拌勻醃壓半日
　食之用礬焯過用蜜煎之其味亦美
　
　
　
　
　
　
　
　
　
　
　
御定佩文齋廣羣芳譜卷三十八
　欽定四庫全書
御定佩文齋廣羣芳譜卷三十九
　　　花譜
　　　　杜鵑
　増本草─杜鵑花一名紅躑躅一名山石榴一名映山紅
　一名山躑躅處處山谷有之高者四五尺低者一二尺
　春生苗葉淺綠色枝少而花繁一枝數萼二月始開花
　如羊躑躅而蔕如石榴花有紅者紫者五出者千葉者
　小兒食其花味酸無毒─湧幢小品─杜鵑花以二三月
　杜鵑鳴時開有二種其一先敷葉後著花者色丹如血
　其一先著花後敷葉者色差淡人多結縛為盤盂翔鳳
　之狀嘉泰志云近時又謂先敷葉後著花者為石巖以
　别之然前人但謂之紅躑躅不知石巖之名起于何時
　今江南在在皆稱石巖　學圃餘疏花之紅者曰杜鵑
　葉細花小色鮮瓣密者曰石巖　草花譜杜鵑花出蜀
　中者佳謂之川鵑花内十數層色紅甚出四明者花可
二三層色淡　─雲南志─杜鵑有五色雙瓣者永昌蒙化
多至二十餘種
彚考─増─續仙傳─鶴林寺在潤州有杜鵑花高丈餘毎至
春月爛漫僧相傳云貞元中有僧自天台移栽之其後
有殷七七字文祥周寶舊識之及移鎮浙西營飾其花
院鎻閉時或窺見有二女子共游林下俗傳花神也寶
一日謂七七曰鶴林之花天下竒絶嘗聞能作非時花
今重九將近能開此花以副此日乎七七乃前一日往
鶴林焉中夜女子來謂七七曰妾為上帝所命司此花
今與道者開之然此花不久歸閬苑矣于是女子瞥然
不見及九日爛漫如春寶驚異遊賞累日俄不見其後
兵火焚寺樹失根株信歸閬苑矣　─平泉草木記已未
嵗得稽山之四時杜鵑　─容齋隨筆─物以希見者為珍
不必異種也潤州鶴林寺杜鵑乃今映山紅又名紅躑
躅在江東彌山亘野殆與榛莽相似而鶴林之花至以
為外國僧鉢盂中所移上帝命玉女下司之已踰百年
終歸閬苑是不特土俗罕見雖神仙亦不識也王建宮
詞云大儀前日暖房來囑向昭陽乞藥栽勑賜一窠紅
躑躅謝恩未了奏花開其重如此則宫禁中亦鮮之
三桞軒雜識─杜鵑為仙客　─花經杜鵑八品二命躑躅
七品三命　─閩部疏─閩中大都氣暖春花皆先時放方
二月下旬已見躑躅　─越中雜記五泄多穠花異草紅
白青綠燦爛如錦映山紅有高七八尺者與他山絶異
　─草花譜─映山紅若生滿山頂其年豐稔人競採之
黄山志─雲外峯上有杜鵑花繞峯而生
集藻─五言古詩増宋梅堯臣九月十八日山中見杜鵑
花復開─山中泉壑暖幽木寒更華春鳥各噤口遊子未
還家云誰未及還對此重興嗟何必因啼血顔色勝曙
霞
七言古詩─増─唐元稹紫躑躅紫躑躅滅紫櫳裙倚山腹
文君新寡乍歸來羞怨春風不能哭我從相識便相憐
但是花叢不廻目去年春别湘水頭今年夏見青山曲
迢迢逺在青山上山高水濶難容足願為朝日早相暾
願作輕風暗相觸紫躑躅我向通川爾幽獨可憐今夜
宿青山何年却向青山宿山花漸暗月漸明月照空山
滿山綠山空月午夜無人何處知我顔如玉　─白居易
山石榴寄元九─山石榴一名山躑躅一名杜鵑花杜鵑
啼時花撲撲九江三月杜鵑來一聲催得一枝開江城
上佐閒無事山下斸得㕔前栽爛漫一欄十八樹根株
有數花無數千房萬葉一時新嫩紫殷紅鮮麴塵淚痕
裛損臙脂臉翦刀裁破紅綃巾謫仙初墮愁在世姹女
新嫁嬌泥春日射血珠將滴地風翻燄火欲燒人閒折
兩枝持在手細㸔不似人間有花中此物是西施芙蓉
芍藥皆嫫母竒芳絶艶别者誰通州遷客元拾遺拾遺
初貶江陵去去時正值青春暮商山秦嶺愁殺人山石
榴花紅夾路題詩報我何所云若云色似石榴裙當時
叢畔唯思我今日欄前只憶君憶君不見坐銷落日西
風起紅紛紛
五言律詩─増─唐孟郊酬鄭毗躑躅詠─不似人手致豈闗
地勢偏孤光裊餘翠獨影舞多妍迸火燒閒地紅星墮
逺天忽驚物表物嘉客為留連　─方干杜鵑花─未問移
栽日先愁落地時疎中從間葉密處莫燒枝郢客教誰
探胡蜂見自知周廻兩三歩常有醉鄉期　─成彥雄杜
鵑花─杜鵑花與鳥怨艶兩何賒疑是口中血滴成枝上
花一聲寒食夜數朶野僧家謝豹出不出日遲遲又斜
七言律詩─増─唐白居易喜山石榴花開忠州州裏今日
花廬山山頭去年樹已憐根損斬新栽還喜花開依舊
數赤玉何人少琴軫紅纈誰家合羅袴但知爛漫恣情
開莫怕南賔桃李妬　題山石榴花─一叢千朶壓欄干
翦碎紅綃却作團風嫋舞腰香不盡露消妝臉淚新乾
薔薇帶刺攀應懶菡蓞生泥翫亦難爭及此花簷户下
任人採弄盡人㸔　玉泉寺南三里澗下多深紅躑躅
繁艶殊常感惜題詩以示遊者─玉泉南澗花竒怪不似
花叢似火堆今日多情唯我到毎年無故為誰開寧辭
辛苦行三里更與留連飲兩杯猶有一般辜負事不將
歌舞管絃來　─李咸用題僧院杜鵑花─若比衆芳應有
在難同上品是中春牡丹為性疎南國朱槿操心不滿
旬留得却緣真達者見來寧作獨醒人鶴林太盛今空
地莫放枝條出四隣　─宋真山民杜鵑花─愁鎖巴雲往
事空只將遺恨寄芳叢歸心千古終難白啼血萬山都
是紅枝帶翠烟深夜月魂飛錦水舊東風至今染出懐
鄉恨長掛行人望眼中
七言小律─増─唐白居易題孤山寺山石榴花─山榴花似
結紅巾容艶新妍占斷春色相故闗行道地香塵擬觸
坐禪人瞿曇弟子君知否恐是天魔女化身
五言排律─増─唐白居易山石榴花曄曄復煌煌花中無
比方艶夭宜小院條短稱低廊本是山頭物今為砌下
芳千叢相向背萬朶互低昂照灼連朱檻玲瓏映粉墻
風來添意態日出助晶光漸綻燕支萼猶含琴軫房離
披亂翦綵斑駁未勻妝絳熖燈千炷紅裙妓一行此時
　　逢國色何處覓天香恐合栽金闕思將獻玉皇好差青
　　鳥使封作百花王
　　五言絶句─増─唐曹松寒食日題杜鵑花─一朶復一朶併
　　開寒食時誰家不禁火總在此花枝
　　七言絶句─
御製詠杜鵑花賜高士竒─石巖如火本天台秀質丹心日月
　催移根禁苑清詩句朱夏山林惜茂才
　　増─唐李白宣城見杜鵑花蜀國曽聞子規鳥宣城還見
　　杜鵑花一呌一廻腸一斷三春三月憶三巴　─張籍寄
　　李渤─五度溪頭躑躅紅嵩陽寺裏講時鐘春山處處行
　　應好一月㸔花到幾峰　白居易戲問山石榴─小樹山
　　榴近砌栽半含紅萼帶花來爭知司馬夫人妬移到庭
　　前便不開　─杜牧山石榴似火山榴映小山繁中能薄
　　艶中閒一朶佳人玉釵上祗疑燒却翠雲鬟　─雍陶歎
　　靈鷲寺山石榴─水蝶巖蜂俱不知露桃凝艶數千枝山
　　深春晩無人賞即是杜鵑催落時　─吴融送杜鵑花春
紅始謝又秋紅息國亡來入楚宫應是蜀寃啼不盡更
憑顔色訴西風─韓偓淨興寺杜鵑花─一園紅艶醉坡
陀自地連梢簇蒨羅蜀魄未歸長滴血祗應偏滴此叢
多─宋劉敞杜鵑花─嫩紅輕紫仙姿貴合是山中寂寞
開九陌風塵肯相顧可憐空使下山來　─蘇軾趙昌躑
躅─楓林翠壁楚江邊躑躅千層不忍㸔開卷便知歸客
路劔南樵叟為施丹─楊萬里杜鵑花二首─泣露啼紅
作麽生開時偏值杜鵑聲杜鵑口血能多少恐是征人
滴淚成　何須名苑㸔春風一路山花不負儂日日錦
江呈錦様清溪倒照映山紅　─趙成徳白杜鵑花三首
雲樹重重和淚冷故宫遺廟有知音秦吳萬里皆芳草
染到山花恨最深　春山未有杜鵑啼花發杜鵑知不
知寄語催歸儘哀怨莫將啼血汚仙姿　冰肌玉骨擅
無雙不與山花鬭艶妆欲染啼紅寃杜宇爭如傅粉伴
何郎─楊巽齋杜鵑花─鮮紅滴滴映霞明盡是寃禽血
染成羈客有家歸未得對花無語兩含情　─易寓言杜
鵑花─輕翦梢頭薄薄羅子規湔血恨難磨園林莫道香
飛盡嫩綠枝頭不用多　─僧北澗杜鵑花─露凝丹臉粲
芳肌不御鉛華亦自竒强學海棠春睡足如何學得未
醒時　─元郯韶李雲山畫杜鵑花金井西頭萼綠仙霞
裾風帔影翩翩隴西才子多清思漫把春雲染杜鵑
明張獻翼杜鵑花─花花葉葉正含芳麗景朝朝夜夜長
何事江南春去盡子規聲裏駐年光
詩散句─増─宋張俞─夏園無雜英灼灼山榴開落日杜鵑
苦花仍萎蒼苔　─唐韓愈─三月崧少歩躑躅紅千層
李白─杜鵑花開春已䦨歸向陵陽釣魚晩　李紳澗底
紅花奪火然揺風有毒愁行客　韓愈　前年嶺隅鄉思
發躑躅成山開不算　山榴躑躅少意思照耀黄紫徒
為叢　─司空圖莫怪行人頻悵望杜鵑不是故鄉花
宋蘇軾─當時只道鶴林仙能遣秋光放杜鵑　南漪杜
鵑天下無披香殿上紅氍毺　王十朋─造物私我小園
林此花大勝金腰帶　徐似道─牧童出捲烏鹽角越女
歸簪謝豹花　─陳錦山─一聲杜宇啼春風明朝緋挂千
山叢　─吳仲孚─梨花痩盡東風嬾商畧平生到杜鵑
唐白居易─杜鵑花落杜鵑啼　晩葉尚開紅躑躅　─韋
荘─杜鵑花發鷓鴣啼─宋㓂凖─杜鵑啼處花成血　─王
安石─躑躅江頭挽醉紅　躑躅萬樹紅相圍
詞─増─宋高觀國浪淘沙─啼魄一天涯怨入芳華可憐零
血染烟霞記得西風秋露冷曽凂司花　明月滿窓紗
倦客思家故宫春事與愁賒冉冉斷魂招不得翠冷紅
斜─辛棄疾定風波─百紫千紅過了春杜鵑聲苦不堪
聞却解啼教春小住風雨空山招得海棠魂　一似蜀
宫當日女無數猩猩血染赭羅巾畢竟花開誰作主記
取大都花屬惜花人
别錄─増─花鏡─杜鵑性最喜隂而惡肥毎早以河水澆置
之樹隂之下則葉青翠可觀亦有黄白二色者春鵑亦
有長丈餘者須種以山黄泥澆以羊糞水方茂若用映
山紅接者花不甚佳切忌糞水宜豆汁澆
　　(附/錄)黄杜鵑
増─本草黄杜鵑一名黄躑躅一名老虎花一名驚羊花
一名羊不食草一名玉枝一名羊躑躅一名閙羊花(陶/𢎞)
(景曰羊食其葉躑躅而死/故名閙當作惱惱亂也)韓保昇曰小樹高二尺葉似
桃葉花黄似𤓰花蘇頌曰所在有之春生苗似鹿葱葉
似紅花莖高三四尺夏開花似凌霄花山石榴輩正黄
色李時珍曰其花五出蕊瓣皆黄氣味皆惡有毒
　　(附/錄)山枇杷
増─李紳文集─駱谷多山枇杷毒能殺人其花明艶與杜
鵑花相似樵者識之
集藻─七言古詩─原唐元稹山枇杷─山枇杷花似牡丹殷
潑血往年乘傳過青山正值山花好時節壓枝凝艶已
全開映葉香苞纔半裂𦂳摶紅袖欲支頤慢解絳嚢初
破結金線叢飄繁蕊亂珊瑚朶重纖莖折因風旋落裙
片飛帶日斜㸔目精熱亞水依巖半傾側籠雲隠霧多
愁絶綠珠語盡身欲投漢武眼穿神漸滅穠姿秀色人
皆愛怨媚羞容我偏别説向閒人人不聼曽向樂天時
一説昨來谷口先相問及到山前已消歇左降通州十
日遲又與幽花一年别山枇杷爾託深山何太拙天高
萬里㸔不精帝在九重聲不徹園中杏樹良人醉陌上
桞枝年少折因爾幽芳喻昔賢磻溪冷坐權門咽
七言律詩─増─唐白居易山枇杷─深山老去惜年華况對
東谿野枇杷火樹風來翻絳燄瓊枝日出曬紅紗回㸔
桃李都無色映得芙蓉不是花爭奈結根深石底無因
移得到人家
七言絶句─増─唐白居易山枇杷花二首─萬重青嶂蜀門
口一樹紅花山頂頭春盡憶家歸未得低紅如解替君
愁　葉如裙色碧綃淺花似芙蓉紅粉輕若使此花兼
解語推囚御史定違程
　　木槿
原─木槿一名椵一名櫬(白曰椵/紅曰櫬)一名日及一名王蒸(爾/雅)
(云椵木槿櫬木槿註云别二/名也或呼日及亦曰王蒸)一名蕣(本作舜取僅/榮一瞬之義)一名
朝菌(見莊/子)一名朱槿一名赤槿一名朝開暮落花木如
李高五六尺多岐枝色微白可種可揷葉繁密如桑葉
光而厚末尖而有椏齒花小而艶有深紅粉紅白色單
葉千葉之殊五月始開朝開暮落結實輕虚大如指頂
秋深自裂其中子如榆莢馬兠鈴之仁嫩葉可茹作飲
代茶味平滑無毒潤燥活血除濕熱小兒忌弄令病瘧
俗名瘧子花　─増─酉陽雜俎─那提槿花紫色兩重葉外
重葉卷心心中抽莖高寸餘葉端分五瓣如蔕瓣中紫
蕊莖上黄葉
彚考─原─詩鄭風─有女同車顔如舜華　有女同行顔如
舜英─傳─英猶華也─禮記月令─仲夏之月木槿榮─増
宋書樂志─雨水方降木槿榮─莊子─朝菌不知晦朔─註
朝菌亦名日及　─淮南子─莊生貴支離悲木槿─原─抱
朴子─木槿楊桞斷殖之更生倒之亦生横之亦生生之
易者莫過斯木然埋之既淺又未得久乍刻乍剝或揺
或拔雖壅以高壌浸以春澤猶不脱於枯瘁者以其根
荄不固不暇吐其萌芽津液不得遂結其生氣也　─増
晉宮閣名─華林園有木槿三株　─外國圖君子之國多
木槿之花人民食之去瑯琊三萬里　─原─羯鼓錄汝陽
王璡寧王子也姿容妍美秀出藩邸嘗戴砑絹㡌打曲
上自摘紅槿花一朶置於㡌上笡處二物皆極滑久之
方安遂奏舞山香一曲而花不墜落上大喜笑賜璡金
器一厨因誇曰花奴資質明瑩肌髪光細非人間人必
神仙謫墮也　─埤雅─詩曰顔如舜華又曰顔如舜英顔
如舜華則言不可與久也顔如舜英則愈不可與久矣
葢榮而不實者謂之英　─増─爾雅翼─木槿仲夏夜隂而
榮月令取之以為候詩云有女同車顔如舜華舜乃華
之甚茂者又枝葉相當有同車之象　─花經─木槿九品
一命　─三桞軒雜識─姚氏殘語以木槿為時客今改為
莊客
集藻─序─原─晉潘尼朝菌賦序朝菌者葢朝華而暮落世
謂之木槿或謂之日及詩人以為舜華莊周以為朝菌
其物向晨而結建明而布見陽而盛終日而殞不亦異
乎何名之多也　稽含朝生暮落樹賦序草木春榮秋
悴此樹朝生暮落　─増蘇彥舜華詩序─其為花也色甚
鮮麗迎晨而榮日中則衰至夕而零荘周載朝菌不知
晦朔况此朝不及夕者乎苟映采於一朝燿穎於當時
焉識夭夀之所在哉余既翫其葩而歎其榮不終日
成公綏日及賦序日及者華甚鮮茂榮於仲夏訖於孟
秋
頌─増─宋顏延之赤槿頌─日御北至夏徳南宣玉蒸榮心
氣動上𤣥華繅間物受色朱天是謂珍樹含艶丹間
賦─原─晉盧諶朝華賦─覽庭隅之嘉木慕朝華之可玩俯
浸潤之泉壤仰晞影於雲漢　─増─羊徽木槿賦有木槿
之初榮藻衆林而間色在青春而資氣逮中夏以呈飾
挹宵露以舒采暉神景而吸赩　─夏侯湛朝華賦咨神
樹之修異實積陽之純精蜿潛根以誕節據川壤以擢
莖皎日升而朝華𤣥景逝而夕零逮明晨而繁沸若靜
夜之衆星長莖攢起柔條列布擢靈柯於時雨滋逸采
於豐露灼煌煌以煒煒獨崇朝而達暮於是茂樹蒼蒼
纖枝翩翩潛光玉朗綠葉翠鮮　─傅咸舜華賦覽中唐
之竒樹稟冲粹之至清應青春而敷櫱逮朱夏而誕英
布夭夭之纖枝發灼灼之殊榮紅葩紫蔕翠葉素莖含
暉吐曜爛若列星朝陽照灼以舒暉逸藻采粲而光明
罄天壌而莫儷何菱華之足榮　原─陳江總南越木槿
賦─日及多名㽔賔肇生東方記乎夕死郭璞贊以朝榮
潘文體其夏盛稽賦閔其秋零此則京華之麗木非干
越之舜英南中羣草衆花之寶雅什未名騷人失藻雨
來翠潤露歇紅燥疊萼疑擎低莖若倒朝霞映日殊未
妍珊瑚照水定非鮮千葉芙蓉詎相似百枝燈花復羞
然暫欲寄根對滄海大願移華厠綺錢井上桃蟲難可
雜庭中桂蠧豈見憐乃為歌曰啼眉梁冀婦紅妝蕩子
家若持花並笑宜笑不勝花趙女垂金珥燕姬挿寶珈
誰知紅槿艶無因寄狹邪徒令萬里道攀折自咨嗟
文散句─増─漢東方朔與公孫𢎞借車馬書─木槿夕死朝
榮士亦不長貧也　─晉傅𤣥朝華賦序─朝華麗木也
五言古詩─増─唐李白詠槿一首─園花笑芳年池草艶春
色猶不如槿花嬋娟玉階側芬榮何夭促零落在瞬息
豈若瓊樹枝終嵗長翕赩　─白居易秋槿─風露颯已冷
天色亦黄昬中庭有槿花榮落同一晨秋開已寂寞夕
隕何紛紜正憐少顔色復歎不逡廵感此因念彼懐哉
聊一陳男兒老富貴女子晩㛰姻頭白始得志色衰方
事人後時不獲已安得如青春　─元劉詵白木槿─數花
出籬楥耿耿照夜闌月寒客獨起恍若山雪殘天風泠
然來坐久身欲翰夢酌瓊宫漿薦以雕玉盤羣妃霓裳
冷夭姣環青鸞世言朝暮落耐此十日㸔始知潔白姿
頗勝施朱丹大鈞縱萬物爾本羞蕙蘭同類偶自别亦
復得賞歎朂哉勵貞節相期在嵗寒　─舒頔白槿花─素
質不自媚開花向秋前澹然超羣芳不與春爭妍涼夜
弄清影縞衣照嬋娟佳人分寂寞零落祗自憐鮮鮮碧
雲樹皎皎萬玉懸朝開暮還落物理乃自然嗤彼擁腫
木徒爾全天年　木槿─愛花朝朝開憐花暮即落顔色
雖可人賦質無乃薄亭亭映清池風動亦綽約彷彿芙
蓉花依稀木芍藥炎天衆芳彫而此獨凌鑠慰目聊娱
情蒼松在巖壑　明吳寛槿南方徧短籬木槿毎當路
北地少為貴翻編短籬䕶要知一物耳貴賤以地故夏
末蕊纍纍生意含曉露花開亦可觀别種更相妬獨憐
一夕間顔色已非素蕊多固應爾此理真自悟不見萱
草花開落只朝暮
五言律詩─原─唐楊凌詠槿花─羣玉開雙槿丹榮對絳紗
含烟疑出火隔雨怪舒霞向晩爭辭蕊迎朝鬭發花非
闗後桃李為欲繼年華　─増─羊士諤玩槿花─何乃詩人
興妍詞屬舜華風流感異代窈窕比同車凝艶垂清露
驚秋隔絳紗蟬鳴復蟲思惆悵竹隂斜　─李商隱槿花
二首─燕體傷風力雞香積露文殷鮮一相雜啼笑兩難
分月裏寧無姊雲中亦有君三清與仙島何事亦離羣
　珠館熏然久玉房梳掃餘燒蘭才作燭襞錦不成書
本以亭亭逺翻嫌脉脉疎廻頭問殘照殘照更空虚
朱槿花　蓮後紅何患梅先白莫誇纔飛建章火又落赤
城霞不卷錦歩障未登油壁車日西相對罷休澣向天
涯　勇多侵露去恨有礙燈還嗅自微微白㸔成沓沓
殷坐忘疑物外歸去有簾間君問傷春句千詞不可刪
　─宋楊億槿花─宿霧初披縠晨霞暫照梁千金輕換笑
七駕未成章塵暗神妃襪衣殘侍史香深情傳寶瑟終
古怨清湘　─錢惟演槿花綺霞初結處珠露未晞時寶
樹寧三尺華燈更九枝亭亭方自喜黯黯却成悲欲作
非烟散猶憐反照遲　─劉隲槿花虢國妝初罷高唐夢
始廻霓裳猶未解繡被已成堆赤帝宫簾捲華陽洞户
開神仙有良㑹清唱在瑶臺　─謝翺槿樹─白犬吠行人
西風杵臼新洗香澄宿水曝髪向秋隣野草依溝盡宫
花入帽頻人家小門徑憐爾獨相親
七言律詩─原─宋楊萬里木槿─夾路疎籬錦作堆朝開暮
落復朝開抽苞粔籹輕拖糝近蔕臙脂釅抹顋占破半
年猶道少何曽一日不芳來花中却是渠長命換舊添
新底用催　─明陸深白木槿─曾聞鄭女詠同車更愛丰
標澹有華欲傍莓苔横野渡似將鉛粉鬭朝霞品題從
此添高價物色仍煩築短沙漫道春來李能白秋風一
種玉無瑕
五言絶句─増─唐劉庭琦詠木槿樹題武進文明府㕔物
情良可見人事不勝悲莫恃朝榮好君㸔暮落時　原
楊凌槿花─綠樹競扶疎紅姿相照灼不學桃李花亂向
春風落　─増─崔道融槿花槿花不見夕一日一回新東
風吹桃李須到明年春　白居易和微之歎槿花─朝榮
殊可惜暮落實堪嗟若向花中比猶應勝眼花　─元劉
詵白木槿─潔比何郎白浄如寶兒憨秋風竹籬逕日暮
道人菴　─明張以寧木槿花─朝昬㸔開落一笑小窓中
别種蟠桃子千年一度紅
七言絶句─増─唐戎昱題槿花─自用金錢買槿栽二年方
始得花開鮮紅未許佳人見蝴蝶爭知早到來　紅槿
花─花自深紅葉麴塵不將桃李共爭春今日驚秋自憐
客折來持贈少年人　─原─白居易白槿花─秋蕣晩英無
艶色何因栽種在人家使君自别羅敷面爭解囘頭愛
白花　─李商隱槿花風露凄凄秋景繁可憐榮落任朝
昬未央宫裏三千女但保紅顔莫保恩　─宋張俞木槿
朝菌一生迷晦朔靈蓂千嵗換春秋如何槿艶無終日
獨倚䦨干為爾羞　─張登─甲子雖推小雪天刺桐猶緑
槿花然陽和長飬無時歇却是炎州雨露偏　─陸壑─野
槿扶疎當縳籬山深不用掩山扉客來踏破松梢月鶴
向主人頭上飛　─僧紹隆朱槿朱槿移栽釋梵中老僧
非是愛花紅朝開暮落闗何事祗要人知色是空
詩散句─増─宋楊萬里─曉艶欲開孫武陣晩風爭墜綠珠
樓來如急電無因駐去似驚鴻不可收　唐楊炯　綠琪
千嵗樹黄槿四時花　─韓偓─揷槿作籓籬叢生覆小池
─宋劉筠─紫霧函燈檠彤霞逼綺寮─原─黄庭堅─吾聞
調羮槿異味及枌榆　─唐竇鞏籬外涓涓澗水流槿花
半照夕陽愁　─宋秦觀槿籬䕶藥紅遮徑竹筧通泉白
徧邨　─増─晉阮籍─木槿耀采華唐上官儀─槿散凌風
縟　凌敬日槿落青跗　─于鵠─槿籬生白花　─原白居
易─蕭條槿花風　槿枝無宿花─増─杜牧─槿墮初開艶
　─皮日休籬疎從綠槿　─宋王安石薄槿臙脂染　范
成大槿花紅未落　槿心傾穠露　─元龔璛─花繞槿籬
秋　─唐王維─山中習靜觀朝槿原─白居易─槿花一日
自為榮　─増─張籍─紅槿開當宴客亭　蟬聲滿樹槿花
疎　─金張庭玉─蝴蝶穿花木槿開
别錄─原─扞揷─二三月間新芽初發時截作叚長一二尺
如揷木芙蓉法即活若欲揷籬須一連揷去若少住手
便不相接　─取用─湖南北多植為籬障花與枝兩用
皮及根甘平滑無毒作飲服令人能睡　花作湯飲治
風皮治瘡癬川中者色紅氣厚力優尤效
　　扶桑
増─本草扶桑一名佛桑一名朱槿一名赤槿一名日及
(東海日出處有扶桑樹此花光艶照日其葉如桑因以/比之後人訛為佛桑乃木槿别種故日及諸名亦與之)
(同/)　─原─高四五尺產南方枝葉婆娑葉深綠色光而厚
微濇如桑花有紅黄白三色紅者尤貴呼為朱槿葉及
花性甘平無毒　増稽含草木狀扶桑出南凉郡花深
紅色五出大如蜀葵重敷柔澤有蕊一條長如花葉上
綴金屑日光所爍疑若熖生一叢之上日開數百朶朝
開暮落自五月始至中冬乃歇揷樹即活　─清漳志佛
桑比朱槿頗耐久葢二種也　─臨漳志花似槿四時常
開婦人簪帶之
集藻─七言律詩─原─宋蔡襄耕園驛佛桑花詩并序明道
中予為漳州軍事判官晩秋嘗至州西耕園驛驛庭有
佛桑數十株開花繁盛念其寒月窮山方自媚好乃作
耕園驛佛桑花詩一首既而乘桴東下又作溪行一首
慶厯七年予使本路明年夏四月自汀來漳復至是驛
花尚仍舊追感昔游因紀前事併載舊篇龕於西壁云
溪館初寒似早春寒花相倚媚行人可憐萬木凋零盡
獨見繁枝爛漫新清艶夜沾雲表露幽香時過轍中塵
名園不肯爭顔色灼灼夭桃野水濵　使軺迢遞到天
涯候館遷延感嵗華白髪却攀臨砌樹青條猶放過墻
花悲來惟有金城桞醉後曽乘海客槎欲問昔游無處
所晩烟生水日沉沙　─明桑悦詠佛桑南無麗卉鬭猩
紅浄土門傳到此中欲供如來嫌色重謂藏宣聖訝枝
同葉深似有慈雲擁蕊坼偏驚慧日烘賞玩何妨三宿
戀只愁燒破太虚空
詩散句─原─宋蔡襄野人家家熖燒紅有扶桑─蘇軾─熖
熖燒空紅佛桑増　─楊萬里─佛桑解吐四時艶
别錄　増─荔支譜荔支以鹽梅滷浸佛桑花為紅漿漬之曝
乾色紅而甘酸
　　合驩
原合驩一名合昬一名夜合一名青棠(或作/裳)增─本草
合驩一名萌葛一名烏賴樹(金光明經名為尸利/灑樹俗呼馬纓花)─原
處處有之枝甚柔弱葉纖密圓而綠似槐而小相對生
至暮而合枝葉互相交結風來輙改不相牽綴五月開
花色如蘸暈線下半白上半肉紅散垂如絲至秋而實
作莢子極薄細花中異品也根側分條藝之子亦可種
主安和五臟利心志令人驩樂于若瀛曰夜合生宛朐
及荆山花俯垂有姿鬚端紫㸃手拈之即脱才破萼香
氣襲人金陵盆植者無根而花花後不堪留即留亦無
能再花
彚考─増─崔豹古今注─欲蠲人之忿則贈之青棠青棠一
名合懽合懽則忘忿　合歡樹之階庭使人不忿稽康
種之舍前　─原─晉宫閣名─晉華林園有合歡四株─女
紅餘志─杜羔妻趙氏毎端午取夜合花置枕中羔稍不
樂輙取少許入酒令婢送飲便覺歡然　─増─槁簡贅筆
閑花野草亦隨時輕重唐人詩中多言夜合石竹如遼
陽春盡無消息夜合花前日又西山花揷寶髻石竹繡
羅衣是也至今唐畫宫殿池臺多作二花自然有富貴
氣今人絶不知重矣　─花經夜合七品三命　─缾花譜
夜合四品六命
集藻─文賦散句─原─晉嵇康養生論─合歡蠲忿萱草忘憂
　─宋陸倕刻漏銘合昬暮捲蓂莢朝開
五言古詩─原─晉楊芳合歡詩─南鄰有竒樹乘春挺素華
豐翹被長條綠葉蔽朱柯因風吐徽音芳氣入紫霞我
心羡此木願徙著余家夕得游其下朝得弄其葩爾根
深且固余宅淺且洿移植良無期歎息將如何　─宋韓
琦夜合─俗人之愛花重色不重香吾今得真賞似矯時
之常所愛夜合花清芬踰衆芳葉葉自相對開斂隨隂
陽不慙厯草滋獨擅堯階祥得此合歡名憂忿誠可忘
茸茸紅白姿百和從風颺沉水燎庭檻薰陸紛纓裳彌
月固未歇况兹夏景長凡目不我貴馥烈徒自將仲尼
失滅明史遷疑子房以貎不以行舉世同悲傷予欲先
馨徳羣艶孰可方直饒妖牡丹須遜花中王　─増─元吳
師道合歡木─合歡愛嘉名矧復知昬旦淮土產特多葱
蘢䕃溝岸離離青葉解冉冉紅茸散静和宿露卷動與
微風戀物意豈悦人和樂自堪玩蹇予寡所諧觸事多
忿悁亦擬學稽生植根向庭畔
五言律詩原唐白居易對晩開夜合花贈皇甫郎中─移
晩校一月花遲過半年紅開杪秋日翠合欲昬天白露
滴未死凉風吹更鮮後時誰肯顧惟我與君憐　─元稹
夜合─綺樹滿朝陽融融有露光雨多疑濯錦風散似分
妝葉密烟蒙火枝低繡拂墻更憐當暑見留詠日偏長
─増─元稹感小株夜合─纖榦未盈把高條纔過眉不禁
風苦動偏受露先萎不分秋同盡深嗟小便衰傷心落
殘葉猶識合昬期
七言律詩増─元袁桷題玉堂合歡花初開─一樹高花冠
玉堂知時舒卷欲雲翔馬嘶不動游纓聳雉尾初開翠
扇張舊渇未須餐玉屑嘉名端合紀青裳雲窓霧冷文
書靜留取餘清散逺香
五言小律─増─唐李頎題合歡─開花復卷葉艶眼又驚心
蝶遶西枝露風披東榦隂黄衫漂細蕊時拂女郎砧
五言絶句─原─明于若瀛夜合花─一莖兩三花低垂泫朝
露開簾弄幽色時有香風度
七言絶句─増唐白居易東墻夜合樹去秋為風雨所摧
今年花時悵然有感碧荑紅縷今何在風雨飄將去不
回惆悵去年墻下地今春惟有薺花開　─原─宋韓琦中
書東㕔夜合─合昬枝老拂簷牙紅白開成蘸暈花最是
清香合蠲忿累旬風送入窓紗　─増─明李東陽夜合花
二絶─夜合枝頭别有春坐含風露入清晨任他明月能
相照斂盡芳心不向人　袂掩芳塵欲避春羞將月夕
換風晨向來花品㸔應熟不待開時已可人　─陸師道
題夜合花夜合花開香滿庭翠枝拂檻玉娉婷詩人賸
有高陽興相對泠然宿酒醒　─原─王野─逺遊消息斷天
涯燕子空能到妾家春色不知人獨自庭前開遍合歡
花　陳繼儒─梅雨晴時處處蛙尋常家釀不須賒老親
醉後盤餐散瓶裏初開夜合花
詩散句─原唐杜甫─合歡尚知時鴛鴦不獨宿　─増宋蘇
軾─可憐夜合花青枝散紅茸　─原明申時行隙地不栽
無果樹中庭那有合歡花　─王誼碧紗籠裏銀缸影照
見深宫夜合花　古詩消忿贈合歡　─増─梁沈約─合歡
葉暮卷　─宋韓琦合歡香影拂西齋
别錄─増─詩話─心胸填錯取合歡掌大一枝水煑服之故
後山詩云探嚢一試合昬湯　─普濟方─髪落不生合歡
木灰二合墻衣五合鉄精一合水萍末二合生油調塗
　─百一選方─撲損折骨取合歡皮去粗皮炒黑色四兩
芥菜子炒一兩為末毎服二錢温酒卧時服以滓傅之
接骨甚妙　─子母秘錄─小兒撮口夜合花枝濃煎汁拭
口中并洗之
　　(附/錄)有情樹
原花史遜頓國有樹晝開夜合名曰夜合亦云有情樹
若各自種則無花
　　木芙蓉
原─木芙蓉一名木蓮一名華木一名拒霜花一名杹木
一名地芙蓉(本草云此花艶如荷花故有芙蓉木蓮之/名八九月始開故名拒霜俗呼為杹皮樹)
(相如賦謂之華木/註云皮可為索也)有數種惟大紅千瓣白千瓣半白半
桃紅千瓣醉芙蓉朝白午桃紅晩大紅者佳甚黄色者
種貴難得又有四靣花轉觀花紅白相間八九月間次
第開謝深淺敷榮最耐寒而不落不結子總之此花清
姿雅質獨殿衆芳秋江寂寞不怨東風可稱俟命之君
子矣欲染别色以水調靛紙蘸花蕊上仍裹其尖開花
碧色五色皆可染種池塘邊暎水益妍氣味辛平無毒
清肺凉血散熱解毒消腫毒惡瘡排膿止痛有殊効俗
傳葉能爛獺毛
彚考─増平泉草木記─己未嵗得㑹稽之百葉木芙蓉又
得鍾陵之同心木芙蓉　─清異錄─錢俶以弟信鎮湖州
後圃芙蓉枝上穿一黄玉玦枝梢交雜不知從何而穿
也信截榦取玦以獻人謂真仙來遊留此以驚世耳
益部方物畧記─添色拒霜花生彭漢蜀州花常多葉始
開白色明日稍紅又明日則若桃花然　─原─歸田錄石
曼卿去世後其故人有見之者云我今為仙主芙蓉城
欲呼故人共游不諾忿然騎一素驢而去　─石林燕語
慶厯中有朝士將曉赴朝見羙女三十餘人靚妝麗服
兩兩並馬而行觀文丁度按轡於其後朝士驚曰丁素
儉約何姬之衆耶有一人最後行朝士問曰觀文將宅
眷何往曰非也諸女御迎芙蓉館主耳俄聞丁卒　─増
東坡集─九月十日君猷置酒秋香亭有拒霜獨向君猷
開坐客喜笑以為非使君莫可當此故作詩詞以記之
　─原─成都記─孟後主於成都城上遍種芙蓉毎至秋四
十里如錦繡高下相照因名錦城以花染繒為帳名芙
蓉帳　─増─二老堂詩話─唐人裒劉禹錫嘉話云進士陳
標詠黄蜀葵詩云能共牡丹爭幾許得人憎處只緣多
予嘗語客花多固取輕於人何憎嫌之有因論木芙蓉
全似芍藥但患無兩平字易牡丹字欲改此句作得人
輕處只緣多衆以為善且謂移芍藥二字在句首則可
矣予以失全句為疑或云本草芍藥一名餘容因綴一
絶云花如人靣映秋波拒傲清霜色更和能共餘容爭
幾許得人輕處只緣多白樂天和錢學士白牡丹詩云
唐昌玉蕊花攀玩衆所爭折來比顔色一樹如瑶瓊彼
因稀見貴此以多為輕固知輕字為勝　吳興園林記
端肅和王家後臨顔魯公池依城曲折亂植拒霜號芙
蓉城─見聞後錄─李太白詩云昔作芙蓉花今為斷腸
草按陶𢎞景仙方注云斷腸草不可食其花美好名芙
蓉─錦里新聞─錦城因錦江之水濯錦而名人又謂蜀
王衍命蜀城遍栽芙蓉花得名亦新　─花經芙蓉九品
一命─缾花譜─芙蓉六品四命─蜀都雜抄蜀城謂之
芙蓉城傳自孟氏今城上聞栽有數株兩嵗著花予適
閲視見之皆淺紅一色花亦凋瘵殊不若吳中之爛然
數色也─泉南雜志─芙蓉有産於山者余廨後手揷一
枝未半載扶疎出墻名曰木芙蓉花最繁盛不下數百
大如甌其色有朝紅暮白者此則惟粉紅一色耳　─弇
山園記─蓮池東西可七丈許南北半之長夏醉而臨池
不茗而醒游客毎徙倚其地輙詫謂予此何必減王衞
軍芙蓉池也余謝不敢當而㑹吾鄉有從廢圃下得一
石刻曰芙蓉渚是開元古𨽻或云范石湖家物因樹之
池右池從南得小溝宛轉與後溪合傍皆紅白木芙蓉
環之蓋亦不偶云─原─學圃餘疏─芙蓉特宜水際種類
不同先後開故當雜植之大紅最貴最先開次淺紅常
種也白最後開有曰三醉者一日間凡三換色亦竒客
言曽見有黄者芙蓉入江西俱成大樹人從樓上觀吾
地如榛荆狀故須三年一斫却　─花史─温州江心寺文
丞相祠中有木芙蓉盛開其本高二丈幹圍四尺花幾
萬餘暢茂散漫　芙蓉有二種出於水者謂之草芙蓉
出於陸者謂之木芙蓉又名木蓮樂天詩曰水蓮開盡
木蓮開謂此　邛州有弄色木芙蓉一日白二日淺紅
三日黄四日深紅比落色紫人號為文官花　許智老
為長沙有木芙蓉二株可庇畝餘一日盛開賔客盈溢
坐中有王子懐者言花朶不踰萬數若過之願受罰智
老許之子懐因指所攜妓賈三英胡錦鼎文帔以酬直
智老乃命厮僕羣採凡一萬三千餘朶子懐褫帔納主
人而遁
集藻─頌─増─梁江淹木蓮頌─迸采泉壑騰光淵丘緗麗碧
巘紅艶桂洲山人結侣靈俗共遊時至不採為子淹留
贊─増─宋宋祁添色拒霜花贊─自濃而淡花之常態今顧
反之亦不之怪
五言古詩増唐桞宗元湘岸移木芙蓉植龍興精舍─有
羙不自蔽安能守孤根盈盈湘西岸秋至風露繁麗影
别寒水穠芳委前軒芰荷諒難雜反此生高原　─巽公
院芙蓉亭─新亭俯朱檻嘉木開芙蓉清香晨風逺縟彩
寒露濃瀟灑出人世低昂多異容嘗聞色空喻造物誰
為工流連秋月晏迢遞來山鐘　─原─宋歐陽修拒霜花
芳菲能幾時顔色如自愛鮮鮮弄霜曉裊裊含風態蕙
蘭殞秋香桃李媚春醉時節雖不同盛衰終一致莫笑
黄菊花籬根守憔悴増─司馬光未開木芙蓉─木末采
芙蓉騷人歌所無何言霜花艶不與水芝殊香苞麝臍
結茂葉桐隂敷豈若龜巢類飄零老五湖　─蘇軾王伯
敡所藏趙昌芙蓉清飈已拂林積水漸收潦溪邊野芙
蓉花木相媚好坐㸔池蓮盡獨伴霜菊槁幽姿强一笑
暮景廹摧倒凄凉似貧女嫁晩驚衰早誰寫少年容樵
人劔南老─陳與義拒霜─拒霜花已吐吾宇不凄凉天
地雖肅殺草木有芬芳道人宴坐處侍女古時妝濃露
濕丹臉西風吹綠裳　─范成大羔羊齋小池兩涘木芙
蓉盛開有懐故園─洞户掩秋深畫橋横晩静嫋嫋芙蓉
風池光弄花影懐我白鷗邊錦障繚千頃明湖拍岸平
紅綠染天鏡釣船無畔岸收拾入簿領牆籓束院落寒
窘令人癭─楊萬里山寺觀木芙蓉─初約山寺遊端為
怪竒石那知雲水鄉化作錦繡國入門徑深深過眼秋
寂寂隔竹小亭明稠紅滿疎碧山僧引幽踐絶巘恣往
陟三歩綺為障十歩霞作壁四圍盡芙蓉山僧所手植
秋英例臞淡此花獨腴澤却憶補外時朝士作祖席是
間萬株梅冷射千崖白舊遊不可尋雪枝半榛棘　─金
党懐英西湖芙蓉林飈振危柯野露委荒蔓孤芳為誰
妍一笑聊自獻明妝炫朝麗醉態羞晩困脉脉懐春情
悄悄驚秋怨豈無桃李媒不嫁惜嬋媛悠哉清霜暮共
抱蘭菊恨　─元朱徳潤題芙蓉花屏─夾城遺芳栽揺落
及千年芙蓉發靚妝絶艶秋江邊臨風拂羅幃紅裳擁
三千素抱拒霜質亭亭赤城仙曽攜一枝去生綃記餘
妍
五言律詩─原─唐韓愈木芙蓉─新開寒露叢逺比水間紅
艶色寧相妬嘉名偶自同採江官渡晩搴木古祠空須
得勤來㸔無令便逐風　─増─宋梅堯臣詠王宗説園黄
木芙蓉─水中兼木末相擬有嘉花玉蕊坼蒸粟金房落
晩霞渉江從楚女采菊聼陶家事與離騷異吾將搴以
誇　─陶弼木芙蓉─孤芳託寒木一曉一番新春色不為
主天香勤動人丹楓見流落黄菊坐因循莫訝偏相愛
衰遲似我身　─原─明申時行芙蓉沜─羣芳揺落後秋色
在林塘艶態偏臨水幽姿獨拒霜漢臯霞作佩湘曲錦
為裳白首滄江上相㸔醉夕陽
七言律詩─増─唐劉兼詠木芙蓉─素靈失律詐風流强把
芳菲半載偷是葉葳㽔霜照夜此花爛漫火燒秋謝蓮
色淡爭堪種陶菊香濃亦合羞誰道金風能肅物因何
厚薄不相侔　─宋徐鉉題殷舍人宅木芙蓉─憐君庭下
木芙蓉嫋嫋纖枝淡淡紅曉吐芳心零宿露晩揺嬌影
媚清風似含情態悲秋雨暗减馨香借菊叢黙飲數杯
應未稱不知歌管與誰同　范成大攜家石湖賞拒霜
水上晴雲綵蝀横許多蜂蝶趁船行漁樵引入新花塢
兒女扶登小錦城艶粉發妝朝日麗濕紅浮影晩波清
誰知揺落霜林畔一叚韶光畫不成　─原─楊萬里拒霜
花─木蕖何似水芙蕖同個聲名各自都風露商量借膏
沐臙脂深淺入肌膚喚回春色秋光裏饒得紅妝翠葢
無字曰拒霜渾不惡却愁霜重要人扶　─方岳木芙蓉
綠裳丹臉水仙容不謂佳名偶自同一朶方酣初日色
千枝應發去年叢莫驚墜露添新紫更待微霜暈淺紅
却笑牡丹猶淺俗但將濃艶醉春風　─増─元蒲道源紅
芙蓉─豐肌弱骨與秋宜宿酒酣來不自持豈為嚴霜成
槁質要憑初日發妍姿燕姬入畫猶嫌陋蜀錦團窠未
足竒獨對芳叢寄幽興子高真是遇仙時　─轉觀芙蓉
露凉風冷見温柔誰挽春還九月秋午醉未醒全帶艶
晨妝初罷尚含羞未甘白紵居寒素也著緋衣入品流
若信牡丹南靣貴此花應自合封侯　─明袁凱浦上木
芙蓉盛開約黄鶴山人共觀─江浦芙蓉色正深青霜㸃
染更沉沉孤舟向日曽親見短褐於今欲逺尋已擬攜
尊同野客不妨展席對沙禽明年臂痛應全愈移遍東
園野木隂─原─申時行小園㸔芙蓉─西園試詠鄴中詞
正及朱華冒綠池綽約偏多臨水態逍遥獨抱拒霜姿
吴姬曉鏡臨妝早楚客霞裳集錦遲最愛秋江留晩色
儘教白首醉瓊巵
五言絶句原宋宋祁木芙蓉皓露侵緗蕊尖風獵絳英
繁霜不可拒切弗受空名　江南江北樹秋至僅成叢
向晩誰爭艶酡顔淺作紅　─増─梅堯臣拒霜木杪芙蓉
花開非紅艶早常畏晩霜寒朱華競衰草　─原─石延年
木芙蓉─深淺霜前後應同舊渚紅羣芳坐衰歇聊自舞
秋風　─朱子木芙蓉─紅芳曉露濃綠樹秋風冷共喜巧
囘春不妨閑弄影　─楊萬里木芙蓉染露金風裏宜霜
玉水濵莫嫌開最晩元自不爭春
七言絶句─増─唐李嘉祐秋朝木芙蓉水面芙蓉秋已衰
繁條倒是著花時平明露滴垂紅臉似有朝開暮落悲
　─白居易木芙蓉下招客飲─晩凉思飲兩三杯召得江
頭酒客來莫怕秋無伴醉物水蓮花盡木蓮開　黄滔
木芙蓉三首─黄鳥啼烟二月朝若教開即牡丹饒天嫌
青帝恩光盛留與秋風雪寂寥　却假青腰女翦成綠
羅嚢綻綵霞呈誰憐不及黄花菊只遇陶潛便得名
須到露寒方有態為經霜裛稍無香移根若在秦宫裏
多少佳人泣曉妝─原─宋歐陽修木芙蓉─種處雪消春
始動開時霜落雁初過誰栽金菊叢相近織出新番蜀
錦窠　─増─司馬光和秉國芙蓉五章清曉霜華漫自濃
獨憑佳日養殘紅勸君秉燭須勤賞閶闔難禁一夜風
　北方稀見誠竒物筆界輕絲指捻紅楚蜀可憐人不
賞牆根屋角數無窮　平昔低頭避桃李英華今發嵗
云秋盛時已過渾如我醉舞狂歌揷滿頭　後時獨立
誠難事猶賴堦庭有菊叢綽約霜前弄姿態非如羣木
萬林紅　但見渉江求水際豈知緣木采霜中微紅未
肯全衰歇正似􁉦顔鶴髪翁　─原─王安石木芙蓉水邊
無數木芙蓉露染臙脂色未濃正似羙人初醉著强擡
青鏡欲妝慵　─拒霜花─落盡羣花獨自芳紅英渾欲拒
嚴霜開元天子千秋節戚里人家承露嚢　─増─文同芙
蓉─蜀國芙蓉名二色重陽前後始盈枝畫調粉筆分班
處繡引金針閑刺時　─原─蘇軾和述古拒霜花千林掃
作一番黄只有芙蓉獨自芳喚作拒霜知未稱細思却
是最宜霜　増張耒芙蓉今年古寺摘芙蓉憔悴真成
澤畔翁聊把一枝閒照水明年何處對霜紅　─范成大
窓前木芙蓉─辛苦孤花破小寒花心應似客心酸更憑
青女留連得未必愁紅怨綠㸔　─題羔羊齋外木芙蓉
慵妝酣酒夕陽濃洗盡霜痕㸔綺叢綠地團花紅錦障
不知庭院有西風　─陸游拒霜滿庭黄葉舞西風天地
方收肅殺功何事獨蒙青女力牆頭催放數苞紅　─原
劉珵木芙蓉─翠幄臨流結絳嚢多情常伴菊花芳誰憐
冷落清秋後能把柔姿獨拒霜劉克莊芙蓉二絶─湖
上秋風起櫂歌萬株映桞更依荷老來不作繁華夢一
樹池邊已覺多　池上秋開一兩叢未妨冷淡伴詩翁
而今縱有㸔花意不愛深紅愛淺紅　増─劉圻父木芙
蓉曉妝如玉暮如霞濃淡分秋染此花終日獨酲干底
事晩知爛醉是生涯　陳經國木芙蓉紫茸排萼露微
紅不比春花對日烘冷落半秋誰是侣可憐妖艶嫁西
風─原─鄭域木芙蓉妖紅弄色絢池臺不作匆匆一夜
開若遇春時占春榜牡丹未必作花魁　増─元虞集木
芙蓉─九月襄王宴渚宫霓旍翠羽度雲中滿汀山雨衣
裳濕宋玉愁多賦未工　─宋褧長安驛道中觀芙蓉寄
嘲伯循─玉溪橋畔淡朝霞照景紅妝泫露華説似分司
才御史水邉花勝驛中花　─盧琦題錢舜舉木芙蓉─紅
妝初映酒杯酣斜倚西風轉不堪霜後池塘秋欲盡令
人惆悵憶江南　─明徐賁雨後慰池上芙蓉─池上新晴
偶獨過芙蓉寂寞照寒波相㸔莫厭秋情薄若在春風
怨更多　─原─謝遷芙蓉─傍水施朱意自真幽棲非是避
芳塵已呼晩菊為兄弟更為秋江作主人　─増─吳孔嘉
木芙蓉─半臨秋水照新妝澹靜丰神冷艶裳堪與菊英
稱晩節愛他含雨拒清霜　僧文湛題畫芙蓉─江邉誰
種木芙蓉寂寞芳姿照水紅莫怪秋來更多怨年年不
得見春風
詩散句─原─宋歐陽修─湖上野芙蓉含思秋脉脉娟娟如
靜女不肯傍阡陌詩人杳未來幽艶冷難宅　─李覯─甚
疑牡丹叢但病皮骨老不宜入水㸔只可隔水眺　─増
唐韓愈四隅芙蓉樹擢艶皆猗猗　─原─宋宋祁麴塵輕
抱蕊宫纈巧装叢　─梅堯臣─託根地雖卑凌霜花亦茂
─増─文同─何人露秋纈不管著秋霜─許棐─霜樹不知
醜葉與花爭紅　─明沈周─秋風吹冷艶晨露濕新妝
原─唐高幨─芙蓉生在秋江上不向東風怨未開─増─宋
宋祁─情知邊地風霜惡不肯將花剩占秋　─文同─落晩
自憐窺露沼忍寒誰念倚霜籬　─秦觀─芙蓉露濃紅壓
枝幽禽感秋花畔啼　─黄庭堅─霜花留得紅妝面酌盡
齋中竹葉瓶　客興不辜春竹葉年華全屬拒霜叢
原─韓駒─舊時憶在延真館玉作芙蓉院院明　増─楊萬
里亂翦素羅妝一樹畧將敗朶㸃臙脂　─徐似道─一帶
拒霜三十里又催簫鼔作秋聲　─張俞─待敎滿地妖紅
落獨與秋風作主人　原　戴復古─就中一種芙蓉别只
染鵝黄學道妝　─翁卷─芙蓉不分秋蕭索鬭拆繁紅滿
樹頭
詞─増　葉夢得卜算子─曉雨洗新妝艶艶驚衰眼不趁東
風取次開待得清霜晩　曲港照囘流影亂微波淺作
態低昂好自持江濶烟村逺　─原─范成大菩薩蠻冰明
玉潤天然色凄凉拚作西風客不肯嫁東風殷勤霜露
中　綠窓梳洗晩笑把琉璃盞斜日上妝臺酒紅和困
來　─高觀國菩薩蠻─紅雲半壓秋波急艶妝泣露嬌啼
色佳夢入仙城風流石曼卿　宫袍呼醉醒休捲西風
錦明日粉香殘六橋烟水寒　晏殊少年遊霜華滿樹
蘭凋蕙慘秋艶入芙蓉臙脂嫩臉黄金輕蕊猶自怨春
風　前歡往事當歌對酒無限到心中更凭朱檻憶芳
容腸斷一枝紅　─増─蘇軾定風波─兩兩輕紅半暈腮依
依獨為使君囘若道使君無此意何為雙花不向别人
開　但看低昂烟雨裏不已勸君休訴十分杯更問尊
前狂副使來嵗花開時節與誰來
别錄─原─種植─十月花謝後截老條長尺許卧置窖内無
風處覆以乾壤及土候來春有萌芽時先以硬棒打洞
　入糞及河泥漿水灌滿然後揷入上露寸餘遮以爛草
　即活當年即花若不先打洞傷其皮即死─製用─皮柔
　靱連條風戾之至春漚于池以糾綆索甚能勝水多種
　之嵗可髠用
　
　
　
　
　
　
　
　
　
　
　
御定佩文齋廣羣芳譜卷三十九
　欽定四庫全書
御定佩文齋廣羣芳譜卷四十
　　花譜
　　　巖桂(按牡桂箘桂入藥巖桂不入藥原合為一載/入藥譜今分巖桂入花譜牡桂箘桂别見藥)
　　　　(譜/)
　原─巖桂似箘桂而稍異葉有有鋸齒如枇杷葉而麤澀
　者有無鋸齒如梔子葉而光潔者叢生巖嶺間謂之巖
　桂俗呼為木犀(紋理如犀/故名木犀)其花有白者名銀桂黄者名
　金桂紅者名丹桂有秋花者春花者四季花者逐月花
　者花四出或重臺徑二三分瓣小而圓皮薄而不辣不
　堪入藥花可入茶酒浸鹽蜜作香茶及面藥澤髪之類
　犬竺桂即今閩粤浙中山桂台州天竺最多生子如蓮
　實或二或三離離下垂天竺僧稱為月桂其花時常不
　絶枝頭葉底依稀數㸃亦異種也
　彚考─増─晉書陸機傳論─蘭植中塗必無經時之翠桂生
　幽壑終保彌年之丹　─原─唐書五行志─垂拱四年三月
雨桂子於台州旬餘乃止　─増─唐書后妃傳─太宗賢妃
徐恵八嵗自曉屬文父孝徳嘗試使擬離騷為小山篇
曰仰幽巖而流盻撫桂枝以凝想將千齡兮此遇荃何
為兮獨往孝徳大驚知不可掩于是所論著遂盛傳太
宗聞之召為才人　─山海經─招揺之山其上多桂　臯
塗之山上多桂木　─吕氏春秋─物之羙者招揺之桂
禮斗威儀─君乘金而王其政訟平芳桂常生　─原─天地
運度經─泰山北有桂樹七十株天神青腰玉女三千人
守之其實赤如橘人食之一年仙官迎之常有九色飛
鳳寶光珠雀鳴集於此　─三輔黄圖─甘泉宫南有昆明
池中有靈波殿以桂為柱風來自香　─洞㝠記─有逺飛
雞夕則還依人曉則絶飛四海嘗銜桂實歸於南土
増─西京雜記─上林苑􁀙桂十株─拾遺記─岱輿山北有
玉梁十丈駕𤣥流之上傍有丹桂紫桂白桂皆直上百
尋可為舟航謂之文桂之舟　王母與燕昭王遊於燧
林之下説炎帝鑽火之術取綠桂之膏燃以照夜忽有
飛蛾銜火狀如丹雀來拂於桂膏之上　宣帝元鳳二
年於琳池之南起桂臺以望逺氣東引太液之水有一
連理桂樹上枝跨于渠水下枝隔岸而南生與上枝同
一株─金樓子─桂花不實玉巵不當─原─廬山記─山有
三石梁廣不盈尺俯盻杳然無底吴猛將弟子過此梁
見老翁坐桂樹下以玉杯盛甘露與猛　─増─平泉山居
草木記─有剡溪之紅桂鍾山之月桂曲阿之山桂永嘉
之紫桂剡中之真紅桂　─酉陽雜俎─舊言月中有桂有
蟾蜍故異書言月桂髙五百丈下有一人常斫之樹創
隨合人姓吳名剛西河人學仙有過謫令伐樹釋氏書
言須彌山南面有閻扶樹月過樹影入月中或言月中
蟾桂地影也空處水影也此語差近　─國史補─南中有
山洞一泉往往有桂葉流出好事者因目為流桂泉
原─本草拾遺江東諸處每至四五月後嘗於衢路拾得
桂子大如貍豆破之辛香故老相傳是月中下也北方
獨無者非月路也　─増─南部烟花記─陳主為張麗華造
桂宫於光昭殿後作圓門如月障以水晶後庭設素粉
罘罳庭中空洞無他物惟植一株桂樹樹下置藥杵臼
使麗華恒馴一白兎時獨歩於中謂之月宫　─清異錄
韓恭叟離合巖桂二字為嚴山圭木　─南部新書─杭州
靈隠山多桂寺僧曰月中種也至今中秋夜往往子墜
寺僧亦曽拾得招賢寺僧植桂香紫可愛郡守白公號
紫陽花─原─東坡詩注─天竺昔有梵僧云此山自天竺
鷲山飛來八月十五夜嘗有桂子落　─羅湖野錄─黄公
魯直館黄龍山從晦堂和尚遊晦堂因語次舉孔子謂
弟子以我為隠乎吾無隠乎爾請公詮釋而至於再晦
堂不然其説公怒形於色沈黙久之時當暑退凉生秋
香滿院晦堂乃曰聞木犀香乎公曰聞晦堂曰吾無隠
乎爾公欣然領解─増─彥周詩話─先伯父熙寧九年四
月二十七日夜夢至一處牓曰清香館東邉有别院東
壁有詩牌云題冀公功徳院山東李白其詩曰秋風吹
桂子只在此山中待得春風起還應生桂叢桂叢日已
滿清香何時斷只為愛清香故號清香館伯父自作記
夢一篇書之甚詳　─老學庵筆記─張子韶對策有桂子
飄香之語趙明誠妻李氏嘲之曰露花倒影桞三變桂
子飄香張九成─原─話腴─明之象山士子史本有木犀
忽變紅色異香因接本獻闕下髙廟雅愛之畫為扇面
仍製詩以賜從臣云月宫移向日宫栽引得輕紅入面
來好向烟霄承雨露丹心一㸃為君開又云秋入幽巖
桂影團香深粟粟照林丹應隨王母瑶池宴染得朝霞
下廣寒自是四方爭傳其本嵗接數百史氏由此昌焉
一卉之微香色稍異能動至尊入品題且昌其主可以
人而不如木乎─増─學齋呫嗶─花中惟巖桂四出余謂
土之生物其數皆五故草木花皆五惟桂乃月中之木
居西方地四乃西方金之成數故花四出而金色且開
於秋云此桂之在離騷以喻君也先師魏鶴山巖桂詩
云虎頭㸃㸃開金粟犀首纍纍佩印章自注云顧虎頭
善畫金粟佛公孫衍佩五國相印真善借喻而體物矣
余亦嘗賦巖桂云四出花中異三開格外芳名髙評月
品韻勝霸秋香或者頗許之以為弗可移賦他花木也
　─澄懐錄─韓熙載云對花焚香木犀宜龍腦　─三餘贅
筆─曾端伯以巖桂為仙友張敏叔以桂為仙客　─客座
新聞─衡神祠其徑綿亘四十餘里夾道皆合抱松桂相
間連雲蔽日人行空翠中而秋來香聞十里計其數云
一萬七千株真神幻佳境　─弇山園記─芙蓉池之西北
度有小橋崇阜若馬脊皆植桂凡數十百樹曰金粟嶺
　─原─學圃餘疏─木犀吾地為盛天香無比然須種早黄
毬子二種不惟早黄七月中開毬子花密為勝即香亦
馥郁異常丹桂香减矣以色稍存之餘皆勿植又有一
種四季開花而結實者此真桂也閩中最多常以春中
盛開吾地亦間有之宜植以備一種　花之四季開者
蘭桂而外有月桂長春菊月桂閩種為佳　─増─閩部疏
延平多桂亦能多瘴福南四郡桂皆四季花而反盛於
冬凡桂四季者有子唐詩所云桂子月中落此真桂也
江南桂八九月盛開無子此木犀也─湧幢小品─蘭溪
髙子章先世封樹之地兩桂當庭取東坡何氏讀書堂
語扁曰香入雲杜端父為之賦曰縁曽分月種故發入
雲香子章曰似矣請更散語端父再屬長篇云山麓有
庭存古意不種凡花惟種桂苔封蘚剝迸鱗皴雪勁霜
頑聳蒼翠栽培豈解一日成愛惜至今尤不易來人不
必問典刑對此儼然前軰是樹前翁仲不可求樹下子
孫能幾世子孫立竹滿庭除前人於此見心事近年喬
木幾家存是中林壑何隂翳前人種樹愛讀書種時已
喻書中義後人讀書念前人對樹類能歌蔽芾八月九
月秋風髙金丹變化乘飄飄朝元顧祖歸寒殿仙香直
入干雲霄老兎癡蟾開鼻孔奏徹虛皇應得寵虛皇錫
賚萬瓊瑶賞君愛䕶月中種　紹定間舒岳祥讀書館
中中秋月色皎然聞瓦上聲如撒雹甚怪之其祖拙齋
啓門視之乃曰此月中桂子也我嘗得之天台山中呼
童子就西庭中拾得二升大如豫章子無皮色白如玉
有紋如雀卵其中有仁嚼之作芝麻氣味嚢之雜菊花
作枕清芬襲人其收拾不盡散落甎隙者旬輙出樹子
葉柔長經冬猶秀尋徙植盆中久之失其所在　─瓶史
浴木犀宜清慧兒　木犀以芙蓉為婢　─七曲山記─文
昌殿後為桂香殿丹粟秋飄一邑盡染彌月猶馥　─原
杭州府志─月桂峯在武林山宋僧遵式序云天聖辛卯
秋八月十五夜月有濃華雲無纖翳天降靈實其繁如
雨其大如豆其圓如珠其色有白者黄者黑者殻如芡
實味辛識者曰此月中桂子好事者播種林下一種即
活　張君房為錢塘令夜宿月輪山寺僧報曰桂子下
塔遽起望之紛如烟露囘旋成穂散墜如牽牛子黄白
相間咀之無味　─花史─無瑕嘗著素裳折桂明年開花
潔白如玉女伴折取簪髻號無瑕玉花
集藻─騷─原─漢淮南小山招隠士─桂樹叢生兮山之幽偃
蹇連蜷兮枝相繚山氣巃嵸兮石嵯峨谿谷嶄巖兮水
層波猨狖羣嘯兮虎豹嘷攀援桂枝兮聊淹留王孫遊
兮不歸春草生兮萋萋嵗暮兮不自聊蟪蛄鳴兮啾啾
坱兮軋山曲􁖶心淹留兮洞荒忽罔兮沕憭兮栗虎豹
岤叢薄深林兮人上慄􁃓崯碕礒兮碅磳磈硊樹輪相
糺兮林木茇骪青莎雜樹兮薠草靃靡白鹿麏麚兮或
騰㦯倚狀貎崯崯兮峩峩淒淒兮漇漇獮猴兮熊羆慕
類兮以悲攀援桂枝兮聊淹留虎豹鬬兮熊羆咆禽獸
駭兮亡其曹王孫兮歸來山中兮不可以久留
賦─増─唐崔琪桂林一枝賦─倬彼衆木者其桂林一枝淮
南擢秀月上標竒光雨露之新沐拂香風以徐吹故能
使顥氣凌空孤隂耀質心既丹而不二花又白而純一
凝霜隕而色鮮嚴景凋而葉密若然者固將與大椿而
爭長豈徒挺小山而間出至如孫𢎞已落郄詵未第沮
塵色與灰心然粒玉而燼桂孰謂連卷銜半死之質特
達承再生之恵淹留君之庭芳郁君之砌惜矣哉向使
便辭仙客永棄幽林委根不用之境滅影空山之隂又
焉能擅崑玉之髙價吐嵗寒之宿心彼徒見零落焦梧
再斲恩深于既往殊不知摧殘朽桂一枝重遇于當今
　─趙蕃月中桂樹賦─圓月如霜有仙桂兮宛在中央映
澄澈之素彩逗葳㽔之冷光杳杳低枝拂孤輪而挺秀
依依密樹侵滿魄而含芳觀其皓爾方凝翛然不改隨
升沉而自若貫盈缺而長在夐冪冪而臨空杳萋萋而
發彩同蟾蜍之片影似濯瑶池異珊瑚之幽叢徒生滄
海埃壒初歇關山正秋空泬寥而逾浄色冉弱而彌幽
謂扇花薄如珪玷浮望玉露之初垂遥疑滴瀝聼金風
之乍起逺若颼飀皎皎孤懸亭亭相向纔分杳靄之質
微辨輪囷之狀諒攀援而莫及寧欲淹留歎音塵之未
期空勞曠望嘉其竦本無地分輝有餘轉低影於穹碧
擢幽姿于顥初訝姮娥之繪成文逾靃靡並秦鏡之照
出勢自蕭疎斯所以亘雲路委天衢弱質中植纖條外
扶亂彩時揺起飛飛之驚鵲澄波靡隔掩歴歴之髙榆
是故邈彼輕霄呈兹永夕紛敷逺瑩偃蹇旁射夾餘霞
而暫丹經斜漢而彌白臨紫極而天香不散指北斗而
仙花可摘况其逺象膧朧桂子㝠空惜迢遞而遐想况
嬋娟而内融素色不彫自挺霜雪之外清隂廻互頻移
霄漢之中何必詠招隠卧幽叢庶髙枝兮可折願逍遥
于蟾宫─楊真𢎞月中桂樹賦─月滿于東桂芳其中因
澄輝之皎潔見幽茂之玲瓏炫凝冷于清夜寫濃纖于
碧空逺莫致之詎攀折以盈手光可鑒也覺清明之在
躬夫擢本隂靈流形永夕禀玉燭之和氣潤金泥之滋
液枝徘徊而若垂葉靃靡以如積同作繢于團扇想孚
尹于尺璧悠悠歴歴宜乎凜秋滿虚輪而挺秀瑩白暈
以含幽天邊無風孕香氣而不散草上有露泛花光而
若浮異夫髙謝地靈妙融真宰籠𤣥兎以不動映素娥
而如在太陽讓美收若木之餘暉列宿懐慙掩白榆而
沉彩既寒暑無變亦古今不殊是知托其所終乃異顛
而不扶二氣初分誰見栽生之質三光不息斯無朽蠧
之虞與燃薪而殊患同瑞草之共舒事相傳于摭實勢
終類于憑虛樓上含華映網軒而列耀園中委照益嘉
木之蕭疎千里共瞻九霄之上冬春無清淨之景朒脁
闕婆娑之狀及素秋之節信謂逢時當明徳之年何憂
掩望耻片玉以齊價笑三珠之可尚彼叢生因地森挺
凌霜驗植物之斯羙杳神功之可量垂䕃何方乃傳天
之下界結根何處宛在月之中央又安能較其小大齊
其短長冀一枝兮可得敢驤首以觀光　─宋楊萬里木
犀花賦─秋氣已末秋日已夕楊子觴客客醉欲出偶雲
物之淨盡吐霽月之半璧楊子鼻觀若有觸焉澹空山
之何有驚妙香之郁然急謂客曰是必有異吾與子盍
小觀之行而求之無物可即也舍而不求又不能自息
也天風忽來其香浩蕩楊子乃凝神而從之忽欣然而
獨往葢吾履未出於柴門之裏吾身已超於廣寒之上
矣水國湛湛不足以為其空明而深靚也雪宫皚皚不
足以為其髙寒而迥映也玉階之前有團其隂蔚乎瑠
璃之葉槭乎琴瑟之音天葩芬敷匪玉匪金細不逾粟
香滿天地蓋向者之所聞乃於茲其良是摩挲玉蟾蜍
而問焉亦不知其名而字之曰桂吾甚愛之欲求其裔
將刈其枝以修身之玉斧瀹其根於銀河之秋水移之
以歸藝我庭砌羿妃頩然而不悦曰余將白之於帝楊
子聳然而寤月尚未午客亦未去顧而見木犀之始花
宛其若天上之所覩笑而問客曰吾之茲遊夢邪醉邪
惘然不知其處
文賦散句─原─楚屈原九歌─羙要眇兮宜修沛吾乘兮桂
舟　桂櫂兮蘭枻　桂棟兮蘭橑　結桂枝兮延佇羗
愈思兮愁人　援北斗兮酌桂漿　辛夷車兮結桂旗
　逺遊─嘉南州之炎徳兮麗桂樹之冬榮　─大招─茝蘭
桂樹鬱彌路只　─東方朔七諫─登巒山而逺望兮好桂
樹之冬榮　飲箘若之朝露構桂木而為室　─増─王襃
九懐─歩驟桂林兮超驤卷阿　─劉向九歎─結桂樹之旖
旎兮紉荃蕙與辛夷　─原─王逸九思桂樹列兮紛敷吐
紫華兮布條　─増─晉左思吳都賦─丹桂灌叢
五言古詩─増─梁庾肩吾詠桂─新叢入望苑舊幹别層城
請視今移處何如月裏生　─周王襃詠永定寺桂樹嵗
餘凋晩葉年至長新圍月輪三五映烏生八九飛　原
唐王績春桂問答二首─問春桂桃李正芳華年光隨處
滿何事獨無花　春桂答春花詎能久風霜揺落時獨
秀君知否─増─王績古意─桂樹何蒼蒼秋光花更芳自
言嵗寒性不知露與霜幽人重其徳徙植臨前堂連拳
八九樹偃蹇二三行枝枝自相糾葉葉還相當去來雙
鴻鵠棲息兩鴛鴦榮䕃誠不厚斧斤亦勿傷赤心許君
時此意那可忘─原─李白詠桂─世人種桃李皆在金張
門攀折爭㨗徑及此春風暄一朝天霜下榮耀難久存
安知南山桂綠葉垂芳根清隂亦可託何惜植君園
増─桞宗元自衡陽移桂十餘本植零陵所住精舍─謫官
去南裔清湘繞靈岳晨登蒹葭岸霜景霽紛濁離披得
幽桂芳木欣盈握火耕困烟燼薪採久摧剝道傍且不
顧岑嶺况悠邈傾筐擁故壤棲息期鸞鷟路逺清凉宫
一雨悟無學南人始珍重微我誰先覺芳意不可傳丹
心徒自渥─李徳裕紅桂樹─昔聞紅桂樹獨秀龍門側
越叟移數株周人未嘗識平生愛此樹攀翫無由得君
子知我心因之為羽翼豈煩嘉客譽且就清隂息來自
天姥岑長疑翠嵐色芳芬世所絶偃蹇枝漸直瓊葉潤
不凋珠英粲如織猶疑翡翠宿想待鵷鸞食寧止暫淹
留終當更封殖─白居易有木詩─有木名丹桂四時香
馥馥花團夜雪明葉翦春雲綠風影清似水霜枝冷如
玉獨占小山幽不容凡鳥宿匠人愛芳直裁截為厦屋
幹細力未成用之君自速重任雖大過直心終不曲縱
非梁棟材猶勝尋常木─廬山桂─偃蹇月中桂結根依
青天天風繞月起吹子下人間飄零委何處乃落匡廬
山生為石上桂葉如翦碧鮮枝幹日長大根荄日牢堅
不歸天上月空老山中年廬山去咸陽道里三四千無
人為移植得入上林園不及紅花樹長栽温室前　─皮
日休詠公齋小桂─一子落天上生此青璧枝歘從山之
幽斸斷雲根移勁挺隠珪質盤珊緹油姿葉彩碧髓融
花狀白毫蕤稜層立翠節偃蹇樛青螭影澹雪霽後香
汎風和時吾祖在月竁孤貞能見怡願老君子地不敢
辭喧卑─陸龜蒙和襲羙詠公齋小桂─諷賦輕八植擅
名方一枝才髙不滿意更自寒山移宛宛别雲態蒼蒼
出塵姿烟歸助華杪雪㸃迎芳蕤青條坐可結白日如
奔螭諒無􁠱翦憂即是蕭森時洛浦雖有䕃騷人聊自
怡終為濟川檝豈在論髙卑　─宋梅堯臣和韓子華桂
花─莫以天下桂皆為月中物猶言月有兎野豈無狡窟
空山桂花多艶色粲然發樵客不知貴奈何薪㸑屈
臨軒桂─山楹無惡木但有綠桂叢幽芳尚未歇飛鳥銜
殘紅不見離騷人憔悴吟秋風　─奉和永叔得辛判官
伊陽所寄山桂數本封殖之後遂成雅韻以見貺─團團
緑桂叢本自幽巖得恵好知不忘青葱寧改色香生蓮
幕間花白萱堂側月露夜偏滋瓊枝相翕赩─原─歐陽
修謝人寄雙桂樹子─有客賞芳叢移根在幽谷為懐山
中趣愛此巖下緑曉露秋暉浮清隂藥䦨曲更待繁華
白邀君弄芳馥　─曾肇詠桂─團團桂叢孤枝葉寒更媚
託根庭宇間自有幽人致何必問嫦娥青雲借餘地
劉子翬木犀古風─化工吝幽香斑斑被花木氤氲寒巖
桂髙韻葢羣馥無人盡日芳守志何幽獨士介恥求知
女貞慚自鬻凄凉楚山秋樛枝吐金粟淺水映輕明微
飈發含蓄樓端静忽聞馬上遥相逐踟蹰為延佇但見
林巒綠缾罌誰折贈清芬閟廬屋久處不自知乍至彌
鬱郁客悲芳嵗暮夢遶寒溪曲長吟小山詞古意恐難
復─増─朱松月桂花─窓前小桂叢著花無曠月月行晦
朔周一再開復歇初如醉肌紅忽作絳裙色誰人相料
理耿耿自開落有如貧家女信美乏風格春風木芍藥
穠艶傾一國芳根雖無恙嵗晩但枯枿　─陸游寄題廬
陵王晉輔先軰桂堂─楚人記草木桂在椒蘭中我懐小
山句妙絶窮化工唐人作山水亦以桂配松丹葩間綠
葉錦繡相疊重不知始何時巖桂開秋風楚人所稱者
委棄等蒿蓬嗚呼各有時士豈怨不逢我作桂堂詩廣
子雲夢胸─張孝祥桂花─天心不重金富媪不復藏居
然土同價散作草木芳英英園中葵一心傾太陽采采
籬下菊令汝夀命康惟此木中犀更貯萬斛香雄姿傲
霜雪鱗甲森青蒼三賢鼎足立正色凜相望豈比桃李
徒紅紫紛披昌聊息貪者心未上君子堂嵗晩從我游
窴汝兄弟行─金酈權木犀─菊小未堪摘荒池悴芙蕖
窮秋不慰眼幽獨將焉如殷勤蕊宫子種桂庭之除乘
閒㺯餘花散落荒山隅從兹雲月裔漂泊生江湖娟娟
耐凍枝便與羣芳殊琉璃翦芳葆蛾黄拂仙裾唾袖花
㸃碧潄金粟生膚好風一披拂九里香縈紆蘭蕙不敢
友荃蓀正僮奴妄意此尤物化工異吹嘘不然九天香
安得獨付渠託物寄深緼古今一三閭收攬名草木自
比君子徒惟茲不挂口無乃聖不居抑夫古簡編斷絶
秦火餘君㸔齊魯臣史筆逸其書惜哉不可曉臨風為
嗟吁尤憐元祐前不及附歐蘇末路益可惜例進宣和
初仙根豈易致百死不一甦昔遊汴離宫識此傾城姝
摩挲三品石尚想狎客娱却後十五年微霜半黏鬚一
枝再經眼相對憐覊孤不知苦何事玉骨乃爾癯故人
憐我老尺書逺招呼要趁秋香濃共此碧玉壺遥知嬋
娟客與我一笑俱　─明陳憲章和陶飲酒─木犀冷於菊
更後十日開清風吹芳香芳香襲人懐千回嚥入腹五
内無一乖雖靡鸞鳳吟亦有鷦鷯棲昔者東籬飲百榼
醉如泥那知此日花復與此酒諧一曲盡一杯酩酊花
間迷赤脚歩明月酒盡吾當囘　─王寵飲錢二孔周宅
桂花下─嘉樹䕃團團團團露華白本自招揺山植君青
霞宅不意凌寒姿占此瑶墀隙髙枝挂珠網卑條敷綺
席萋萋布葉隂茸茸吐花積風飄逺近香月映盈虧魄
既集佳麗人亦招隱淪客幸承金樽薦親勞玉腕摘歌
曲出玲瓏舞袖隨寛窄條繁每罥釵花落常㸃額戲羽
必成雙棲禽無單隻及此芳菲時荷君千金惜不醉且
淹留㸔朱已成碧
七言古詩─増─唐陳陶殿前生桂樹─仙娥玉宫秋夜明桂
枝拂檻參差瓊香風下天漏丁丁牛渚翠梁横淺清羽
帳不眠恨吹笙棲鳥暗驚仙子落歩月鬃雲墮金雀蕙
樓凉簟翠波空銀縷香寒鳳凰薄東海即為郎斟酌綺
疏長懸七星杓　─原─宋毛滂桂花歌─玉階桂影秋綽約
天空為捲浮雲幕嬋娟醉眠水晶殿老蟾不守餘花落
蒼苔忽生霜月裔仙芬凄冷真珠萼娟娟石畔為誰妍
香霧著人清入膜夜深醉月寒相就荼䕷却作傷心痩
弄雲仙女淡紵衣烟裙不著鴛鴦繡眼中寒香誰同惜
冷吟徑召梅花魄小蠻為洗玻瓈杯晩來秋甕蒲桃碧
　─増─謝翺後桂花引─脩月仙人飯玉屑瑶鴨騰騰何處
熱呉剛生愁樹合創毫飄玉斧髙枝折此時待罪扣帝
庭素娥騎蟾涕淚零月中落子如雨星至今收拾無六
丁　─元顧瑛玉山亭館分題得金粟影─飛軒下瞰芙蓉
渚檻外幽花月中吐天風寂寂吹古香清露冷冷濕秋
圃雲梯萬丈手可攀居然夢落清虛府庭中擣藥玉兎
愁樹下乘鸞素娥舞瓊楼玉殿千娉婷中有癯仙淡眉
宇問我西湖舊風月何似東華軟塵土寒光倒落影娥
池的皪明珠承翠羽但見山河影動揺獨有清輝照今
古覺來作詩思茫然金粟霏霏下如雨　─明楊基宜秋
軒桂─宜秋軒東一株桂香葉婆娑擁寒翠秋堂夜静風
滿簾時覺幽芳來拂鼻清晨曵履訪幽獨一徑青苔雙
户閉離離嫩蕊罥蟲絲蓛蓛輕花落深砌麩金泫露濃
更密苞粟凝珠疎復細半粒能含萬斛香一枝解奪千
姝媚當年此地競攀折月户雲窓敞秋霽金尊灔泛緑
色酒翠袖凉簪寶妝髻西風幾度人跡絶獨有幽花能
㸃綴村荒地僻霜露繁摧折紅蘭凋紫蕙瞥然一見衆
憂失不意孤懐得佳麗更深月出擬再來明日紛紛嗟
滿篲　─陳憲章擬移木犀於上游黄雲示民澤─木犀金
粟散天香在秋之季廬山陽湛生期我上游莊移根千
丈黄雲岡萬丈黄雲千丈山金粟花開不等閒金粟氤
氲塞兩間吁嗟乎金粟丈人與爾同嵗䦨
五言律詩─原─唐李嶠詠桂花─未植蟾宫裏寧移玉殿幽
枝生無限月花滿自然秋俠客條為馬仙人葉作舟願
君期道術攀折可淹留─増─李徳裕紅桂樹─欲求塵外
物此樹是瑶林後素含餘絢如丹見本心妍姿無㸃辱
芳意托幽深願以鮮葩色凌霜照碧潯　─月桂─何年霜
夜月桂子落寒山翠幹生巖下金英在世間幽崖空自
老清漢未知還惟有凉秋夜嫦娥來暫攀　─山桂─吾愛
山中樹繁英滿目鮮臨風飄碎錦映日亂飛烟影入春
渾底香凝月榭前豈知幽獨客賴此當朱絃　─于武陵
山中桂─日暖上山路鳥啼知已春忽逢幽隠樹如見獨
醒人石冷開常晩風多落亦頻樵夫應不識嵗久伐為
薪　─宋曽幾巖桂─粟玉黏枝細青雲翦葉齊團團巖下
桂表表木中犀江樹風蕭瑟園花氣慘凄濃薰不如此
何以慰幽棲　─劉子翬巖桂─凉飈振逺村寂寞度清芬
山路不知處月窓時夜聞孤根寒抱石落子半飄雲袖
手空延佇無才可賦君─原─朱子巖桂─山中綠玉樹瀟
灑向秋深小閣芬微度書帷氣欲侵披懐清露曉遇賞
夕嵐隂珍重王孫意天涯淚滿襟　亭亭巖下桂嵗晩
獨芬芳葉密千層綠花開萬㸃黄天香生淨想雲影䕶
仙妝誰識王孫意空吟招隠章─増─朱子詠巖桂─露浥
黄金蕊風生碧玉枝千株向揺落此樹獨華滋木末難
同調籬邉不並時攀援香滿袖歎息共心期　─原─方九
功巖桂─西墅絶喧囂秋梧葉亂飄獨憐青桂樹金粟綴
柔條泛酒香偏細入詩景更饒小山風可仰招隠此逍
遥─増─元倪瓚桂花─桂花留晩色簾影淡秋光靡靡風
還落菲菲夜未央玉繩低缺月金鴨罷焚香忽起故園
想泠然歸夢長─原─明申時行詠適適圃桂林─巖壑同
棲處風霜獨秀時暗飄靈隠粟髙擢廣寒枝露氣侵衣
袂天香撲酒巵桂叢吾自密不負小山期　─郭鯤溟詠
桂─西嶺千年桂隂森入翠微瓊枝雲外綠金粟雨中肥
影落浮杯酒香飄襲客衣當年和露折曽向廣寒歸
七言律詩─増─唐劉禹錫酬令狐相公使宅别齋初栽桂
樹見懐之作─清淮南岸家山樹黑水東邉第一栽影近
畫梁迎曉日香隨緑酒入金杯根留本土依江潤葉起
寒稜映月開早晩隂成比梧竹九霄還放綵雛來　─原
宋蘇軾八月十七日天竺山送桂花分贈元素─月缺霜
濃細蕊乾此花原屬桂堂仙驚峯子落驚前夜蟾窟枝
空記昔年破祴山僧憐耿介練裙溪女鬭清妍願公採
擷紉幽佩莫遣孤芳老澗邉　─増─羅從彦和延年巖桂
幾樹芬芳氣欲沉枝枝若占郄家林風揺已認飄殘菊
日照渾疑綴散金仙窟移來成美景東堂分去結清隂
我今不願蟾宫折待到秋宵把酒吟　─范成大次韻王
浚明詠新居木犀─月窟移來有貴名一簾金碧照東榮
鼻端入妙睡魔醒眼底㑹真詩句生日氣瓏璁無奈醉
露華凌亂不勝清君家傾國何時見淡掃蛾眉撚夕英
　─陸游嘉陽絶無木犀偶得一枝戲作─久客紅塵不自
憐眼明初見廣寒仙只饒籬菊同時出尚占紅梅一著
先重露濕香幽徑曉斜陽烘蕊小窓妍何人更與蒸沉
水金鴨華燈惱醉眠─原─楊萬里巖桂─塵世何曽識桂
林花仙夜入廣寒深移將天上衆香國寄在梢頭一粟
金露下風髙月當户夢回酒醒客聞砧詩情惱得渾無
那不為龍涎與水沉　─増─楊萬里栽桂─分得吴剛斫處
林鵝兒酒色不須深系從犀首名干木𣲖列黄香字子
金衣濺薔薇兼水麝韻和月杵應霜砧餘芬熏入旃檀
骨從此人間有桂沉　─昨日訪子上不遇裴回庭砌觀
木犀而歸再以七言乞數枝─昨攜兒軰叩雲闗繞遍巖
花恣意㸔苔砌落深金布地水沉蒸透粟堆盤寄詩北
院賒秋色供我西窓當晩餐小朶出叢須折却莫教衝
破碧團圞　─吕聲之桂花─獨占三秋壓衆芳何誇橘綠
與橙黄自從分下月中種果若飄來天際香清影不嫌
秋露白新叢偏帶晩烟蒼髙枝已斷郄生手萬斛竒芬
貯錦嚢　─徐集孫─重重簾幙䕶金猊小樹花開逼麝臍
寒色十分新軫粟春心一㸃暗通犀香延棋畔仙人斧
影駐燈前太乙藜從此再周花甲子伴公長醉玉堂西
　─原─楊濟翁─翠圍侍女擁紅幢霞臉調朱笑額黄共醉
東君千日酒更翻西母九霞觴人間天上髙低影月下
風前自在香輸與廣寒宫裏客年年綠鬢賞秋光　─増
金王萬鍾元氏桂軒為敏之賦─簾捲堂前桂子凉一軒
燈火夜初長月中春好元無價天上風來别有香棠棣
一家同映秀詞林百世繼餘芳閒花野草空無數掩盡
人間獨擅塲　─元方䕫木犀二首─下土花中第一流移
根自笑此生浮獨依上界清虚府滿貯青㝠沆瀣秋稜
葉風翻低散亂蒼皮蟲蝕老雕鎪醉來逕向髙寒處自
駕青鸞擁玉虯　蒼蒼珠樹俯寒流析木津頭戲拍浮
褐鳳摶風朝紫極硯蟾滴露瀉清秋返魂香倩羅裳貯
礙月枝憑玉斧鎪夜景未䦨清入骨瀟瀟鱗甲卧癡虯
　─木犀花─曽住仙山九折巖夜凉蘿荔挂衣衫月窺尊
裏如相伴人立花邉自不凡叢綠聨環瑲玉佩殘黄𤨏
骨現金函枝空蟾窟今誰記猶道東陵繫舊銜─李孝
光冬日見桂花─北風吹倒碧琅玕金粟棲枝露未乾翠
氣遥連仙掌曉天香微墮玉壺寒明蟾照影臨丹闕青
女銷香著畫欄可是天翁露消息小春先得一枝㸔
原─明申時行秋夜飲桂花下─招隠曽緣桂樹留追歡仍
愛小山幽尊前露氣浮青漢雲裏天香散碧秋老幹已
分蟾窟種良宵堪續兎園遊靈椿晩嵗能相傍花底何
妨醉白頭　─増─吴孔嘉月下㸔桂─西風吹綻一林黄玉
露溥溥金粟香蟾冷不分天上影兎肥應戀月中光飄
來少女明河淨掇去仙郎秋苑長坐久衣裾清夜濕小
山疑種廣寒傍
五言排律─増─唐張喬華州試月中桂─與月轉洪濛扶疎
萬古同根非生下土葉不墮秋風毎以圓時足還疑缺
處空影髙羣木外香滿一輪中未種丹霄日應虚玉兎
宫何當因羽化細得問𤣥功　─顧封人月中桂─芬馥天
邉桂扶疎在月中能齊大椿長不與小山同皎皎舒華
色亭亭麗碧空虧盈寧委露揺落不闗風嵗晩花應發
春餘質詎豐無因遂攀折常欲望青葱　─羅隠秋風生
桂枝─凉吹從何起中宵景象清漫隨雲葉動髙傍桂枝
生漠漠㸔無際蕭蕭别有聲逺吹斜漢轉低拂白榆輕
寥泬工夫大乾坤嵗序更因悲未歸客長望一枝榮
明陳憲章月桂自白石移來─金粟初分我花仙不吝人
烟霞三畝宅草木百年身影入青霄舊香傳白石新為
誰工態度本自惜精神翠竹旁通徑緋桃正隔津生憂
兒女狎莫摘老夫嗔坐久風囘席行遲露在巾當時尊
玉茗平地隠冰輪收斂還真性生成荷大鈞相逢山水
地一笑武陵春
五言絶句─原─唐盧僎題殿前桂葉─桂樹生南海芳香隔
楚山今朝天上見疑是月中攀　─増─宋朱子木犀─喬木
生夏凉芳蕤散秋馥未覺嵗時寒扶疎方遶屋　─原─楊
萬里巖桂─不是人間種移從月裏來廣寒香一㸃吹得
滿山開　─増─明李東陽月桂─一月一花開花開應時節
未須誇雨露慎與藏冰雪　─陳淳題桂花─金粟花開日
天香散玉墀嫦娥解人意折贈最髙枝
七言絶句─増─唐白居易東城桂二首─子墮本從天竺寺
根盤今在闔閭城當時應逐南風落落向人間取次生
　遥知天上桂花孤試問嫦娥更要無月宫幸有閒田
地何不中央種兩株─㕔前桂─天台嶺上凌霜樹司馬
㕔前委地叢一種不生明月裏山中猶校勝塵中　─方
干題黄山人庭前孤桂─映窓孤桂非手植子落月明聞
落時仙客此時頭不白㸔來㸔去有枯枝　─皮日休天
竺寺八月十五日夜桂子─玉顆珊珊下月輪殿前拾得
露華新至今不㑹天中事應是嫦娥擲與人　─曹鄴寄
陽朔友人─桂林雖產千株桂未解當天影日開我到月
中收得種為君移向故園栽─陳陶雙桂詠─青㝠結根
易傾倒沃州山中雙樹好琉璃宫殿無斧聲石上蕭蕭
伴僧老─宋謝逸咏巖桂─輕薄西風未辦霜夜揉黄雪
作秋光摧殘六出猶餘四正是天花更著香─原─韓駒
木犀─瀹雪凝酥㸃嫩黄薔薇清露染衣裳西風掃盡狂
蜂蝶獨伴天邉桂子香─増─陳與義微雨中賞月桂獨
酌─人間跌宕簡齋老天下風流月桂花一壺不覺叢邉
盡暮雨霏霏欲濕鴉─鄭仲熊─天公憐我太岑寂毎嵗
慇懃兩度開收拾落英將底用博山香裏薦清杯─范
成大次韻馬少伊木犀─月窟飛來露已凉斷無塵格染
蜂黄纖纖綠裹排金粟何處能容九里香　水尾山腰
樹影蒼一天風露不供香誰家鏡裏能消得付與詩人
古錦嚢　密密嬌黄侍翠輿避風遮日小扶疎畫䦨想
見懸秋晩無限宫香總不如─探木犀─秋半秋香花信
遲攀枝擘葉㸔纖微昨朝尚作茶槍痩今雨催成粟粒
肥─真瑞堂前丹桂─血色凡花太俗生花工新意染秋
英袍紅太重鞓紅淺畫不能摹句寫成　官忙風月鎮
長閒開遍香紅酒尚寒若要與花相領畧千巖隨分有
䦨干─壽櫟堂前假山成移丹桂于馬城自嘲─堂前趣
就小嶙峋未許蹣跚杖履親更遣移花三百里世間真
有大癡人─巖桂二首─越城芳徑手親栽紅淺黄深次
第開不用小山招隠賦身如强健日千廻　一株蕭索
倚宣華東苑香風屬内家丹碧屠蘇銀燭照平生竒絶
象山花　─中秋後二日自上沙回聞千巖觀下巖桂盛
開復檥石湖留賞一日賦兩絶─金粟枝頭一夜開故應
全得小詩催籃輿緩緩隨兒女引入天香洞裏來　千
巖觀下碧瑶林嵗晩青青共此心隠士歸兮花未老每
年來把一杯深　─楊萬里凝露堂木犀─雪花四出翦鵝
黄金粟千麩糝露嚢㸔去㸔來能幾大如何著得許多
香　夢騎白鳳上青空徑度銀河入月宫身在廣寒香
世界覺來簾外木犀風─原─朱子次劉彥集木犀韻─衆
芳揺落九秋期横出天香第一枝莫似寒梅太孤絶更
教遥夜笛中吹　仙衣纔試鬱金黄便覺秋風滿院芳
定觀極知先透徹通心豈是故迎將　秋到寒巖桂樹
叢小山吟罷思悲翁不妨更作淹留計占取人間十里
風　─王十朋─學仙深愧似吳郎賴有吾廬兩字蒼疑是
廣寒宫裏種一秋三度送天香　丹霄休歎路難通學
取燕山種桂叢異日天香滿庭院吾廬當似廣寒宫
方岳木犀─誰遣秋風開此花天香來自玉皇家鬱金裳
浥薔薇露知是仙人萼綠華　─鄧志宏─雨過西風作晩
凉連雲老翠入新黄清風一日來天闕世上龍涎不敢
香─増─何菊潭─露洗金蟲一半開層層碧玉映樓臺西
風昨夜吹香過人在欄干待月來─原─朱貫之─多應仙
國山邉種豈是姮娥月裏香願為兒孫積隂徳東堂常
占一時芳─増─朱貫之─人間植物月中根碧樹分敷散
寶薰自是莊嚴等金粟不將妖艶比紅裙　─徐介軒─翠
葉金花小膽瓶輕拈欵齅不勝情從教失䧟沉烟裏驀
地薰心夢也清─原─朱淑真桂花─彈壓西風擅衆芳十
分秋色為伊忙一枝淡貯書窓下人與花心各自香
月待圎時花正好花將殘後月還虧須知天上人間物
同稟清秋在一時─増─元張雨桂枝詞─桂樹叢生枝婀
娜糝粟黄雲欲成朶薰醒秋衣嬾下床金蟾囓斷燒香
鎖　─明史謹直房聞桂香─松隂池館晝偏凉何處飄來
桂子香起傍雕欄㸔秋色廣寒宫殿近昭陽　─沈周桂
花─髙攀才子沾衣綠爭揷佳人壓鬢黄誰向蟾宫分得
種年來人月滿庭芳　丹桂迎風蓓蕾開摘來斜揷竟
相偎清香不與羣芳並仙種原從月裏來　─文嘉木犀
黄金宫闕鬱嵯峨萬斛清芬散綺羅吴下髙枝原有種
天香莫怪屬君多　─原─張新─金風飄處識天香清影分
明載魄光莫向髙枝輕易折須知紅是狀元郎
詩散句─増─魏曹植─桂之樹桂之樹桂生一何麗佳揚朱
華而翠葉流芳布天涯上有棲鸞下有盤螭　─晉謝靈
運─南州實炎徳桂樹凌寒山　─唐崔翹─獨有幽庭桂年
年空自芳　─姚崇─桂含秋樹晩波入夜池寒　─原─李白
相思在何處桂樹青雲端　有喜留攀桂無勞問轉蓬
　不采桂樹枝反棲惡木根　─増─李白─桂枝日已綠拂
雪披雲端　每年海樹霜桂子落秋月　─原─杜甫─天開
金粟藏人立廣寒宫　斫却月中桂清光應更多　轉
蓬行地逺攀桂仰天髙　故園松桂發萬里共清輝
增─王維─山中有桂花莫待花如霰─原─王建─桂熟常收
子蘭生不作畦　─増─李徳裕─何年霜夜月桂子落寒山
　─杜牧─手把一枝物桂花香帶雪　─許渾─桂樹綠層層
風微烟露凝　─宋朱子─幽人起晤歎桂香發窓間　─林
髙隱─近方薝蔔黄逺比茉莉小　─元何中─西風一夜雨
丹桂滿林花　─唐李賀─畫欄桂樹懸秋香三十六宫土
花碧　─李商隠─昨夜西池凉露滿桂花吹斷月中香
月中桂樹髙多少試問西河斫樹人　─宋秦觀─魚鱗甃
空排嫩碧桂露梢寒挂團璧　─原─張舜民─天將秋氣蒸
寒馥月借金波滴小黄　─増─孫覿─碧玉旋螺揷暮烟遥
㸔桂子落僧前　─原─韓駒─月中有客曽分種世上無花
敢鬭香　─増─陸游─賣花醉叟剝紅桂種藥髙僧寄玉芝
　─原─楊萬里─憶曽風露飄寒粟自領兒童拾薄金　─増
楊萬里─夾路兩行森翠葢西風半夜散麩金　天開金
粟如來藏人立廣寒宮殿秋　─釋道潛─長抱秋蟾滋夜
氣偶揺風露墜階除　─原─晉嵇康─仙籍桂香浮　微風
動桂華─増─謝靈運─桂枝徒攀翻　─梁簡文帝─北榮下
飛桂　浦桂半新栽─原─沈約─秋風生桂枝　─増─周庾
信─桂白小山秋　星橋視桂花　─唐𤣥宗─小山秋桂馥
　─王勃─桂馥清溪裏─趙冬曦─秋風赭桂竦　─李嶠─桂
香浮半月　─張九齡─桂花秋皎潔　─原─李白─青桂隠遥
月　─増─李白─幽桂有芳根─原─杜甫─吾將守桂叢　賞
月延秋桂　─増─杜甫─丹桂風霜急　─桞宗元─露密前山
桂　─孟郊─古香清桂岑─白居易─桂露光參差　─姚合
秋風長桂聲　─許渾─圎桂露㝠㝠　─于鵠─桂花濕溟溟
　─韋莊─桂和秋露滴　─宋楊億─霜華襲桂叢─原─唐李
白─嚴霜五月摧桂枝　─増─王渙─桂花曽對月嬋娟　─白
居易─山寺月中尋桂子　秋月晩生丹桂實　─皮日休
桂寒自落翻經案　─原─李賀─聫翩桂花墜秋月　─増─許
渾─露墮桂花棋局濕　─原─李商隠─兎寒蟾凉桂香白
　─増─曹唐─露風清宴桂花疎　桂樹三天雲漠漠　─唐
球─桂冷香聞十里間　─羅隠─巖畔早凉生紫桂　─韋莊
仙桂年年折又生　─宋錢惟演─月露暗從孤桂滴　─原
蘇軾─江雲漠漠桂花濕　─増─蘇軾─林深野桂寒無子
原─陳與義─清露香浮黄玉枝─増─戴復古─桂子吹香風
露深　─朱子─桂樹無端一夜秋　─金元好問─畫欄桂樹
雨聲寒　桂樹秋香月三五　─元鄭元祐─桂花霏雪綵
鸞翔　─袁桷─桂花浮魄滿香輪　─倪瓚─垂露成帷桂花
發
詞─増─宋向子諲生查子─我愛木中犀不是凡花數清似
水沉香色染薔薇露　薌林月冷時玉笥雲深處歸夢
托西風夜夜江頭路　─毛珝浣溪沙─緑玉枝頭一粟黄
碧紗帳裏夢魂香曉風和月歩新凉　吟倚畫欄懐李
賀笑持玉斧恨吴剛素娥不嫁為誰妝　─原─趙彦端憶
秦娥─香蓛蓛小山叢桂烘温玉烘温玉酒愁花暗沈腰
如束　煩君剰與陽春曲為君細拂羅衾馥羅衾馥一
春幽夢與君相續　─増─趙希􁡯霜天曉角─姮娥戲劇手
種長生粒寶榦婆娑千古飄芳吹滿虛碧　韻色檀露
滴人間秋第一金粟如來境界誰移在小亭側　─謝懋
霜天曉角─綠雲翦葉低䕶黄金屑占斷花中聲譽香共
韻兩清潔　勝絶君聼説是他來處别試㸔金衣猶帶
金庭露玉階月─原─劉敞清平樂─小山叢桂最有留人
意拂葉攀花無限思雨濕濃香滿袂　别來過了秋光
翠簾昨夜新霜多少月宫顔色嫦娥與借微芳　─増─蘇
庠清平樂─斷岸流水香度青林底元配騷人蘭與芷不
數春風桃李　淮南叢桂小山詩翁合得攀翻身到十
洲三島心遊萬壑千巖─原─陳與義清平樂─黄衫相倚
翠葆層層底八月江南風日羙弄影山腰水尾　楚人
未識孤妍離騷遺恨千年無住庵中新事一枝喚起幽
禪─増─朱敦儒清平樂─人間花少菊小芙蓉老冷淡仙
人偏得道買住西風一笑　前身應是紅梅黄如㸃破
冰肌只道暗香猶在參横清似南枝　─原─辛棄疾清平
樂─少年痛飲憶向吴江醒明月團圓髙樹影十里薔薇
水冷　大都一㸃宫黄人間直恁芬芳怕是秋天風露
染教世界都香　─又─月明秋曉翠葢團團好翦碎黄金
教恁小都著葉兒遮了　折來好似年時小窓能有髙
低無頓許多香處只消三兩枝兒　─朱淑真菩薩蠻─也
無梅桞新標格也無桃李妖嬈色一味惱人香羣花爭
敢當　情知天上種飄落深巖洞不管月宫寒將枝比
並㸔─増─趙與仁柳梢青─露冷仙梯霓裳散舞記曲人
歸月度層宵雨連深夜誰管花飛　金鋪滿地苔衣似
一片斜陽未移生怕清香又隨凉信吹過東籬　─原─李
易安鷓鴣天─暗淡輕黄體性柔情疎迹逺只香留何須
淺碧深紅色自是花中第一流　梅定妒菊應羞詩書
閒處冠中秋騷人可煞無情思何事當年不見收　─向
子諲蝶戀花─巖桂秋風南埭路墻外行人十里香隨歩
此是薌林遊戲處誰知不向塵根住　今日對花非浪
語憶昨明光早荷君王顧生怕青蠅輕㸃汚思鱸何似
思花去　─張掄臨江仙─玉宇凉生清禁曉丹葩色照晴
空珊瑚敲碎小玲瓏人間無此種來自廣寒宫　雕玉
欄干深院靜嫣然凝笑西風曲屏須占一枝紅且圗欹
醉枕香到夢魂中─増─鄭域驀山溪─嫣然一笑風味人
閒沒來自廣寒宫直偷得天香入骨軟金縷屑㸃綴碧
瓊枝花藏葉葉籠花剛被風吹拂　道人衾帳不用沉
烟熨揷滿枕屏山覺身在藍橋仙窟一觴一詠消得九
秋愁籬邉菊畹中蘭甘避芳塵不　─吴文英古香幔─怨
蛾墜柳離佩揺葓霜訊南浦謾掩橋扉倚竹袖寒日暮
還問月中游夢飛過金風翠羽把殘雲剩木萬頃暗薰
冷麝凄苦　漸浩渺凌山髙處秋澹無光殘照誰主露
粟侵肌夜約羽林輕誤翦碎惜秋心更腸斷珠塵蘚路
怕重陽又催近滿城風雨─原─向子諲滿庭芳─月窟盤
根雲巖分種絶知不是塵凡琉璃翦葉金粟綴花繁黄
菊周旋避舍友蘭蕙羞殺山礬清香逺秋風十里鼻觀
已先參　酒䦨聼我語平生半世江北江南經行處無
窮綠水青山常被此花相惱思共老結屋中間不知爾
薌林底事遊戲到人寰─増─劉子翬滿庭芳─秋入微隂
凉生平逺小山愁絶天南似聞還斷飛策徧千巖葉底
輕黄纂纂惱人是微裂方緘倐然勝清真冷淡無艶寄
塵凡　澄潭欹兩岸波光揺動碧影相參任西風十里
吹度松杉我自寒灰槁木凝神處不覺醺酣歸來晩飛
花無迹明月滿空涵　─元顧瑛水調歌頭─金粟綴仙樹
玉露浣人愁誰道買花載酒不似少年遊最是宫黄一
㸃散下天香萬斛來自廣寒秋蝴蜨逐人去雙立鳳釵
頭　向樽前風滿袖月盈鉤縹緲羽衣天上遺響遏雲
流二十五聲秋㸃三十六宫夜月横笛按伊州同躡彩
鸞背飛過小紅樓　─宋僧仲殊金菊對芙蓉─花則一名
種分三色嫩紅妖白嬌黄正清秋佳景雨霽風凉郊墟
十里飄蘭麝瀟灑處旖旎非常自然風韻開時不惹蝶
亂蜂狂　攜酒獨挹蟾光問花神何屬離兌中央引騷
人乘興廣賦詩章許多才子爭攀折嫦娥道三種清香
狀元紅是黄為榜眼白探花郎─原─陳亮桂枝香─天髙
氣肅正月色分明秋容新沐桂子初收三十六宫都足
不辭散落人間去怕羣花自嫌嫌俗向他秋晩喚囘春
意幾曽幽獨　是天上餘香賸馥怪一樹香風十里相
續坐對花傍但見色浮金粟芙蓉只解添愁思况東籬
凄凉黄菊入時太淺背時太逺愛尋髙躅　─増─晁補之
水龍吟─智瓊嬌額塗黄為誰種作秋風蕊寒香半露緑
幃深䕶猶聞十里山麝生臍水沉削蠟一時羞避向錢
塘江上中秋月下有人暗尋遺子　不奈書生習氣對
羣花領畧風味騷人已去欲紉幽佩重為湘酎天賦風
流友梅兄蕙輿桃奴李向明窓棐几纖枝未老眼明如
水
别錄─原─晉書郤詵傳─詵遷雍州刺史武帝於東堂㑹送
問詵曰卿自以為何如詵對曰臣舉賢良對策為天下
第一猶桂林之一枝崑山之片玉帝笑　─増─世説─客有
問陳季方足下家君太丘有何功徳而荷天下重名季
方曰吾家君譬如桂樹生泰山之阿上有萬仭之髙下
有不測之深上為甘露所霑下為淵泉所潤當斯之時
桂樹焉知泰山之髙淵泉之深不知有功徳與無也
原─翰林雜事鈔─武帝謂東方朔孔顔之道徳何勝方朔
曰顔淵如桂馨一山孔子如春風至則萬物生　─詩話
竇禹鈞有五子俱登科馮道贈之詩曰靈椿一株老丹
桂五枝芳　─増─率真筆記─關關贈俞本明以青華酒杯
酌酒輙有異香在内或有桂花或梅或蘭視之宛然取
之若影酒乾亦不見矣俞寶之　原─石桂英似桂樹而
實石生巖穴中　─製用─談苑─桂漿殆今之桂花釀酒法
魏有頻斯國人來朝壺中有漿如脂乃桂漿也飲之夀
千嵗　─便民圗纂─花開時擇枝繁處帶花刪下連葉隂
乾收貯來年伏中將葉泡湯服温腹去暑　桂花㸃茶
香生一室菊英次之入茶為清供之最有甘菊種更宜
茶二花相為先後可備四時之用　─増─清供録─天香湯
白木犀盛開時清晨帶露用杖打下花以布被盛之揀
去蔕萼頓在淨磁器内候聚積多然後用新砂盆擂爛
如泥木犀一斤炒鹽四兩炙粉草二兩拌勻置磁瓶中
密封曝七日每用沸湯㸃服一名山桂湯一名木犀湯
　─原─移種─花時移栽髙阜半日半隂處臘雪髙擁於根
　則來年不灌自發忌人糞宜猪糞冬月以撏猪湯澆一
　次妙又麻糝久浸候水清澆亦佳蠶沙壅根澆以清水
　來年愈盛北方地寒九月十月間將樹以土培根髙尺
　許外苫葢周密嚴塗以泥半腰向南留一小牖暖日開
　之以透太陽之氣寒則塞之春分後去其塞清明後去
　其苫無有不活─揷接─種樹書─接宜冬青又春月攀枝
　著地土壓之五月生根逾年截斷含蕊移栽木犀接石
　榴花必紅─防患─物類相感志─木犀蛀者用芝蔴梗帶
　殻束懸樹上
　
　
　
　
　
　
御定佩文齋廣羣芳譜卷四十
　欽定四庫全書
御定佩文齋廣羣芳譜卷四十一
　　花譜
　　　山茶
　原山茶一名曼陀羅樹髙者丈餘低者二三尺枝榦交
　加葉似木樨硬有稜稍厚中濶寸餘兩頭尖長三寸許
　面深緑光滑背淺緑經冬不脫以葉類茶又可作飲故
　得茶名花有數種十月開至二月有鶴頂茶(大如蓮紅/如血中心)
　(塞滿如鶴頂來/自雲南曰滇茶)瑪瑙茶(紅黄白粉為心大/紅為盤產自温州)寶珠茶(千葉/攢簇)
　(色深/少態)楊妃茶(單葉花開/早桃紅色)焦萼白寶珠(似寶珠而蘂白九/月開花清香可愛)
　正宫粉賽宫粉(皆粉/紅色)石榴茶(中有/碎花)海榴茶(青蔕/而小)菜榴茶
　躑躅茶(類山/躑躅)真珠茶串珠茶(粉紅/色)又有雲茶磬口茶茉
　莉茶一捻紅照殿紅(郝經詩注云山茶大者曰/月丹又大者曰照殿紅)千葉紅
　千葉白之類(葉各不同或/云亦有黄者)不可勝數就中寶珠為佳蜀
　茶更勝虞衡志云廣州有南山茶花大倍中州色微淡
　葉薄有毛結實如棃大如拳有數核如肥皁子大于若
瀛云寶珠山茶千葉含苞歴幾月而放殷紅若丹最可
愛聞滇南有二三丈者開至千朶大于牡丹皆下垂稱
絶艶矣　─増─雲南志─土產山茶花謝肇淛謂其品七十
有二趙璧作譜近百種大抵以深紅輭枝分心卷瓣者
為上　─原─紅花為末入薑汁童便酒調服治吐血衂血
下血可代鬱金研末蔴油調塗湯火傷灼
彚考─増─劔南詩注─成都海雲寺山茶一樹千苞特為繁
麗　海雲寺山茶開故事宴集甚盛　─花經─山茶七品
三命　─瓶花譜─黄白山茶二品八命蜀茶三品七命
光福山記─海雲院有連理山茶─原─學圃餘疏─潯陽陶
狄祠山茶一株榦大盈抱枝䕃滿庭二月三日祭時花
特盛好事者分種之竟無一活紹興曹娥廟亦有之止
如拱把之半土人云千年外物也　黄山茶白山茶紅
白茶梅皆九月開二山茶花大而多韻亦茶中之貴品
楊妃山茶稍後與白菱同時開楊妃是淡紅殊不為佳
為是冬初花當具一種耳　吾地山茶重寶珠有一種
花大而心繁者以蜀茶稱然其色類殷紅嘗聞人言滇
中絶勝余官莆中見士大夫家皆種蜀茶花數千朶色
鮮紅作密瓣其大如杯云種自林中丞蜀中得來性特
畏寒又不喜盆栽余得一株長七八尺舁歸植澹園中
作屋幕于隆冬春時拆去蘂多輙摘却僅留二三花更
大─増─閩部疏─滇茶不寶珠而色鮮好嬌于寶珠茶其
大如盌瓣有重臺交覆可當芍藥莆人林大輅中丞宦
彼帶一株歸今傳種家有之開時千朶艶發緑葉掩映
大是佳卉　─瓶史─山茶鮮妍石氏之翾風羊家之靜婉
也　黄白山茶韻勝其姿郭冠軍之春風也　─滇中茶
花記─茶花最甲海内種類七十有二冬末春初盛開大
於牡丹一望若火齊雲錦爍日蒸霞南城鄧直指有茶
花百韻詩言茶有數絶一壽經三四百年尚如新植一
枝榦髙竦四五丈大可合抱一膚紋蒼潤黯若古雲氣
罇罍一枝條黝紏狀如麈尾龍形一蟠根輪囷離竒可
憑而儿可藉而枕一豐葉森沉如幄一性耐霜雪四時
常青一次第開放歴二三月一水養瓶中十餘日顔色
不變　─滇雲紀勝書─山茶花在㑹城者以沐氏西園為
最西園有樓名簇錦茶花四面簇之凡數十樹樹可三
丈花簇其上樹以萬計紫者朱者紅者紅白兼者映日
如錦落英鋪地如坐錦茵此一竒也僕嘗以花時登簇
錦賞之有十丈錦屏開緑野兩行紅粉擁朱樓之句及
登太華則山茶數十樹羅殿前樹愈髙花愈繁色色可
念不數西園矣　─滇南太華山記─兩墀山茶樹八本皆
髙二丈餘枝葉團扶萬花如錦
集藻─賦─増─宋黄庭堅白山茶賦并序─姨母文城君作白
山茶賦興寄髙逺蓋以自况類楚人之橘頌感之作後
白山茶賦孔子曰嵗寒然後知松栢之後凋也麗紫妖
紅爭春而取寵然後知白山茶之韻勝也此木産于臨
川之崔嵬是為麻源第三谷仙聖所廬金堂瓊榭故是
花也禀金天之正氣非木果之匹亞乃得骨于崑閬非
乞靈于施夏造物之手執丹青而無所用析薪之斤雖
睥睨而幸見赦髙潔皓白清修閒暇裴囘冰雪之晨偃
蹇霜月之夜彼細腰之子孫與莊生之物化方培户以
思温故無得而陵跨蓋將與日月爭光何苦與洛陽爭
價惟是當時而見尊顯處于瑶臺玉墀之上是以閉藏
而無悶淡然于乾楓枯桞之下江北則上徐庾江南則
數鮑謝盖不能刻畫嫦娥藩飾姑射諒無地以寄言故
莫傳于膾炙况乎見素抱樸難乎郢人故徐熙趙昌䑛
筆和鉛而不敢畫或謂山丹之皓質足以爭長而更霸
知我如此不幾乎罵雖瓊華明后土之祠白蓮秀逺公
之社皆聲名籍甚俗態不捨挾脂粉之氣而蘊蘭麝與
君周旋其避三舍
五言古詩─増─宋梅堯臣山茶花樹子贈李廷老─南國有
嘉樹華若赤玉杯曾無冬春改常冒霰雪開客從天目
來移比瓊與瑰贈我居大梁蓬門方塵埃舉武尚有礙
何地可以栽每游平棘侯大第夾青槐朱欄植竒卉磨
碧為壅臺於此豈不宜亟致勿徘徊將㸔榮茂時莫嗤
寒園梅　─和普公賦東園山茶─紅蘤勝朱槿越丹㸔更
大臘月冒寒開楚梅猶不奈曽非中土有流落思江外
　─蘇軾王伯敡所藏趙昌山茶─蕭蕭南山松黄葉隕勁
風誰憐兒女花散火冰雪中能傳嵗寒姿古來惟丘翁
趙叟得其妙一洗膠粉空掌中調丹砂染此鶴頂紅何
須誇落墨獨賞江南工　─原─徐致中山茶─山茶本晩出
舊不聞圗經花深嫌少態曾入蘇公評邇來亦變怪紛
然著名稱黄香開最早與菊為軰朋粉紅更妖嬈玉環
帶春酲偉哉紅百葉花重枝不勝尤愛南山茶花開一
尺盈月丹又其亞不減紅帶鞓吐絲心抽鬚鋸齒葉翦
稜白茶亦數品玉磬尤晶明桃葉何處來𣲖别疑武陵
愈出愈竒怪一見一歎驚　─増─明釋道衍茶軒為陳惟
寅賦─千苞凛冰雪一樹當窓几晴旭曉微烘遊蜂掠芳
蘂澹香勻密露繁艶照煙水幽人賞詠遲每恨殘紅委
七言古詩─増─宋曽鞏山茶花─山茶花開春未歸春歸正
值花盛時蒼然老樹皆誰種照耀萬朶紅相圍蜂藏鳥
伏不得見東風用力先吹嘘追思前者葉葢地萬木慘
慘攢空枝寒梅數綻小顔色霰雪滿眼常相迷豈如此
花開此日絳艶獨出凌朝曦為憐勁意似松柏欲攀更
惜長依依山榴淺薄豈足比五月霧露空芳菲　─明蘇
伯衡中丞劉先生齋閣前山茶一枝並蔕因效柏梁體
朔風翦冰雨雪雱萬木蕭條凍且僵青藜丈人鈴閣傍
山茶作花紅錦妝中有一枝並蔕香符彩爛若雙鴛鴦
嫣然占盡三春光皇英來自雲中央赤旗翠節兩作行
阿母笑執瑶池觴仙童雙雙吹鳳凰綵女齊綰珊瑚璫
麗色照耀青霞裳芳氣氤氲滿中堂大君尺劔空八荒
牛歸桃林馬華陽百度既貞四維張禮樂誰云謙未遑
制作直欲追虞唐丈人今之杜與房主臣合徳真明良
朝夕左右扶維綱餘子議論安敢當一朝嘉恵錫后皇
乃是人文發禎祥玉局仙子喜欲狂更祝人文夀而康
黼黻鴻猷煥天章嘉樹呈瑞垂無疆
五言律詩─増─宋朱長文次韻司封使君和練推官再詠
山茶─珍木何年種繁英滿舊枝開從殘雪裏盛過牡丹
時對日心全展凌風榦不欹藥階如賦詠欠此尚相思
七言律詩─増─宋曾鞏以白山茶寄吴仲庻─山茶純白是
天真筠籠封題摘尚新秀色未饒三谷雪清香先得五
峰春瓊花散漫情終蕩玉蘂蕭條跡更塵逺寄一枝隨
驛使欲分芳種更無因　─原─蘇軾和子由開元寺山茶
舊無花今嵗盛開─長明燈下石䦨干長共松杉鬭嵗寒
葉厚有稜犀甲健花深少態鶴頭丹久陪方丈曼陀雨
羞對先生苜蓿盤雪裏盛開知有意明年歸後更誰㸔
　─増─蘇轍宛丘開元寺殿下山茶一株數年不開頃從
子瞻遊此每以為恨今二月中山茶開千餘朶因作詩
奉寄─古殿山花叢百圍故園曽見色依依凌寒强比松
筠秀吐艶空驚嵗月非冰雪紛紜真性在根株老大衆
縁稀山中草木誰攜種潦倒塵埃不復歸　─謝薖玉茗
花─佳園昨夜變春容清曉驚開玉一叢素質定欺雲液
白淺妝羞退鶴翎紅似聞金谷初無種欲畫鵝溪恐未
工底事餘花避三舍孤髙元有使君風　騷人漫説麻
源谷本在風流刺史家直與瑶林共髙徹可須梅影鬭
横斜芳尊莫待紅妝賞幽艶長令烈士嗟憑仗邉鸞折
枝手應宜展障玉鴉乂　─范成大十二月十八日海雲
賞山茶─追趁新晴管物華馬蹏鬆快帽檐斜天南臘盡
風晞雪冰下春來水潄沙已報主林催市桞仍從掌故
問山茶豐年自是歡聲沸更著牙前畫鼔撾　─十一月
十日海雲賞山茶─門巷歡呼十里村臘前風物已知春
兩年池上經行處萬里天邉未去人客鬢花身俱嵗晩
妝光酒色且時新海雲橋下溪如鏡休把冠巾照路塵
　─原─楊萬里山茶─樹子團團映碧岑初㸔喚作木犀林
誰將金粟銀絲膾簇飣朱紅菜椀心春早横招桃李妬
嵗寒不受雪霜侵題詩畢竟輸坡老葉厚有稜花色深
　─王十朋族兄文通贈山茶─野性無端喜種花吾兄得
得贈山茶鶯聲老後移雖晩鶴頂丹時㸔始佳雨葉鱗
鱗成小葢春枝艶艶首羣葩自慙欲報無瓊玖來往同
㸔本一家　─劉克莊山茶─青女行霜下曉空山茶獨殿
衆花叢不知户外千林縞且㸔盆中一本紅性晩每經
寒始拆色深却愛日微烘人言此樹尤難飬暮溉晨澆
自課童　─増─元郝經月丹─小艇移來江漲橋盤盤矮矮
格仍嬌丹霞皺月琱紅玉香霧凝春翦絳綃一種是花
偏富貴三冬無物比妖嬈廣寒記憶曽攀折滿殿光揺
照紫霄
五言絶句─原─明于若瀛山茶─丹砂㸃雕蘂經月獨含苞
既足風前態還宜雪裏嬌　─増─陳淳山茶─丹葩間碧葉
雪中自重疊山人倚醉時奈可映赬頰　窮冬多雪霰
柔脆已先摧不是丹砂質寧能醉後開
七言絶句─原─宋陶弼山茶─淺為玉茗深都勝大白山茶
小海紅名譽漫多朋援少年年身在雪霜中　江南池
館厭深紅零落空山烟雨中却是北人偏愛惜數枝和
雪上屏風　─蘇軾邵伯梵行寺山茶─山茶相對阿誰栽
細雨無人我獨來說似與君君不㑹爛紅如火雪中開
　─趙昌山茶─游蜂掠盡粉絲黄落蘂猶收蜜露香待得
春風幾枝在年來殺菽有飛霜─増─范成大玉茗花─折
得瑶華付與誰人間鉛粉弄妝遲直須逺寄驂鸞客鬢
脚飄飄可一枝　陸游山茶一樹自冬至清明後著花
不已─東園三日雨兼風桃李飄零掃地空惟有小茶偏
耐久綠叢又放數枝紅　─山茶─雪裏開花到春晩世間
耐久孰如君慿䦨歎息無人㑹三十年前宴海雲　─原
俞國寳─花近東溪居士家好携樽酒欵攜茶玉皇收拾
還天上便恐筠陽無此花　玉潔冰寒自一家地偏驚
對此山茶歸來不負西游眼曽識人間未見花　─増─金
叚克已山茶雪─孃子宫中儀體新八姨羞把舊妝勻畫
羅瑞錦難相稱故著龍香簇絳巾　─元馬祖常趙中丞
折枝山茶─火齊珠紅拂翠翹石家歩障曉寒消千枝蠟
炬燒春夜羯鼔催花打六么　─薩都剌阻風南露筋過
羅漢寺㸔山茶─野寺尋春酒未醒不知幾日過清明小
䦨干外東風急一樹山茶落晩晴　─明沈周白山茶犀
甲凌寒碧葉重玉杯擎處露華濃何當借夀長生酒只
恐茶仙未肯容　─紅山茶老葉經寒壯嵗華猩紅㸃㸃
雪中葩願希葵藿傾忠膽豈是爭妍富貴家　─原─張新
寶珠茶─臙脂染就絳裙襕琥珀装成赤玉盤似共東風
解相識一枝先已破春寒　─楊妃茶─曽將傾國比名花
别有輕紅暈臉霞自是太真多異色品題兼得重山茶
詩散句─原─宋張舜民─葉硬經霜緑花肥映雪紅─増─僧
恵洪─千朶鶴頂紅染此叢間緑　─明沈周─雪後無顔色
凌寒見此花　─原─宋王十朋─道人贈我嵗寒種不是尋
常兒女花　曽季貍─惟有山茶殊耐久獨能深月占春
風　─無名氏勁節不摧岷嶺雪芳姿偏受建溪風　─元
郝經─秦女怨離抛翡翠漢宫愁絶冷臙脂
别錄─増─葯圃同春─蜀茶紅白二色清而喜腴秋時用烏
豆水灌之其花益妍　─原─栽接─春間臘月皆可移栽四
季花寄枝宜用本體黄花香寄枝宜用茶體若用山茶
體花仍紅色白花寄枝同上一種玉茗如山茶而色白
黄心緑萼磬口花鬯口花宜子種以單葉接千葉者則
花盛樹久以冬青接十不活一
　　蠟梅
増─本草　蠟梅一名黄梅花(黄庭堅詩序云香氣似梅類/女工撚蠟所成京洛人因謂)
(蠟梅范成大梅譜云本非梅類以其與梅同時而香又/相近色酷似蜜脾故名蠟梅王世懋學圃餘疏云考蠟)
(梅原名黄梅故王安國熙寧間尚詠黄梅至元祐間蘇/黄命為蠟梅人言臘時開故名臘梅非也為色正似黄)
(蠟/耳)─原─蠟梅小樹叢枝尖葉木身與葉類桃而濶大尖
硬花亦五出色欠晶明以子種出經接過花疎雖盛開
常半含名磬口梅(梅譜云言似僧磬之口也學圃餘疏/云出河南花史云楚中荆襄者最佳)
(色深黄圎瓣如白梅/若瓶一枝香可盈室)次曰荷花(學圃餘疏云出松江花/史云瓣有微尖形似荷)
(花/)又次曰九英(梅譜云子種不經接花小香淡其/品最下謂之狗蠅後訛為九英)又有
開最先色深黄如紫檀花密香濃名檀香梅此品最佳
此花多宿葉結實如垂鈴尖長寸餘子在其中
彚考─増─王直方詩話─蠟梅山谷初見之戲作二絶縁此
盛於京師　─原─梅譜─蠟梅香極清香殆過於梅初不以
形状貴也故難題詠山谷簡齋但作五言小詩而已
増─賔朋宴話─王直方父家多侍兒而小鬟素兒尢妍麗
王嘗以蠟梅花送晁無咎無咎以詩謝之有云芳菲意
淺姿容淡憶得素兒如此梅　─竹坡詩話─東南有蠟梅
盖自近時始余童時猶未之見元祐間魯直諸公方有
詩前此未嘗有賦此詩者政和間李端叔在姑谿元夕
見之僧舍中嘗作兩絶其後篇云程氏園當尺五天千
金爭賞凭朱欄莫因今日家家有便作尋常兩等㸔觀
端叔此詩可以知前日之未嘗有也　─梅溪詩注─東南
臘梅葉落始開峽中地暖花開而葉不落　─三桞軒雜
識─姚氏殘語以蠟梅為寒客今改為久客　─花經─蠟梅
一品九命　─瓶史─浴蠟梅宜清痩僧然寒花性不耐浴
當以輕綃䕶之　蠟梅以水仙為婢　─京口諸山記─焦
山觀音閣蠟梅一株輕風翩反若傳隠士神者
集藻─七言古詩─原─宋蘇軾蠟梅一首贈趙景貺─天工㸃
酥作梅花此有蠟梅禪老家蜜蜂採花作黄蠟取蠟為
花亦其物天工變化誰得知我亦兒嬉作小詩君不見
萬松嶺上黄千葉玉蘂檀心兩竒絶醉中不覺度千山
夜聞梅香失醉眠歸來却夢尋花去夢裏花仙覓竒句
此間風物屬詩人我老不飲當付君君行適吴我適越
笑指西湖作衣鉢─陳師道和蘇公蠟梅─化人巧作緗
様花何年落子空王家羽衣霓裳涴香蠟從此人間識
尤物青瑣朱郎却未知天公下取仙翁詩烏丸雞距寫
玉葉却怪寒花未清絶北風驅雪度關山把燭㸔花夜
不眠明朝詩成公亦去長使詩仙誦佳句湖山信羙更
須人已覺西湖屬此君坐想明年吴與越行酒賦詩聼
擊鉢─陳與義蠟梅─智瓊額黄且勿誇囘眼視此風前
葩家家融蠟作杏蔕嵗嵗逢梅是蠟花世間真偽非兩
法映日細㸔真是蠟我今嚼蠟已甘腴况此有韻蠟不
如只愁繁香欺定力薫我欲醉須人扶不辭花前醉倒
卧經月是酒是香君試别─増─周必大次韻王龜齡省
中黄梅─化工未約酴醿菊先放緗梅伴羣玉幽姿著意
慕鉛黄正色何心輕萼緑妝成自淺風味深對此寧辭
食無肉可憐涪翁被渠惱中嵗梅屏桮杓醁　─楊萬里─
蠟梅次坡公韻─梅花已自不是花冰魂謫墮玉皇家不
餐煙火更餐蠟化作黄姑瞞造物後山未覺坡先知東
坡勾引後山詩金花勸飲金荷葉兩公醉吟許孤絶人
間姚魏漫如山令人眼暗只欲眠此花寒香來又去惱
損詩人難覓句月兼花影却三人欠箇文同作墨君吾
詩無復古清越萬水千山一瓶鉢　─劉詵和羅昌逢蠟
梅─梅兄不見今幾時黄塵盡涴冰玉姿却疑來從金仙
國已覺顔貎俱近之水邉林下恍如昨都非都似驚相
嬉額黄萬斛塗未了頩怒半落宮簷枝縹裾下壓紺裙
裼緗袖醉枕紅膚脂天寒鵝兒凍凝酒日明蜂户光分
脾暗香著人欲襲骨妙意未必和靖知小窓静晝膽瓶
古長廊微雪珠簾垂一枝几案誰所置便覺春意生睫
眉勿嫌吟詩苦不似酒觴更倒黄金巵
五言律詩─増─宋尤袤蠟梅─破臘驚春意凌寒試曉妝應
嫌脂粉白故染麴塵黄綴樹蜂懸室排筝鴈著行團酥
與凝蠟難學是生香　─原─楊萬里蠟梅─栗玉圓彫蕾金
鐘細著行來從真臘國自號小黄香夕吹撩寒馥晨曦
透暖光南枝本同姓喚我作他楊　─増─朱子蠟梅風雪
催殘臘南枝一夜空誰知荒草裏却有暗香同姿瑩輕
黄外芳騰淺絳中不遭岑寂侣何以媚芳叢
七言律詩─増─宋王安國黄梅花─庾嶺時開媚雪霜梁園
春色占中央莫教鶯過毛無色已覺蜂歸蠟有香㺯月
似浮金屑水飄風如舞麯塵場何人剩著栽培力太液
池邉想菊裳　─陸游荀秀才送蠟梅─與梅同譜又同時
我為評香似更竒痛飲便判千日醉清狂頓減十年衰
色疑初割蜂脾蜜影欲平欺鶴膝枝揷向寶壺猶未稱
合將金屋貯幽姿　─王十朋蠟梅─天工著意㸃駝酥不
與江梅鬭雪膚露滴蜂房釀崖蜜日烘龍腦噴金爐萬
松張葢黄尤好三峽藏春緑不枯題品倘非坡與谷世
人應作小蟲呼　─原─樓鑰詠蠟梅水仙─二姝巧笑出蘭
房玉質檀姿各自芳品格雅稱仙子態精神疑著道家
黄宓妃漫詫凌波歩漢殿徒翻半額糚一味真香清且
絶明窓相對古冠裳　─増─金趙秉文古瓶蠟梅─石冷銅
腥苦未清瓦壺温水照輕明土花暈碧龍紋澀燭涙痕
疎鴈字横未許功名歸鼎鼐且收風月入瓶罌嬌黄喚
醒朝陽夢漢苑荒凉草棘生　─元耶律楚材蠟梅─越嶺
仙姿迥異常洞庭春染六銖裳枝横碧玉天然痩蕾破
黄金分外香反笑素英渾淡抺却嫌紅艶太濃糚臨風
浥此薔薇露醉墨淋漓寄渺茫
五言絶句─原─宋黄庭堅戲詠蠟梅二首─金蓓鎖春寒惱
人香未展雖無桃李顔風味極不淺　體熏山麝臍色
染薔薇露披拂不滿襟時有暗香度　─陳師道蠟梅異
色深宜晩生香故觸人不施千㸃白别作一家春　増
陳師道和豫章公黄梅─寒裏一枝春白間千㸃黄道人
不好色行處若為香　色輕花更艶體弱香自永玉質
金作裳山明風㺯影　舊鬢千絲白新梅百葉黄留花
如有待迷國更煩香　冉冉梢頭緑婷婷花下人欲傳
千里信暗折一枝春　黄裏含真意春容帶薄寒欲知
誰稱靣偏挿一枝㸔　花裏重重葉釵頭㸃㸃黄祗應
報春信故作著人香　─原─陳與義蠟梅─黄羅作廣袂絳
帳作中單人間誰敢著留得䕶春寒　一花香十里更
值滿枝開承恩不在貌誰敢鬭香來　─増─陳與義蠟梅
朱朱與白白著意待春開那知洞房裏已傍額黄來
花房小如許銅砌黄金塗中有萬斛香與君細細輸
來從底處所黄露滿衣濕緣憨翻得憐亭亭倚風立
奕奕金仙靣排行立曉晴殷勤夜來雪小住作珠纓
亭亭金歩揺朝日明漢宫當時好光景一似此園中
韻勝誰能舍色荘那得親朝陽一映樹到骨不留塵
王十朋蠟梅蝶採花成蠟還將蠟染花一經坡谷眼名
字壓羣葩
七言絶句─原─宋黄庭堅從張仲謀乞蠟梅─聞君寺後野
梅發香蜜染成官様黄不擬折來遮老眼欲知春色到
池塘　天工戲翦百花房奪盡人工更有香埋玉地中
成故物折枝鏡裏憶新妝　卧雲荘上梅花發香似早
梅開不遲淺色春衫弄風日遺來當為作新詩　─増─晁
補之謝王立之送蠟梅五首─未教落素混冰池且㸔輕
黄綴雪枝越使可因千里致春風元自未曽知　恐是
凝酥染得黄月中清露滴來香定知何遜牽詩興借與
穿簾一㸃光　上林初就召羣臣紫蔕同心各自新誰
見小園春雪裏破春一萼更驚人　詩報蠟梅開最先
小奩分寄雪中妍水村映竹家家有天漢橋邉絶可憐
　去年不見蠟梅開凖擬新年恰恰來芳菲意淺姿容
淡憶得素兒如此梅　─晁沖之和王立之蠟梅─茅簷竹
塢兩幽竒岸幘尋花醉亦知崖蜜已成蜂去盡夜寒惟
有露房垂老去攀翻興益竒招携風月作新知但令
春醸常如此百罰深杯亦倒垂　荼䕷架倒花仍發薜
荔墻摧石亦移此地與君凡幾醉年年同賦蠟梅詩
歩屧穿花醉晩風翻枝摘葉興何窮他年上苑求佳種
越白江紅掃地空　─原─韓駒蠟梅─路入君家百歩香隔
簾初試漢宫妝只疑夢到昭陽殿一簇輕紅繞淡黄
増─張孝祥蠟梅─滿面宫妝淡淡黄絳紗封蠟貯幽香遥
憐未識花消息乞與一枝收斷腸　─周必大蠟梅─繭黄
織就費天機付與園林晩出枝詩老品題猶誤在紅梅
未是獨開遲　─范成大從巨濟乞蠟梅─寂寥人在曉雞
窓苦憶花前續斷腸全樹折來應不惜君家真色自生
香　─次韻漢卿舅蠟梅─垂垂痩萼泫微霜翦翦纖英鎖
暗香金雀釵頭金蛺蝶春風傳得舊宫妝　湘袂朝天
紫錦裳光風微度絳霄香夀陽信羙無仙骨空把心情
學澹妝　─楊萬里蠟梅─江梅珍重雪衣裳薄相紅梅學
杏装渠獨小參黄靣老額間艶艶發金光　蜜蜂底物
是生涯花作餱糧蠟作家嵗晩畧無花可採却将香蠟
吐成花　天向梅梢别出竒國香未許世人知殷勤滴
蠟緘封却偷被霜風折一枝　香蜜栽葩分外工疎枝
數㸃綴雛蜂嬌黄染就宫妝様香暖猶宜愛日烘　─王
十朋蠟梅─劉郎不獨種桃花蠟蘂柔香更可佳臭味相
同林下友從今花木亦通家　─謝翺蠟梅─冷艶清香受
雪知雨中誰把蠟為衣蜜房做就花枝色留得寒蜂宿
不歸　─呉永齋蠟梅─惹得西湖處士疑如何顔色到鵝
兒清香全與江梅似只欠横斜照水枝　─原─金趙伯成
蠟梅二首─凍蕾含香蠟㸃匀古來幽谷有佳人詩家只
怨和羮晩不道紅梅别是春　冷艶疎香寂寞濵欲持
何物向時人東風自是清狂手辦作竹籬茅舍春　─増
元耶律楚材謝王巨川恵蠟梅─雪裏冰枝破冷金前村
籬落暗香侵令人多謝王公子分恵幽芳寄好音　─馮
子振蠟梅─洗却鉛膏飾道装檀心淺露紫香嚢從今宫
額翻新様變作眉間一㸃黄
詩散句─増─宋曾肇─紫蔕黄苞破臘寒清香旋逐角聲殘
　─李廌─底處嬌黄蠟様梅幽香解向北寒開　─蘇伯業
花鬚醖蜜共稱美蜜脾翦花噴沉水　─周必大─東觀竒
童承詔後南昌故尉欲仙時
詞─原─宋王十朋㸃絳唇─蠟換梅姿天然香韻初非俗蝶
馳蜂逐蜜在花梢熟巖壑深藏幾載甘幽獨因坡谷
一標題目髙價掀蘭菊─李芸子卜算子─蜜葉蠟蜂房
花下頻來往不知辛苦為誰甜山月梅花上　玉質紫
金衣香雪隨風蕩人間喚作返魂梅仍是蜂兒様　─韓
元吉菩薩蠻─江南雪裏花如玉風流越様新装束恰恰
縷金裳濃薰百和香　分明籬菊艶却作梅妝面無處
奈君何一枝春已多─趙彥端好事近─一種嵗前春誰
辨額黄腮白風意只吟羣木與此花全别　此花佳處
似佳人髙韻帶詩格君子嵗寒相許有芳心難結　─馬
莊父浪淘沙─嬌額尚塗黄不入時妝十分輕脆奈風霜
幾度細腰尋得蜜錯認蜂房東閣久淒凉江路悠長
休将顔色較芬芳無奈世間真若偽頼有幽香　─毛滂
踏莎行─粟玉玲瓏甕酥浮動芳跗染得臙脂重風前蘭
麝作香寒枝頭煙雪和春凍　蜂翅初開蜜房香㺯佳
人寒睡愁如夢鵝黄衫子茜羅裙風流不與紅梅共
馬荘父破陣子─㸃綴莫窺天巧名稱却道人為香醖蜜
脾分幾㸃色映烏雲倚一枝遥㸔倒透遲　映水不嫌
疎影嬌春也自同時紅樹落殘風乍暖塞管聲長曉更
催此花知不知　─葉夢得千秋嵗─曉煙溪畔曽記東風
靣化工與重裁翦額黄明艶粉不共妖紅輭凝露臉多
情正似當時見　誰向滄波岸特地移閒館情一縷愁
千㸃煩君捜妙語為我催清燕須細㸔紛紛亂蘂空凡
艶　─吴文英天香─蟬葉粘霜蠅苞綴凍生香逺帶風峭
嶺上寒多溪頭月冷枝北痩枝南小玉奴有姊先占立
墻隂春蚤初試宫黄淡泊偷分夀陽纖巧　銀燭淚珠
未曉酒鍾慳貯愁多少記得短亭歸馬暮衙蜂閙荳䓻
釵頭恨褭但悵望天涯嵗華老逺信難封吴雲鴈杳
増─張翥水龍吟─玉人梔貌堪憐曉妝一洗鉛華盡此花
應是菊分顔色梅分風韻萼㸃駝酥口攢金磬心凝檀
粉甚女貞染就仙衣絶勝蜂兒重鵝兒嫩　説與玉龍
莫品怕宫波一般流恨故人堪寄折枝代取江南春信
沉水全薫蘖絲宻綴額黄深暈乍燕姬未識是花是蠟
笑偎人問
别録─原─取用─物類相感志─蠟梅樹皮浸水磨墨發光彩
　─本草─花氣味辛温解暑生津─禁忌─花史─蠟梅人多
愛其香但可逺聞不可近嗅嗅之頭痛屢試不爽　─種
植─子既成試沉水者種之秋間發萌放葉澆灌得宜四
五年可見花　一法取根旁自出者分栽易成樹
　　瑞香
原─瑞香一名露甲一名蓬萊紫一名風流樹髙者三四
尺許枝榦婆娑柔條厚葉四時長青葉深緑色有楊梅
葉枇杷葉荷葉攣枝冬春之交開花成簇長三四分如
丁香狀共數種有黄花紫花白花粉紅花二色花梅子
花串子花皆有香惟攣枝花紫者更香烈枇杷葉者結
子其始出於廬山宋時人家種之始著名攣枝者其節
攣曲如斷折之狀其根綿輭而香葉光潤似橘葉邉有
黄色者名金邉瑞香枝頭甚繁體榦柔韌性畏寒冬月
須收暖室或窖内夏月置之隂處勿見日此花名麝嚢
能損花宜另種
彚考─原─清異録─廬山瑞香花始緣一比丘晝寢盤石上
夢中聞花香酷烈及覺求得之因名睡香四方竒之謂
為花中祥瑞遂名瑞香　─増─花經─紫風流一品九命
三餘贅筆─曾端伯以瑞香為殊友張敏叔以瑞香為佳
客　─灌園史─瑞香名始於廬山比丘則似前此未之有
矣乃楚辭所載露甲或復以瑞香當之是時佛教未東
豈得先有比丘耶意此花本名露甲至有廬山一事始
易今名耳
集藻─序─原─宋吕大防瑞香圗序─瑞香芳草也其木髙纔
數尺生山坡間花如丁香而有黄紫二種冬春之交其
花始發植之庭檻則芳馨出於户外野人不以為貴宋
景文亦闕而不載予令舂城後二十年守成都公庭僧
圃靡不有也予恐其沒於草一日見知於時殆與人事
無異感而圗之因為之序
五言古詩─原─宋蘇軾次韻曹子方龍山真覺院瑞香花
幽香結淺紫來自孤雲岑骨香不自知色淺意殊深移
栽青蓮宇遂冠薝蔔林紉為楚臣佩散落天女襟君持
風霜節耳聆歌笑音一逢蘭蕙質稍回鐵石心置酒要
妍暖養花須晏隂及此隂晴間恐致慳嗇霖綵雲知易
散鷤䳏憂先吟明朝便陳迹試著丹青臨　─増─葉適新
移瑞香舊曽作文忘之因今追憶云─一株當三春名花
不易得百年等尋丈不博千乘國野人三十本强賣青
銅百應憐跗蘤具苦為薪米廹移栽向明陽妃媛儼行
列土膏合根性功用成夙昔除香出淺紫泣露輕脉脉
含愁欲誰訴折去情更惜方求蔽芾隂未受搔擢厄嗟
余自覊旅何以慰新客殷勤深夜來少待山月白
七言古詩─増─宋范成大瑞香花─萬粒叢芳破雪殘曲房
深院閉春寒紫紫青青雲錦被百疊薰籠晩不翻酒惡
休拈花蘂嗅花氣醉人醲勝酒大將香供惱幽禪恰在
蘭枯梅落後　─明宣宗瑞香花─瑞香花葉如織其葉非
一狀花開亦殊色或如碼碯之殷紅或如玉雪之姿容
或含淺絳或深紫細蕤疊萼芬玲瓏臘後春前花未放
先春獨占梅花上繞枝芳意露毰毸萬卉千葩總相讓
曈曨旭日照堦墀淡蕩香風拂面時初疑沉檀爇寶鼎
亦似蘭麝薫人衣瑞香花樹髙三尺强山桃野杏動踰
丈得以幽叢約馥香
五言律詩─原─宋楊萬里詠瑞香─外著明霞綺中裁淡玉
紗森森千萬筍旋旋兩三花小霽迎風喜輕寒索幙遮
香中真上瑞蘭麝敢名家　短短薰籠小團團錦帕圍
浮陽烘酒思沉水著人衣茉莉通家逺椒花具體微春
愁渾痩盡别有痩中肥　─増─僧恵洪次韻真覺大師瑞
香花─淺色映華堂清寒熏夜香應持燕尾翦破此麝臍
囊有恨成春睡無人見洗妝故山煙雨裏寂寞為誰芳
七言律詩─原─宋蘇軾刁景純賞瑞香花憶先朝侍宴次
韻─上苑夭桃自作行劉郎去後幾囘芳厭從年少追新
賞閒對宫花識舊香欲贈佳人非汎洧好紉幽佩弔沉
湘鶴林神女無消息為問何年返帝鄉　─増─周必大次
韻楊廷秀待制瑞香花─灞橋忍凍兩相攢漢殿含春别
一般粉面固宜垂紫袖錦裳何必著中禪禁庭侍史今
同宿宫帽花枝故自欒咀嚼新詩懐舊直刺貪寧不愧
河檀─原─楊萬里瑞香花─侵雪開花雪不侵開時色淺
未開深碧團圞裏筍成束紫蓓蕾中香滿襟别𣲖近傳
廬阜頂孤芳元是洞庭心詩人自有薰籠錦不用衣篝
炷水沉　─瑞香花盛開呈周益公二首─近㸔丁香萬粒
攢逺㸔却與紫毬般誰將玉膽薔薇水新濯瓊膚錦繡
禪浄界薫修爾芳馥無人翦剔自檀欒下元前至上元
後省得龍沉與麝蘭　鍼來大筍束仍攢作麽開時色
兩般荀令金爐炷沉水昭容紫袖襯中襌同花異葉株
株異一種欒枝節節欒雪裏寒香得三友溪邉梅與雪
邉蘭─増─方岳種瑞香花─自種幽香傍短櫺荷鋤正用
雨㝠㝠山家安得瑞龍腦春事不専紅鶴翎持向東風
論甲乙與遮西日費丁寧何年得似熏籠錦茗盌時時
為乞靈─原─劉克荘謝太守送瑞香花─一樹婆娑整復
斜使君輟贈到田家自慙甕牖繩樞子不稱香嚢錦傘
花小借暖風為破萼旋澆新水待抽芽丁寧兒子勤封
植留與甘棠一様誇　─朱淑真詠瑞香─玲瓏巧蹙紫羅
裳令得東君著意妝帶露欲開宜暖日臨風微困怯春
霜發揮名字來廬阜彈壓芳菲入醉鄉最是午牕初睡
醒熏籠贏得夢魂香　─増─元郝經孟少保後園瑞香─羽
葆層層擁細花甲梅斜映隔山茶兩三叢裏氤氲氣數
百年來富貴家雕玉香濃團瑞雪翠翹春暖挿輕霞主
人一去無消息庭户蕭疎落晩鴉　─明陳憲章次韻張
廷實瑞香花開有懐─三徑歸來闢草萊偶逢名士乞花
栽莫愁冷艶無人愛正遞寒香别圃開年光暗逐東流
水春信纔通半樹梅必有比鄰髙二仲手捫花樹共徘
徊
五言絶句─増─宋陳造瑞香花─鈎窓玩孤芳殘月衣上明
紫囊拆蘭麝小風㺯初晴　─范成大瑞香三首─小檻移
秀色端來媚禪房道人不解飲醺然醉天香　紫雲蹙
繡被團圞覆衣篝濃薰百和韻香極却成愁　一叢三
百朶細細拆濃檀簾幕䕶花氣不知窓外寒　─原─王十
朋瑞香花─真是花中瑞本朝名始聞江南一夢後天下
仰清芬　─増─明陳淳題瑞香花─穠香拆麝臍細蘂秀鶴
頂東風故飄蕩薰人醉不醒
七言絶句─原─宋楊萬里瑞香花─織錦天孫矮作機紫茸
翻了白花枝更將沉水濃薰却日淡風微欲午時　─移
瑞香花斛─夜綴香窠沐露華晝移翠斛馥牕紗將身扶
起簾帷㸔生怕簾帷挨著花　─鄭清之瑞香─粉靣芳心
碧玉裳持來宛作故山香征途不覺春如許更問蘭芽
幾寸長　─白氏集詠紫瑞香─廬阜當年春睡濃花名從
此擅春工紫葩四迸呈鮮粉如爇仙香透錦籠　─白瑞
香─繁花簇粉烘晴日藹有濃香透暖風六曲䦨干凝睇
處錦籠爭似玉為籠　─増─元楊維楨瑞香花─一團華葢
翠亭亭萬箇丁香露欲零日炙錦薫眠不得玉人扶起
酒初醒
詩散句─增─宋蘇籕─芳蕤何蒨絢尤物真旖旎五葉映雕
䦨三椏駢粉蘂妍分春月魂香徹肌骨髓　─原─樵隠居
士─衆妙與春競紛紛持所長此花最幽逺如以禮自將
猗蘭敢回歩薝蔔亦退藏　─韓駒─著葉團青葢開花炷
寶薫─楊萬里─紫袖染難透瓊膚曬轉香　─曾肇─風雨
離披枝葉痩可憐終不減清香　─張舜民─檻中紫艶纔
盈握天上花香暗襲人　─陳克─沉香殿裏春風早紅錦
薫籠二月時　沁枝清露濯幽葩醉質斕斑襯曉霞
楊萬里─齊開忽作欒枝錦未拆猶疑紫素馨　─王十朋
世人競重薫籠錦子素何曽怯瑞香　─劉克莊─便覺麝
嚢無逺韻頻挑蟻蠧有新芽　─陳古澗─曉露染成雞舌
紫東風吹作麝臍香　─陶弼─玉英金實碧琳枝
詞─原─宋趙彥端㸃絳唇─䕶雨烘晴紫雲縹緲來深院晩
寒誰見紅杏枝頭怨　絶代佳人萬里沉香殿光風轉
夢餘千片猶恨相逢淺　─王十朋㸃絳唇─欄檻隂沉紫
雲呈瑞餘寒凛捲簾欹枕香逼幽人寢　入夢何年廬
阜聞名稔風流甚阿誰題品喚作薰籠錦　─張孝祥浣
溪沙─臘後春前别一般梅花枯淡水仙寒翠雲裘裏紫
霞冠　妙品只今推第一寶香元不是人間為君更酌
小龍團　─蘇軾西江月─公子眼花亂發老夫鼻觀先通
領巾飄下瑞香風驚起謫仙春夢　后土祠中玉蘂蓬
萊殿裏鞓紅此花清絶更纖穠把酒何人心動　─增─張
掄西江月─翦就碧雲鬭蘂刻成紫玉芳心淺春不怕峭
寒侵暖徹薰籠瑞錦　花裏清芬獨歩尊前勝韻難禁
飛香直到玉杯深消得厭厭夜飲─原─程垓瑞鷓鴣─東
風冷落舊梅臺猶喜仙花拂面開紺色染衣春意浄水
沉薰骨晩風來　柔條不學丁香結矮樹仍參茉莉栽
安得方盆載幽植道人隨處作香材　─方岳水龍吟─當
年睡裏聞香阿誰喚作花間瑞巾飄沉水籠薰古錦擁
青綾被初日酣晴和風送暖十分清致掩牕紗待香凝
酒醒儘消受這春思　縱把萬紅排比想較伊更爭些
子詩仙老手春風妙筆要題教似十里揚州三生杜牧
可曽知此趁紫脣微綻芳心半透與騷人醉　─増─金蔡
松年江城子慢─紫雲㸃楓葉巖樹小婆娑嵗寒節占髙
潔纖苞暖釀出梅魂蘭魄照濃碧茗盌添春花氣重芸
牕晩濛濛浮霽月小眠鼻觀先通廬山夢舊清絶　蕭
閑平生淡泊獨芳温一念猶未衰歇種種陳迹而今老
但覓茶煙禪榻寄閑寂風外天花無夢也鴛鴦債從渠
千萬刼夜寒囘施幽香與愁客
别録─原─栽種─梅雨時折其枝揷肥隂之地自能生根一
云左手折下旋即扞揷勿換手無不活者一云芒種時
就老枝上翦其嫩枝破其根入大麥一粒纒以亂髪揷
土中即活一說帶花揷扵背日處或初秋挿於水稻側
俟生根移種之移時不得露根露根則不榮　澆灌瑞
香惡太濕又畏日曬以撏猪湯或宰雞鵝毛水從根澆
之甚肥蚯蚓喜食其根覺葉少萎以小便澆之令出即
尋逐之須河水多澆之以解其醎以頭垢擁根則葉緑
大槩香花怕糞瑞香為最尤忌人糞犯之輙死
　　　(附/録)結香
　原─結香榦葉如瑞香而枝甚柔韌可綰結花色鵝黄比
　瑞香稍長開與瑞香同時花落始生葉
　
　
　
　
　
　
　
　
　
　
　
　
御定佩文齋廣羣芳譜卷四十一
　欽定四庫全書
御定佩文齋廣羣芳譜卷四十二
　　花譜
　　　迎春花
　原─迎春花一名金腰𢃄人家園圃多種之叢生髙數尺
　有一丈者方莖厚葉如初生小椒葉而無齒面青背淡
　對節生小枝一枝三葉春前有花如瑞香花黄色不結
　實葉苦澀平無毒雖草花最先㸃綴春色亦不可廢花
　時移栽土肥則茂燖牲水灌之則花蕃二月中可分
　彚考─增─三栁軒雜識─迎春花為僭客─花經─迎春花七
　品三命　─瓶花譜─迎春花六品四命─學圃餘疏─余一
　迎春花盆景結屈老幹天然得之嘉定唐少谷人以為
　寳
　集藻─七言絶句─増─唐白居易代迎春花招劉郎中─幸與
　松筠相近栽不隨桃李一時開杏園豈敢妨君去未有
　花時且看来　─翫迎春花贈楊郎中─金英翠萼𢃄春寒
黄色花中有㡬般憑君語向遊人道莫作蔓菁花眼看
　─宋韓琦中書東㕔迎春─覆䦨纖弱綠條長帶雪衝寒
折嫩黄迎得春來非自足百花千卉共芬芳　迎得新
春入舊科獨先嘉卉占陽和今年頓被寒摧折應為尖
頭送暖多　─劉敞閣前迎春花─穠李繁桃刮眼明東風
先入九重城黄花翠蔓無人顧浪得迎春世上名　沉
沉華省鎖紅塵忽地花枝覺歳新為問名園最深處不
知迎得㡬多春　華省當時綠鬢郎金樽美酒醉紅芳
今日對花不成飲春愁已與草俱長
詩散句─增─宋晏殊─淺艶侔鶯羽纖條結兎絲偏凌早春
發應誚衆芳遲
詞─原─宋趙師俠清平樂─纖穠嬌小也解爭春早占得中
央顔色好粧㸃枝枝新巧　東皇初到江城殷勤先去
迎春乞與黄金腰𢃄壓持紅紫紛紛
　　金雀花
原─金雀花叢生莖褐色髙數尺有柔刺一簇數葉花生
葉傍色黄形尖旁開兩瓣勢如飛雀甚可愛春初即開
采之滚湯入少鹽微焯可作茶品清供春間分栽最易
繁衍
集藻─七言絶句─原─宋翁元廣金雀花─管領東風知㡬春
也將俗態染香塵有人不具看花眼惱殺飄蓬老病身
　　酴醿
原─酴醿一名獨歩春一名百宜枝杖一名瓊綬帶一名
雪纓絡一名沉香蜜友藤身灌生靑莖多刺一穎三葉
如品字形面光綠背翠色多缺刻花靑跗紅萼及開時
變白帶淺碧大朶千瓣香微而清盤作髙架二三月間
爛熳可觀盛開時折置書册中冬取插鬢猶有餘香本
名荼䕷一種色黄似酒故加酉字　─增─益部方物畧記
蜀酴醿多白而黄者時時有之但香減於白花　─四川
志─成都縣出酴醿花有三種曰白玊碗曰出爐銀曰雲
南紅色香俱美
彚考─增─清異錄─酴醿木香事事稱宜故賣插枝云百宜
枝杖此洛社故事也　─花經─酴醿一品九命─澄懐錄
韓熈載云對花焚香酴醿宜沉水─原─誠齋雜記─范蜀
公居許下造大堂名以長嘯前有酴醿架髙廣可容十
客每春季花繁燕客其下約曰有飛花墮酒中者嚼一
大白或笑語喧譁之際微風過之滿座無遺時號飛英
㑹─增─三餘贅筆─曾端伯以荼䕷為韻友張敏叔以荼
䕷為雅客　─花木考─酴醿色作淺紅香氣不足閲唐宋
詩詞多用粉面額黄香瓊香雪等字心竊疑之及考此
花本作荼䕷以酒號酴醿花色似之遂復從酉則花作
白色似無可疑矣王敬美學圃雜疏乃疑酴醿為白木
香不知陶學士穀云洛社故事賣酴醿木香插枝者均
謂百宜枝杖二花並列豈能無别耶　─廣東志─酴醿海
國所産為盛出大西洋國者花大如中國之牡丹蠻中
遇天氣凄寒零露凝結他草木乃冰澌葉萎殊無香韻
惟酴醿花上瓊瑤清瑩芬芳襲人若甘露焉夷女以澤
體膩髪香經月不滅國人貯以鉛瓶行販他國
集藻─記─增─宋張耒咸平縣丞㕔酴醿記─咸平五年詔以
陳留之通許鎮為咸平縣先是章聖皇帝幸亳祠老子
道通許築宫以待幸既為縣即以宫為令治所主簿居
中書府而樞密府為尉舍熈寕某年始置丞於是遷縣
尉於外而丞居焉丞居之堂庭有酴醿問之邑之老人
則其為樞密府時所種也既老而益蕃延蔓庇覆占庭
之大半其花特大於其類邑之酴醿皆出其下蓋當時
築室種植以待天子之所必有珍麗可喜之物而後敢
陳是以獨秀於一邑而莫能及也
贊─增─宋宋祁酴醿贊─人情尚竒賤白貴黄厥英畧同實
寡於香
五言古詩─原─宋蘇軾杜沂遊武昌以酴醿花見餉─酴醿
不爭春寂寞開最晩青蛟走玊骨羽盖蒙珠幰不妝艶
已絶無風香自逺淒凉吳宫闕紅粉埋故苑至今微月
夜笙簫来翠巘餘妍入此花千載尚清婉怪君呼不歸
定為花所挽昨宵雷雨惡花盡君應返　─增─崔鷃酴醿
依柏引蔓上冐其顚─春風亦已老自厭丹采媚獨留白
雪花灑此千尺翠嵯峨珠籠冠縹緲冒佛髻幽香勿襲
人恐為真色累但願保明姿終日奉清對要之萬物夥
汙潔自有類　─元貢奎茶䕷架─西園檢春事積雨斷餘
紅荼䕷壓髙架皎皎晩日烘翠蔓㸃殘雪清香度微風
幽人對之坐瑩然此心同徘徊不忍去片月來髙空宛
如萬玊娥素袖舞雲中珠璣露顆綴翠珮煙光籠愛花
不受折枝柔刺盈叢攜酒醉其下慰此良夜終　─明吳
寛酴醿─酴醿發長條叢生類蓍草每記衆花開此種開
獨早南方色多紅黄色見者少但嫌易零落蜂蝶食不
飽曲䦨强遮䕶童子日必掃花落當復開豈似主人老
往昔詩客来覓句歩頻繞載誦成感傷誰来慰幽抱
七言古詩─增─宋司馬光修酴醿架─貧家不辦構堅木縛
竹立架擎酴醿風揺雨漬不耐乆未及三載俱離披往
來遂復廢此徑舉頭礙冠行挂衣呼奴改作豈得已抽
新換故拆四籬來春席地還可飲日色不到香風吹
蘇轍次韻詠酴醿─蜀中酴醿生如積開落春風山寂寂
已憐正發香晻曖猶愛未開光的皪半垂野水弱如墜
直上長松勇無敵風中娜娜應數丈月下煌煌真一色
故園聞道開愈繁老人自恨歸無日百花已過春欲暮
燕坐繩牀空歎息朝來滿把得幽香案頭亂插銅瓶濕
一番花蘂轉頭空誰能往問天台拾　─原─楊萬里和羅
武岡荼䕷長句─花飛十不啻五六靑子團枝朱紫簇江
南桃李總成隂不論少城與韋曲荼䕷珍重不浪開晩
堆綠雲㸃水玊體熏山麝非一臍水洗銀河費千斛滴
成小蓓密於糝亂走長條柔可束醉眸須及月下来破
鼻試從風裏觸先生未必被花惱偶與門人暮春浴為
憐壓架十萬枝小立旁邉領新馥剰拚好語寵瓊蕤更
掇清英付􁘜醁先生何得便杜門霜鬢猶須玊堂宿
増─楊萬里走筆謝張功父送酴醿─西湖野僧夸藏冰半
年化作真水精南湖詩人笑渠拙不知儂家解乾雪藏
氷窨子山之幽鑱透九地山鬼愁儂家藏雪有妙手分
明曬在翡翠樓向来巽二拉滕六玉妃夜投玉川屋翦
冰作花吹朔風揉雲為粉散寒空醉揮兩袖拂銀漢梢
頭萬斛冷不融瓊田挈月拾翠羽砌成重樓天半許盤
作青蛟吐綠霧亂飄六出熏沉炷人間雪脆那可藏天
上雪落何曾香三月盡頭四月首南湖香雪今誰有分
似誠齋老詩叟碎挼玉花泛春酒一飲一石更五斗
王十朋次韻程泰之酴醿─靑春果作堂堂去啼鳥喚春
春不住明珠萬顆玊為錢欲買風光嗟已暮蓬山地冷
花木稀祇有寒梅已先吐誰遣虯枝上髙架稍覺雲隂
覆行路雨餘景物猶未佳葉底精神不多露鼻觀疑聞
班馬香姿比何郎更風度平生惜春如惜别老眼待花
如待哺幽芳相對止三人草草杯盤為花具　─元華幼
武荼䕷歌─丹葩醉染猩猩血素萼便娟比霜雪呈妖逞
艶豈足貴含芳嗜潔誇清絶荼䕷飽浥春雨膏玲瓏翦
刻英瓊瑶千金腦麝和淑質萬箇玉蝶瑩柔條坐看明
月花梢上便應題作清虚牓醉眠花底不須歸狼籍苔
茵空撫掌先生愛花何太濃對花一飲揮千鍾昔逢端
伯稱韻友我欲結好慚衰容莫教揺落西風後賈島留
題傳不朽憐君為作荼䕷歌多情又釀荼䕷酒
─五言律詩─增─宋梅堯臣有折景福殿後酴醿花至者─有
鳥銜花出清香不畏風初從上林發來過未央中簇簇
霜苞密層層玉葉同誰將作美酒醉看月生東　─原陳
與義酴醿─雨過無桃李唯餘雪覆墻青天映妙質白日
照繁香影動春微透花寒韻更長風流到尊酒猶足助
詩狂　─明王象晉酴醿─皓齒舞霓裳飄飄翠𢃄長何郎
初傅粉荀令乍薰香玊蘂休誇白金沙敢並芳可憐蜂
與蝶早晩引風狂
七言律詩─原─宋黄庭堅觀主簿家酴醿─肌膚冰雪熏沉
水百草千花莫比芳露濕何郎試湯餅日烘荀令炷爐
香風流徹骨成春酒夢寐宜人入枕囊輸與能詩王主
簿瑶臺影裏據胡牀　─增─晁補之次韻李秬酴醿─夭紅
瑣碎競春嬌後出何妨便奪標雲鶴嬉晴來萬隻玉龍
驚震上千條蓐收晃蕩風前仗萼綠飄翩月下綃曾向
瓊林亭畔見天涯相遇一魂銷─原─劉子翬次韻張守
酴醿─榮華休羡黒頭公且對芳晨賞麗叢十萬青條寒
挂雨三千粉面笑臨風莫將擬雪才情賦盍與觀梅况
味同只恐春歸有遺恨典刑猶在濁醪中─增─劉子翬
酴醿─顛風急雨退花晨翠葉銀苞照眼新髙架攀縁雖
得地長條盤屈總由人横釵數朶開猶小撲酒餘香韻
絶倫惟有金沙顔色好年年相伴殿殘春─原─劉克莊
酴醿─青蛟蜕骨萬條長玊架盤雲䕶曉窓外面看来些
子葉中間著得許多香一枝縞色分明好百卉含羞不
敢芳飛殺銜花䨇海燕被渠勾引一春忙　─朱淑真詠
酴醿─花神未許春歸去故遣仙姿殿衆芳白玉體輕蟾
魄瑩素紗囊薄麝臍香夢思洛浦嬋娟態愁記瑶臺淡
淨妝勾引詩人清絶處一枝和雨在東墻─增─金劉仲
尹酴醿─相看絶似好交友著眼江梅季孟中海窟笙簫
來鶴背月林氷雪繞春風滿前玉蘂名尤重特地棃花
夢不同安得涪翁香一瓣種成聊供小南豐
五言排律─增─宋蘇轍次韻孔文仲酴醿─蒼虵凍不死輕
素暖仍歸落蘂時吹面繁香自撲幃光凝真照夜枝輭
或牽衣似厭風霾苦應思霧雨霏開樽迎最盛掃地見
初稀賴有清隂在金波肯彂揮　─原─黄庭堅見諸人倡
和酴醿詩輙次韻戲詠─梅殘紅藥遲此物共春暉名字
因壺酒風流付枕幃墜鈿香徑草飄雪淨垣衣玉氣晴
虹發沉材鋸屑霏直知多可厭何忍摘令稀常恨金沙
學顰時正可揮
五言絶句─增─宋蘇軾和文與可洋州園池荼䕷洞─猗猗
翠蔓長藹藹繁香足綺席墮殘英芳樽漬餘馥　─朱子
荼䕷─結楥遂芳植覆墻擁深翠還當具春酒與客花下
醉　─明李東陽荼䕷─買種已經年貪看亦云乆未惜雨
沾衣應防刺傷手
七言絶句─原─宋韓維酴醿─平生為愛此香濃仰面常迎
落架風每至春歸有遺恨典刑猶在酒杯中　─增─韓維
酴醿─細蓓繁英次第開攀條盡日未能囬不如醉卧春
風㡳時使清香拂面來　─惜荼䕷─天意再三珍雅艶花
中最後吐竒香狂風莫掃殘英盡留與佳人貯絳囊
原─歐陽修酴醿─清明時節散天香輕染鵝兒一抹黄最
是風流堪賞處美人取作浥羅裳　─劉攽荼䕷─明紅暗
紫競芬菲送盡東風不自知占得餘香慰愁眼百芳無
得似荼䕷　─蘇軾和文與可洋州園池酴醿洞─長憶故
山寒食夜野荼䕷發暗香来分無素手簪羅髻且折霜
蕤浸玊醅　─蘇轍和王晉卿都尉荼䕷─後圃荼䕷手自
栽清於芍藥釅於梅舊来酒客今無㡬三嗅馨香懶舉
杯　─張舜民酴醿─冰肌雪艶映殘春燠日薫風入四鄰
任是主人能愛惜也拚一半與遊人　─黄庭堅酴醿─漢
宮嬌額半塗黄入骨濃薫賈女香日色漸遲風力細倚
闌偷舞白霓裳　─張仲謀家堂前酴醿委地─沉水衣籠
白玉苖不蒙湔拂苦無聊煩君斫取西莊栁扶起春風
十萬條─增─秦觀賞荼䕷有感─春來百物不入眼惟見
此花堪斷腸借問斷腸縁底事羅衣曾似此花香　─原
王庭珪酴醿─東皇收拾春歸去獨遣荼䕷殿後塵憐我
寒牕賦愁寂時看玉面送殘春　─增─楊萬里坡仙閣上
觀荼䕷─仰架遥看時見些登樓下瞰脱然佳酴醿蝴蝶
渾無辨飛去方知不是花　酴醿約我早来看及至来
看花已殘動地寒風君莫怯亂吹香雪灑䦨干　─陸游
東陽觀酴醿─福州正月把離杯已見酴醿壓架開吳地
春寒花漸晩北歸一路摘香来　─薛季宣酴醿花謝有
感─當初曾醉浣花春席地棠棃當錦茵今日酴醿飄似
雪閑忙不比舊時人　─原─盧祖臯酴醿─雪榦雲條一架
春酒中風度夢中聞東風不是無顔色過了梅花便是
君　─徐似道酴醿─紛紛紅紫落莓苔𢃄月和煙特地開
疑是玉妃新浴出翠雲梯上舞風臺　─戴復古酴醿─東
風滿架索春饒三月梁園雪未消賸馥何人炷蘭麝柔
絛無力𢃄瓊瑶　─增─方岳荼䕷─山徑隂隂雨未乾春風
已暖却成寒不緣天氣渾無準要䕶荼䕷繼牡丹　手
插春風十萬條野香落架玉揺揺黄鸝莫悞看花眼等
得南薰雪未消　─陳三嶼─布葉敷條翠作圍自生芒刺
䕶裳衣莫嫌野興難拘束只伴春風亦見㡬　─原─謝幼
謙酴醿─香雪支離半墜風柔條無奈不成叢阿蠻如許
風流骨打困秋千細雨中　─任拙齋─一年春事到荼䕷
香雪紛紛又撲衣盡把檀心好看取與留春住莫敎歸
　─周方泉─荼䕷架倒無人架全似老夫狂醉時昨夜一
番溪雨横又添苔蘚到花枝　─湛道山─雨後溪流半没
沙粉墻賣酒是誰家客中不覺春深淺開了荼䕷一架
花　一春多雨少晴光眼底青春去意忙已恨㸃衣紅
作陣絶憐滿架雪生香　─無名氏─穠華先占早春芳色
别仙容五様妝歩屧東郊風力輭吹來只是一般香
增─金元好問荼䕷─枕幃餘韻最清真夢裏猶來著莫人
擬借濃隂作羅幕玉纓多處臥殘春　─元葉顒酴醿─一
㸃檀心氣味長向人無語舞霓裳千紅萬紫消磨盡猶
有風吹不斷香
詩散句─原─宋謝堯仁─下騰赤蛟身上抽碧龍頭千枝蟠
一蓋一蓋簪萬毬花要𢃄月看香要和露收一㸃落衣
袂經月氣未休一摘入釀瓮經歳味尚留　─宋祁─来自
蠶叢國香傳弱水神析酲疑破鼻併艶欲留春　─王十
朋─風枝張雨盖露臉汗何郎收拾歸􁘜醁芳姿韻更香
　─梅堯臣─京師三月荼䕷開髙架交垂自為洞素蘂層
層紫蘂香釀歸光禄春生瓮　─増─石􁒱─獨清合作諸蘭
佩深白未數楊花綿春風爛熳倚墻角一月不復燒龍
涎　─原─劉攽─瓊林殿側玊鈎欄雪覆新花四月䦨密影
可容千客坐柔條何處萬龍蟠　─程敦厚─獨嫌朱臉花
顔俗全學瑶臺玉女妝素月共成中夜色好風分散四
鄰香─增─种放─綠葉排圎翠靑苞蓄異香　─原─宋祁─無
華真國色有韻自天香　─晏殊─玊女雕瓊蘂仙禽借菊
衣　─増─蔡襄─側月光艶薄餘芳香氣微　─蘇轍─光凝真
照夜枝輭或牽衣　─張舜民─青春逐流水素質獨輕㣲
　─原─曾肇─國艶寧施粉天香自染衣─增─張耒─臨風難
自持為舞白霓裳　─陸游─桃李擅春事酴醿為之殿
戴復古─林塘飛翡翠籬落帶酴醿　─原─徐致中─叢葉扶
金蘂㣲風動弱枝　─增─宋祁─媚條無力倚風長架作圎
隂覆坐凉　─原─晏殊─喚將梅蘂要同韻羞殺棃花不敢
香　─劉攽─强挽春風留一醉露香還可析朝酲　─增─張
耒─風霜老枯蹙龍蛇中有靑春白玊葩　─原─王庭珪─殘
春鈴閣無公事來就酴醿放晩衙　─增─范成大─不用忙
催銀燭上酴醿如雪照黄昏　快晴似為酴醿計急雨
還妨燕子飛　─原─楊萬里─走上松梢繞却好為他滿插
一頭花　白玉梢頭千㸃韻綠雲堆裏一枝斜─張栻
玉立春深雪不如生香透骨雪應無　─增─劉克莊─還將
廬舍全身面換却何郎粉色姿　─原─吳潛可堪收拾歸
屏枕頗欲浮沉付酒杯　─徐致中─靑蛟暖霽拏雲上白
雪深春壓架香　─鄭子聃─玉斧無人觧修月珠裙有意
欲留仙　─盧元贊─姑射真人玉骨香淡月微風惜良夜
　─楊元素─髙唐神女蘭供澤姑射仙人雪瑩肌　─司馬
光─酴醿雪擁簷　春老酴醿香　─范成大酴醿乃天香
　─元方囘─酴醿縋綠長　─宋張耒─酴醿輕盈飛燕身
周必大─滿架冰肌含碧雲　─金張藥─酴醿架小縱横春
詞─原─宋無名氏如夢令─今夜荼䕷風起須是玉消瓊碎
淡蕩滿城春惱破愁人春睡須醉須醉莫待黄梅雨細
　─王十朋㸃絳唇─羽盖垂垂玊英亂簇春光滿韻清香
逺暖日烘庭院　露浥瓊枝暈透何郎臉情何限古人
不見誰與花評㸃　─又─野態芳姿枝頭占得春長乆怕
鈎衣袖不放攀花手　試問東山花似當時否還依舊
謫仙去後風月今誰有　─向子諲浣溪沙─翠羽衣裳白
玊人不將朱粉汚天真清風為伴月為鄰　枕上觧隨
良夜夢壺中别是一家春同心少綰更尖新　─增─朱子
浣溪沙─壓架年来雪作堆珍叢也是近移栽肯令容易
放春囬　却恐隂晴無定度從敎紅白一時開多情蜂
蝶早飛来　─原─趙師俠栁梢青─紅紫凋零化工特地翦
玊裁瓊碧葉叢芳檀心㸃素香雪團英　柔風喚起娉
婷似無力斜欹翠屏細細吹香盈盈浥露花裏傾城
向子諲西江月─紅退小園桃杏綠生芳草池塘誰家芍
藥殿春光不似荼䕷宫様　翠蓋更蒙朱幰熏爐剰熨
沉香娟娟風露滿衣裳獨歩瑶臺月上　─少年游─去年
同醉荼䕷下健筆賦新詞今年君去荼䕷欲破誰與醉
為期　舊曲重歌斟别酒風露泣花枝漳水能長湘水
逺流不盡兩相思　─晁端禮鷓鴣天─紅紫飄零緑滿城
春風於此獨留情誰將十幅紅綾被撲向熏籠一夜明
　風不定雨初晴曉來苔上拾殘英速敎貯向鴛鴦枕
猶有餘香入夢清　─張元幹臨江仙─鶯喚屏山驚睡覺
嬌羞須倩郎扶荼䕷斗帳冷薰爐翠穿金落索香汎玊
流蘇　長記枕㾗消醉色日髙猶倦妝梳一枝春痩想
如初夢迷芳草路望斷素鱗書　─韓元吉臨江仙─不恨
綠隂桃李過荼䕷正向人開一樽清夜月徘徊花如人
意好月為此花来　未信人間香有許却疑同住瑶臺
紛紛殘雪度深杯直敎攀折盡猶勝酒醒囬　─劉克莊
最高樓─司春有序排次到荼䕷預報在庭知蘂珠宫裏
晨妝罷披香殿下曉班齊探花正驅使問賞花期　元
不遜梅花浮月影也不妬棃花𢃄雨枝偏恨栁綠條垂
與其向晩包團絮不如對酒折芳蕤謝東君收拾在牡
丹時　─增─元叚𢎞章洞仙歌─一庭晴雪了東風孤注睡
起濃香占窓尸對翠蛟盤雨白鳯迎風知誰見愁與飛
紅流處　想飛英弄玊共駕蒼煙欲向人間挽春住清
淚滿檀心如此江山都付與斜陽杜宇是曾約梅花𢃄
春来又自趁棃花送春歸去　─宋趙彦端滿江紅─千種
繁香香已去翩然無迹誰信道荼䕷枝上静中收得曉
鏡洗妝非粉白晩衣弄舞餘衫碧粲寳鈿珠珥不勝持
濃隂夕　金翦度還堪惜霜葉墜無從覔知多少好詞
清夢釀成冰骨天女散花無聖酒仙人種玊慚香德悵
攀條記得鬢絲青東風客　─史可堂聲聲慢─羞朱妬粉
染霧裁雲淡然蒼佩仙裳半額蜂妝莫道梳洗家常碧
羅亂縈小帶翠虯寒一架清香春思苦倚晴嬌無力如
待韓郎　密幄籠芳吟夜任露沾輕袖月轉空梁弱骨
柔姿偏觧勾引詩狂遺鈿碎金滿地恨無情風送韶光
閑書永看靑靑垂蔓過墻　─曹邍玲瓏四犯─一架幽芳
自過了梅花猶占清絶露葉檀心香滿萬條晴雪肌素
静洗鉛華似弄玉乍離瑶闕看翠虯白鳯飛舞不管暮
煙啼鴂　酒中風格天然别記唐宮賜尊芳冽玉蕤喚
得餘春住猶醉迷飛蝶天氣乍雨乍晴長是伴牡丹時
節夜散瓊樓宴金鋪深掩一庭春月　─盧祖臯水龍吟
蕩紅流水無聲暮煙細草粘天逺低徊倦蝶徃來忙燕
芳期頓懶綠霧迷墻翠虯騰架雪明香暖笑依依欲挽
春風敎住還疑是相逢晩　不似梅妝痩減占人間丰
神蕭散攀條弄蘂天涯猶記曲欄小院老去情懐酒邉
風味有時重見對枕幃空想東窓舊夢𢃄將離恨　─原
劉克莊賀新郎─曾與瑶姬約恍相逢翠裳摇曳珠瓔聯
絡風露青冥非人世攬結玊龍驂鶴怕不奈千條輕弱
禱祝花神憐惜取到開時晴雨須斟酌枝上雪莫消却
　惱人還似中狂藥凭危欄燭光交映樂聲遥作身上
春衫香重透看到參横月落算茉莉猶低一著坐有緱
山王郎子倚玉簫度曲難為酢君不顧鑄成錯　─又─想
赴瑶池約向東風名姬駿馬翠韉金絡太液池邊鵠羣
下又似南樓呼鶴畫不就濃纖嬌弱羅帕封香來天上
瀉銅盤沆瀣供清酌春去也被留却　芳魂再返應無
藥似詩吟綠衣黄裏感傷而作愛惜尚嫌蜂採去何况
流鶯蹙落且放下珠簾遮著除却江南黄九外有何人
敢與花酬酢君認取莫教錯　─又─淺把宮黄約細端相
普陀巖裏金身珠絡萼綠華輕羅襪小飛下祥雲彩鶴
朶朶賽蜂腰纖弱已被色香撩病思儘鵝兒酒美無多
酌看不足怕殘却　人間難得傷春藥更枝頭流鶯喚
起少年狂作留取姚家花相伴羞與萬紅同落未肯讓
臘梅先著樂府今無黄絹手問斯人清唱何人酢休草
草認題錯　─劉過賀新郎─院宇重重掩醉沉沉庭隂正
午繡簾髙捲金鴨香濃薰寳篆驚起雕梁語燕正架上
荼䕷開徧嫩萼梢頭舒素態似嫦娥初試宮籹淺風力
嫩異香輭　佳人無意拈鍼線遶朱欄徘徊六曲為他
留戀試把花心輕輕數暗卜歸期近逺柰數了依然重
怨把酒問春春不管枉敎人只凭空腸斷腸斷處合消
遣
别録─原─景龍文館記─唐制召侍臣學士食櫻桃飲酴醿
酒盛以琉璃盤和以香酪　─增─春渚紀聞─蔣子有家藏
東坡先生於吳牋上手書一詞是為餘杭通守時字云
紅杏了天桃盡獨自占春芳不比人間蘭麝自然透骨
生香對酒莫相忘似佳人兼合明光只憂長笛吹花落
除是寧王旣不知曲名常以問先生門下士及伯達與
仲虎叔平諸孫皆云未之見也又不知兼合明光是何
等事或云是酴醿也　─原─舒雅作靑紗連二枕滿貯酴
醿木犀瑞香散蘂甚益鼻根蜀人取酴醿造酒味甚芳
烈
　　(附/錄)金沙
原─金沙羅似酴醿花單瓣紅艶奪目
彚考─增─玉堂雜記─東閣窓下甃小池傍植金沙月桂之
屬　─花經─金沙花六品四命
集藻─五言律詩─增─宋梅堯臣金沙花─金有披沙得花應
不可多栽培由地力艶色與天和玊座君王賞朱欄將
相羅稱觴千萬壽繁葉奈香何
七言律詩─增─宋楊萬里金沙花─金沙道是殿羣芳不道
荼䕷輸一塲十里紅妝蹋青出一張錦被灑晴香只須
舊䕃已無暑更走新條如許長若恨昨朝來草草夜來
風雨更禁當
五言絶句─原─宋王安石池上看金沙花數枝過酴醿架
盛開─故作酴醿架金沙祇謾栽似矜顔色好飛度雪前
開
七言絶句─增─宋王安石池上看金沙花─午隂寛占一方
苔映水前年坐看栽紅蘂似嫌塵染汚青條飛上别枝
開　酴醿一架最先來夾水金沙次第栽濃綠扶疎雲
對起醉紅撩亂雪争開　海棠開後數金沙髙架層層
吐絳葩咫尺西城無力到不知誰賞魏家花　─黄庭堅
以金沙酴醿送公夀─天遣酴醿玉作花紫綿揉色染金
沙慿君著意樽前看便與春工立等差　─周必大閣前
金沙花　滿架冰肌合碧雲翻堦碧袖助紅裙玊堂只有
金沙在伴直明年又屬君─楊萬里金沙花─獨種荼䕷
冷却伊金沙作伴暖相依荼䕷枯了來年補且看金沙
也自竒　䨇松樹子碧圑圞紅錦纒頭白錦冠儘放花
枝過墻去不妨分與路人看
　　薔薇
原─薔薇(本草經作墻蘼李時珍曰草/蔓柔靡依墻援而生故名)一名刺紅(本草作/刺花)
一名山棘一名牛勒一名牛棘(本草云其莖多刺勒人/牛喜食之故有諸名)
一名買笑藤身叢生莖青多刺喜肥但不可多花單而
白者更香結子名營實堪入藥其類有朱千薔薇(赤色/多葉)
(花大葉粗/最先開)荷花薔薇(千葉花紅/狀似荷花)刺梅堆(千葉色大紅如/刺繡所成開最)
(後/)五色薔薇(花亦多葉而小一枝五/六朶有深紅淺紅之别)黄薔薇(色蜜花大/韻雅態嬌)
(紫莖修條繁夥可/愛薔薇上品也)淡黄薔薇鵞黄薔薇(易盛/難乆)白薔薇(類/玫)
(瑰/)又有紫者黒者肉紅者粉紅者(名粉/團)四出者重瓣厚
疊者長沙千葉者開時連春接夏清馥可人結屏甚佳
别有野薔薇號野客雪白粉紅香更郁烈法於花䣃時
摘去其蔕花發無已如生莠蟲以魚腥水澆之傾銀爐
灰撒之蟲自死他如寳相金鉢盂佛見笑七姊妹十姊
妹體態相類種法亦同又有月桂一種花應月圎缺
彚考─原─賈氏説林─武帝與麗娟看花時薔薇始開態若
含笑帝曰此花絶勝佳人笑也麗娟戲曰笑可買乎帝
曰可麗娟遂取黄金百斤作買笑錢奉帝為一日之歡
薔薇名買笑自麗娟始　─寰字記─梁元帝竹林堂中多
種薔薇康家四出薔薇白馬寺黑薔薇長沙千葉薔薇
並以長格校其上花葉相連其下有十間花屋枝葉交
映芬芳襲人　─增─平泉草木記─已未歳得㑹稽之百葉
薔薇又得嵇山之重臺薔薇　─益部方物記─錦被堆花
出彭州其色一似薔薇有刺不可玩俗謂薔薇為錦被
堆花　─花經─薔薇七品三命　─三餘贅筆─張敏叔以薔
薇為野客　─原─花史─徐知誥㑹客令賦薔薇詩先成者
賜以錦袍陳濬先得之　東平城南許司馬後圃薔薇
花太繁欲分於别地栽插忽花根下掘得一石如雞五
色燦然遂呼薔薇為玉雞苖　─湖廣志─鴻軒在景陵縣
張耒謫居日建亭其側植薔薇臨别題詩云他年若問
鴻軒人堂下薔薇應觧語　─增─浙江志─薔薇洞在上虞
縣東山之半李白詩不到東山乆薔薇㡬度花白雲他
自散明月落誰家
集藻─贊─增─宋宋祁錦被堆贊─花跗芬侈叢刺於根不可
把玩艶以妍整
賦─增─明俞允文黄薔薇賦有序─周于舜得斯卉一莖植
於園亭迄今七載矣顧見兩花始驗其異意甚玩之遂
作斯賦有中園之嘉卉兮體天質之純清陋衆芳之穠
豔兮昭粹色之竒英羌移根而永託兮遂挺栽乎前庭
含内美以俟時兮越七禩而始榮觧輕黄於綠苞兮乃
夭矯乎朱明潤瓊膏於夕露兮潄金芽於朝陽綴雨絲
之霏微兮澹浮靄而委傾送遥芬於柔飈兮歛綽態於
弱莖枝裊長而施散兮葉鱗次而繁興乍纚縰以鈎帶
兮忽飄逺其若驚合厚隂於階墀兮育翠景於軒櫺匹
芳蘺而慚烈兮比崇蘭而匪馨彼美人之採捋兮奚逺
渉乎江濆顧斯種之獨珍兮宜象德而肖形豈絶處而
遵晦兮闕故記於幽經肆予情而流詠兮庻蘄顯夫修
名
五言古詩─增─宋謝脁詠薔薇─低枝詎勝葉輕香幸自通
發萼初攢紫餘采尚霏紅新花對白日故蘂逐行風參
差不俱曜誰肯盻㣲叢　─梁簡文帝咏薔薇─燕來枝益
輭風飄花轉光氤氲不肯去還来階上香　─原─元帝看
摘薔薇─倡女倦春閨迎風戲玉除近叢香影密隔樹望
釵疎横枝斜綰袖嫩葉下牽裾墻髙攀不及花新摘未
舒莫疑插鬢少分人猶有餘　─栁惲詠薔薇─當戸種薔
薇枝葉太葳蕤不揺香已亂無風花自飛春閨不能静
開匣理明妃曲池浮采采斜岸列依依或聞好音度時
見銜泥歸且對清酤湛其餘任是非　─劉緩看美人摘
薔薇─新花臨曲池佳麗復相隨鮮紅同映水輕香共逐
吹繞架尋多處窺叢見好枝矜新猶恨少將故復嫌萎
釵邊爛熳插無處不相宜　─鮑泉詠薔薇─經植宜春館
靃靡上蘭宫片舒猶帶紫半捲未全紅葉疎難蔽日花
密易傷風佳麗新妝罷含笑折芳叢　─増─唐孟郊邀人
賞薔薇花─蜀色庻可比楚叢亦應無醉紅不自力狂艶
如索扶麗蘂惜未掃宛枝長更紆何人是花侯詩老強
相呼─宋梅堯臣依韻和中道寳相花─嘉卉得所託植
君之寢陽開榮同此春淡艶自生光不為露益色不為
風盡香節換葉已密尚可見餘芳　─明顧璘薔薇洞─百
丈薔薇枝繚繞成洞房密葉翠幄重穠花紅錦張對著
玊局碁遣此朱夏長香雲落衣袂一月留餘芳
七言古詩─増─唐儲光羲薔薇歌─裊裊長數尋靑靑不作
林一莖獨秀當庭心數枝分作滿庭隂春日遲遲欲將
半庭影離離正堪玩枝上嬌鶯不畏人葉底飛蛾自相
亂秦家女兒愛芳菲畵睂相伴採葳蕤髙處紅鬚欲就
手低邊綠刺已牽衣葡萄架上朝光滿楊栁園中暝鳥
飛連袂蹋歌從此去風吹香氣逐人歸　─孟郊和薔薇
歌─仙機札札織鳳凰花開七十有二行天霞落地攢紅
光風枝嫋嫋時一颺飛散葩馥繞空王忽驚錦浪洗新
色又似宫娃逞妝飾終當一使移花根還比葡萄天上
植　─韓偓自撫州往南城縣舟行見拂水薔薇因有是
作─江中春雨波浪肥石上野花枝葉痩枝低波髙如有
情浪去枝留如力鬭綠刺紅房戰褭時吳娃越艶醺酣
後且將濁酒伴清吟酒逸吟狂輕宇宙　─原─無名氏紅
薔薇─九天碎霞明澤國造化功夫潛翦刻淺碧睂長約
細枝深紅刺短鈎春色晴日當樓曉香歇錦帶盤空欲
成結謝豹聲催麥隴秋春風吹落猩猩血　─增─宋梅堯
臣宋次道家摘寳相花歸清平里─往歳見此花開遲手
擷羣芳因醉嗅今来須約爛漫看及過風雨又已後主
人為我特殷勤架底深深掇孤秀密枝隂蔓不争開薄
紅細葉尖相鬭先時已落已掃除最晩堪憐子所厚呼
童歸遺不可緩金盤付與急奔驟暮還已見雪映髻初
拈尚覺香在袖官橋夜市正沽酒沽酒共賞莫待晝
明楊基詠七姊妹花─紅羅鬬結同心小七蘂參差弄春
曉盡是東風兒女魂蛾眉一樣青螺掃三姊娉婷四妹
嬌綠窓虗度可憐宵八姨秦國休相妒腸斷江東大小
喬
五言律詩─原─唐朱慶餘題薔薇花─四面垂條密浮隂入
夏清綠攢傷手刺紅墮斷腸英粉著蜂鬚膩光凝蝶翅
明雨中看亦好况復值初晴　─増─李羣玊臨水薔薇─堪
愛復堪傷無情不乆長浪揺千臉淚風舞一叢芳似濯
文君錦如啼漢女妝所思雲雨外何處寄馨香　─李咸
用僧院薔薇─客引擎茶看離披曬錦紅不縁開淨域爭
忍負春風小片當吟落清香入定空何人來此植應故
惱休公　─原─宋楊萬里謝薔薇及酒─海外薔薇水中州
未得方旋偷金掌露淺染玉羅裳已換桃花骨何須賈
氏香更煩麯生軰同訪墨池楊　─増─姜特立野薔薇─擬
花無品格在野有光輝香薄當初夏濃隂蔽夕暉籬根
堆素錦樹杪挂明璣萬物生天地時來無細微　─原─高
應冕─美人芳樹下笑語出薔薇細草輭侵歩香風輕拂
衣情隨游蝶去意逐彩雲飛無限傷春思花前未忍歸
七言律詩─增─唐白居易薔薇正開春酒初熟因招劉十
九張大夫崔二十四同飲─瓮頭竹葉經春熟階底薔薇
入夏開似火淺深紅壓架如餳氣味綠粘臺試將詩句
相招去倘有風情或可來明日早花應更好心期同醉
卯時杯　─原─方干朱秀才庭階薔薇─繡難相似畫難真
明媚鮮妍絶比倫露壓盤條方到地風吹艶色欲燒春
斷霞轉影侵西壁濃麝分香入四鄰看取後時歸故里
庭花應讓錦衣新　─增─陸龜蒙薔薇─倚墻當户自横陳
致得貧家不似貧外布芳菲雖笑日中含芒刺欲傷人
清香往徃生遥吹狂蔓看看及四鄰遇有客來堪玩處
一端晴綺照煙新　─皮日休和薔薇次韻─誰繡連延滿
户陳暫應遮得陸郎貧紅芳掩歛將迷蝶翠蔓飄飄欲
挂人低拂地時如墜馬髙臨墻處似窺鄰祗應是董䨇
成戲翦得神霞寸寸新　─李建勲薔薇二首─萬蘂爭開
照檻光詩家何物可相方錦江風撼雲霞碎仙子衣飄
黼黻香裛露早英濃壓架背人狂蔓暗穿墻綵牋蠻榼
旬休日欲召親賔看一塲　拂簷拖地對前墀蝶影蜂
聲爛熳時萬倍馨香勝玉蘂一生顔色笑西施忘歸醉
客臨髙架恃寵佳人索好枝將並舞腰誰得及惹衣傷
手盡從伊　─宋徐積錦被堆─春風蕭索為誰張日暖仍
熏百和香遮處好將羅作帳襯來堪用玉為牀風吹亂
展文君宅月下還鋪宋玉墻好向謝家池上種綠波深
處蓋鴛鴦　─原─劉克莊薔薇─浥露含風匝樹開呼童淨
掃架邊苔湘紅染就髙張起蜀錦機成乍翦裁公子但
貪桃夾道貴人自愛藥翻階寧知野老茅茨下亦有繁
英送一杯　─增─明王韋李少卿宅薔薇─柔香弱蔓不勝
寒十二圍屏錦繡攢秦殿曉妝俱窈窕習家春事未闌
珊憐將清奏愁中聼競折髙枝醉後看好待詩成酬勝
賞東風休遣露華乾
五言排律─原─唐劉禹錫薔薇花聨句─似錦如霞色連春
接夏開(劉禹/錫)波紅分影入風好𢃄香来(裴/度)得地依東閣
當階奉上台(白行/式)淺深皆有態次第暗相催(禹/錫)滿地愁
英落縁堤惜棹囘(度/)芳濃濡雨露明麗隔塵埃(行/式)似著
臙脂染如經巧婦裁(白居/易)奈花無别計只有酒殘杯(張/籍)
　─増─白居易裴常侍以題薔薇架十八韻見示因廣為
三十韻以和之─托質依高架攢華對小堂晩開春去後
獨秀院中央霽景朱明早芳時白晝長穠因天與色麗
共日爭光翦碧排千萼研朱染萬房煙條塗石綠粉蘂
撲雌黄根動彤雲湧枝揺赤羽翔九㣲燈炫轉七寳帳
熒煌淑氣熏行徑清隂接歩廊照梁迷藻棁耀壁變雕
墻爛若叢然火殷於葉得霜臙脂含臉笑蘇合裛衣香
浹洽濡晨露玲瓏漏夕陽合羅排勘纈醉暈淺深妝乍
見疑廽面遥看誤斷腸風朝舞飛燕雨夜泣蕭娘桃李
慚無語芸蘭讓不芳山榴何細碎石竹苦尋常蕙慘偎
欄避蓮羞映浦藏怯敎蕉葉戰妬得栁花狂豈可輕嘲
詠應須痛比方畫幈風自展繡繖蓋誰張翠錦挑成字
丹砂印著行猩猩凝血㸃瑟瑟蹙金匡散亂萎紅片尖
纖嫩紫芒觸僧飄毳褐留妓罥羅裳寡和陽春曲多情
騎省郎緣誇美顔色引出好文章東顧辭仁里西歸入
帝郷假如君愛殺留著莫移將　─韓偓寒食日沙縣雨
中看薔薇─何處遇薔薇殊鄉冷節時雨聲籠錦帳風勢
偃羅帷通體全無力酡顔不自持綠疎㣲露刺紅宻欲
藏枝惬意凭欄乆貪吟放醆遲傍人應見訝自醉自題
詩─宋徐鉉依韻和薔薇─緑樹成隂後羣芳稍歇時誰
將新濯錦挂向最長枝卷箔香先入凭欄影任移賞頻
嫌酒渴吟苦怕霜髭架迥籠雲幄庭虚展繡帷有情縈
舞袖無力罥遊絲嫩蘂鶯偷采柔條栁伴垂荀池波自
照梁苑客嘗窺玊李尋皆謝金桃亦暗衰花中應獨貴
庭下故開遲委艶装苔砌分華借槿籬仰昂匀灼爍濃
淡疊參差幸植王宫裏仍逢宰府知芳心向誰許醉態
不能支芍藥天教避玫瑰衆共嗤光明烘晝景潤膩裛
輕𩅰麗似期神女珍如重衛姬君王偏屬詠士子盡搜
竒
七言排律─增─唐徐夤尚書㑹仙亭詠薔薇─結綠根株翡
翠莖勾芒中夜刺猩猩景陽妝赴嚴鐘出楚峽神教暮
雨情躑躅豈能同日語玫瑰方可一時呈風吹嫩帶香
苞展露灑啼腮淚㸃輕阿母蘂宫期索去昭君榆塞闕
齎行叢高恐礙含光燕架穩宜栖報曙鶯鬬日只憂燒
密葉映堦疑欲讓䨇旌含煙散纈佳人惜落地遺鈿少
妓爭丹渥不因輸繡叚錢圎誰把買花聲海棠若要分
流品秋菊春蘭兩恰平
五言絶句─増─唐吳融薔薇─萬卉春風度繁花夏景長舘
娃人盡醉西子始新妝　─宋王十朋佛見笑─學得酴醿
白更能相繼芳金仙粲然笑鼻觀不多香　─明魯鐸飲
薔薇下─獨酌薔薇下花隂亂午風有時殘露滴剛著酒
杯中
七言絶句─增─唐白居易戲題新栽薔薇─移根易地莫憔
悴野外庭前一種春少府無妻春寂寞花開將爾當夫
人　─和王十八薔薇澗花時有懐蕭侍御兼見贈─霄漢
風塵俱是繫薔薇花委故山深憐君獨向澗中立一把
紅芳三處心　─戲題盧祕書新移薔薇─風動翠條腰嫋
娜露垂紅萼淚闌干移他到此須為主不愛花人莫使
看　─原─張祐薔薇花─曉風抹盡臙脂顆夜雨催成蜀錦
機當晝開時正明媚故鄉疑是買臣歸　─賈島題興化
園亭─破却千家作一池不栽桃李種薔薇薔薇花落秋
風起荆棘滿庭君始知　─杜牧薔薇─朶朶精神葉葉柔
雨晴香拂醉人頭石家錦障依然在閑倚狂風夜不收
　─皮日休重題薔薇─濃似猩猩初染素輕于燕燕欲凌
空可勝細麗難勝日照得深紅作淺紅　─陸龜蒙重題
薔薇─穠華自古不得乆况是倚春春已空更被夜来風
雨惡滿階狼籍許多紅　─裴説薔薇─一架長條萬朶春
深紅嫩綠小窠匀只因根下千年土曽葬西川織錦人
　─增─牛嶠紅薔薇─曉啼珠露渾無力繡簇羅襦不著行
若綴夀陽公主額六宫爭肯學梅妝　─徐夤薔薇─朝露
灑時如濯錦晩風飄處似遺鈿重門剰著黄金鎖莫被
飛瓊摘上天　─宋韓琦錦被堆─碎翦紅綃間綠叢風流
疑在列仙宫朝真更欲薫香去争擲霓裳上寳籠　不
管鶯聲向曉催錦衾春晩尚成堆香紅若觧知人意睡
取東君不放囘　─鄭剛中薔薇─一架薔薇四面垂花工
不肯費臙脂淡紅㸃染輕隨粉浥徧幽香清露知　─范
成大寳相花─誰把柔條夾砌栽壓枝萬朶一時開為君
也著詩收拾題作西樓錦被堆　─原─楊萬里野薔薇─紅
殘綠暗已多時路上山花也則稀䖃苴餘春還子細燕
支濃抹野薔薇　─增─楊巽齋詠佛見笑─芳葩豐美折輕
紅想是祗園秀氣鍾觧使金仙猶動色窺欄誰不觧愁
容　─僧如璧薔薇─薔薇作架髙一丈凖擬春風如許長
可憐條間一寸葉中有嫩色三月香　─原─僧北澗薔薇
紫透紅殷態度陳露葵生色借芳新春風便是黄金屋
羞殺黄金屋裏人　─增─元錢惟善粉團花下夜飲─萬花
碎翦玊團團晴雪飛香夜不寒恰似玉人相對立酒尊
移月近前看　─原─明張新黄薔薇─並占東風一種香為
嫌脂粉學姚黄饒他姊妹多相妒總是輸君淺淡妝
王象晉薔薇─滿架青龍争鼓奮㡬行紅粉競輝光倐然
一陣㣲颸起大地氤氲灑異香　爭愛濃香一抹紅壅
培締架費人工何如吉貝東臯上冬底猶能禦凛風
詩散句─原─梁簡文帝─石榴珊瑚蘂木槿懸星葩豈如兹
草麗逢春始發花廻風舒紫萼照日吐新芽　─増─唐孟
郊─忽驚紅琉璃千艶萬艶開佛火不燒物淨香空徘徊
　─元劉因─色染女真黄露凝天水碧─明潘之恒─淺紅
疑中酒㣲靨似窺人　─原─宋王禹偁─紅萼似嫌塵㸃汚
青枝飛上别林開　─夏竦─攀折若無花底刺豈教桃李
獨成蹊　─劉敞─觧向人間占五色風流不盡是荼䕷
增─王安石─暗香一陣連風起知有薔薇澗底花　─盧琦
等閑㸃檢春多少墻角薔薇㡬樹花　─陳水厓─好把膽
瓶收露水亦須南渡貶薔薇　─張谷山─可惜荼䕷都過
了繞籬猶自有薔薇　─趙蔗境─薔薇野性難拘束過了
鄰家屋上紅　─唐沈佺期幽葉吐薔薇　─李白─石道生
薔薇　煙窓引薔薇─徐晶─薔薇一架紫　─李商隐─一
丈紅薔擁翠筠　碧鸚鵡對紅薔薇　─金吳激─滿池春
水照薔薇　─元方䕫─薔薇㡬度老春風
詞─原─宋李廷忠生查子─玊女翠帷薫香粉開妝面不是
占春遲羞被羣花見　纖手折柔條絳雪飛千片流入
紫金巵未許停歌扇　─增─周邦彦六醜─正单衣試酒悵
客裏光隂虗擲願春暫留春歸如過翼一去無迹為問
家何在夜来風雨葬楚宫傾國釵鈿墮處遺香澤亂㸃
桃蹊輕翻栁陌多情更誰追惜但蜂媒蝶使時叩忩槅
　東園岑寂漸蒙籠暗碧静遶珍叢底成歎息長條故
惹行客似牽衣待話别情無極殘英小强簪巾幘終不
　似一朶釵頭顫裊向人欹側漂流處莫趁潮汐恐斷鴻
　尚有相思字何由見得
　别録─增─妝樓記─周顯德五年昆明國獻薔薇水十五瓶
　云得自西域以灑衣衣敝而香不滅　─陳輔之詩話─林
　和靖梅花詩云疎影横斜水清淺暗香浮動月黄昬近
　似野薔薇也　─原─薔薇露出大食國占城國𤓰哇國囘
　囘國番名阿剌吉灑衣經歳其香不歇能療人心疾不
　獨調粉為婦人面餙而已　─種植─立春折當年枝連榾
　桗插隂肥地築實其傍勿傷皮外留寸許長則易瘁或
　云芒種及三八月皆可插黄薔薇春初將發芽時取長
　條卧寘土内兩頭各留三四寸即活須見天不見日處
　一云芒種日插之亦活
　
　
　
御定佩文齋廣羣芳譜卷四十二
　欽定四庫全書
御定佩文齋廣羣芳譜卷四十三
　　　花譜
　　　　玫瑰
　原─玫瑰─名徘徊花灌生細葉多刺類薔薇莖短花亦
　類薔薇色淡紫青槖黄蘂瓣末白嬌艶芬馥有香有色
　堪入茶入酒入蜜栽宜肥土常加澆灌性好潔最忌人
　溺溺澆即萎燕中有黄花者稍小於紫嵩山深處有碧
　色者　─增─巖栖幽事─天台有白玫瑰
　彚考─增─西京雜記─樂遊苑中有自生玫瑰樹─䑕璞─玫
　瑰叢有似薔薇而異其花葉稍大者時人謂之枚櫰實
　語訛强名也當呼為梅槐在灰部韻音回案江陵記云
　洪亭村下有梅槐樹嘗因梅與槐合生遂以名之今似
　薔薇者得非分枝條而演𦙍哉至今葉形尚處梅槐之
　間取此為證不乃近乎且未見枚櫰之義也直使便為
　玫瑰字豈百花中獨珍是耶取象於玫瑰耶瑰亦音回
不音瓌其瑰字音瓌者是瓊瑰音回者是玫瑰字書亦
有證也　─花經─玫瑰七品三命　─瓶花譜─玫瑰五品五
命　─原─學圃餘疏─玫瑰非竒卉也然色媚而香甚旖旎
可食可佩園林中宜多種　南海諺云虵珠千枚不及
玫瑰玫瑰美珠也今花中亦有玫瑰蓋貴之因以為名
集藻─五言律詩─原─唐唐彦謙玫瑰─麝炷騰清燎鮫紗覆
綠蒙宫妝臨曉日錦叚落東風無力春煙裏多愁暮雨
中不知何事意深淺兩般紅
七言律詩─增─唐徐夤司直廵官無諸移到玫瑰花─芳菲
移自越王臺最似薔薇好並栽穠艶盡憐勝綵繪嘉名
誰贈作玫瑰春成錦繡風吹折天染瓊瑶日照開為報
朱衣早邀客莫教零落委蒼苔　─原─宋楊萬里紅玫瑰
非關月季姓名同不與薔薇譜牒通接葉連枝千萬綠
一花兩色淺深紅風流各自臙脂格雨露何私造化工
别有國香收不得詩人薫入水沉中
五言絶句─增─明陳淳玫瑰─色與香同賦江鄉種亦稀鄰
家走兒女錯認是薔薇
詩散句─增─宋宋祁─寒光欲衝斗迥秀難藏葉誰碎辟邪
香氤氲飛作蝶　─明陳淳─清香疑紫玊何必數薔薇
唐温庭筠─玫瑰拂地紅
别錄─原─種植─株傍生小條不可久存即宜截斷另植既
得滋生又不妨舊叢不則大本必枯瘁　夏間生嫩枝
時有黒翅黄腹飛蟲名鐫花娘子以臀入枝生子三五
日出小蟲黒嘴青身傷枝食葉大則又變前蟲薔薇月
季亦生此蟲俱宜捉去　─製用─採初開花去其槖蘂並
白色者取純紫花瓣搗成膏白梅水浸少時順硏細布
絞去濇汁加白糖再硏極勻磁器收貯任用最香甜亦
可印作餅曬乾收用全花白梅水浸去濇汁蜜煎亦可
食
　　刺䕷
原─刺䕷灌生莖多刺葉圎細而靑花重葉狀似玫瑰而
大艶麗可愛惜無香耳春時分根旁小株種之亦易活
　─學圃餘疏─有紅黄刺䕷二種絶似玫瑰而無香黄者
出京師
集藻─五言古詩─增─明吳寛刺䕷─荼䕷有數種同名而異
字花開欲折難鋸鉤如棘刺白者榦獨長紅者香更膩
種之小徑傍所恨罥衣袂插竹加編縛歩障差可類石
家金谷園恐乏此佳致
　　月季花
原─月季花一名長春花一名月月紅一名鬬雪紅一名
勝春一名痩客灌生處處有人家多栽插之青莖長蔓
葉小於薔薇莖與葉俱有刺花有紅白及淡紅三色白
者須植不見日處見日則變而紅逐月一開四時不絶
花千葉厚瓣亦薔薇之類也性甘温無毒主活血消腫
傅毒
集藻─贊─增─宋宋祁月季花贊─花亘四時月一披秀寒暑
不改似固常守
五言古詩─原─宋宋祁月季花─羣花各分榮此花冠時序
聊披淺深艶不易冬春慮真宰竟何言予將造形悟
蘇軾次韻子由月季花再生─幽芳本長春暫瘁如蝕月
且當付造物未易料枯枿也知宿根深便作紫笋茁乘
時出婉娩為我暖栗冽先生早貴重廟論推英拔而今
城東𤓰不記召南茇陋居有逺寄小圃無濶躡還為乆
處計坐待行年匝臘果綴梅枝春杯浮竹葉誰言一萌
動已覺萬木活聊將玉蘂新插向綸巾折　─蘇轍所寓
堂後月季再生─客背有芳叢開花不遺月何人縱斤斧
害意肯留枿偶乗秋雨滋冐土見微茁猗猗抽條穎頗
欲傲寒冽勢窮雖云病根大未容拔我行天涯遠幸此
城南茇小堂劣容臥幽閣粗可躡中無一尋空外有四
鄰匝窺墻數柚實隔屋看椰葉蔥蒨獨此苖愍愍待其
活及春見開敷三嗅何忍折
五言律詩─增─明劉繪月季花─綠刺含煙鬱紅苞逐月開
朝華抽曲沼夕蘂壓芳臺能鬬霜前菊還迎雪裏梅蹋
歌春岸上㡬度醉金杯
七言律詩─增─宋徐積長春花五首─誰言造物無偏處獨
遣春光住此中葉裏深藏雲外碧枝頭常借日邉紅曾
陪桃李開時雨仍伴梧桐落後風費盡主人歌與酒不
教閑却賣花翁　一從春色入花來便把春陽不放囘
雪圃未容梅獨占霜籬初約菊同開長生洞裏神仙種
萬歲樓前錦繡堆過盡白駒都不管綠楊紅杏自相催
　一謝芳菲更不還誰何嬌歩獨盤桓雖於物態為難
有却是時情總易闌日曬香肌難避暑雪濡粉面亦禁
寒等閑莫使人知處長與詩家醉後看　誰與猩猩血
染紅重重疊疊費春工應無暴物侵和氣自有深根藏
暖風每見靈芝三秀了囘看凡艶一時空如環光景循
將徧又到江南梅信通兩枝上疎疎花啓房輕綃重錦
迭為裳更分深淺兩般色不作尋常一面妝蕣有紅華
須鬬艶蘭雖清節亦交香吟翁未暢先投筆為與東君
詠海棠　─原─楊萬里月季花─只道花無十日紅此花無
日不春風一尖已剝臙脂筆四破猶包翡翠茸别有香
超桃李外更同梅鬬雪霜中折來喜作新年看忘却今
晨是季冬
五言絶句─增─宋陳與義月季花─月季花上雨春歸一憑
闌東西南北客更得㡬囘看　紅襟映肉色薄暮無乃
寒園中如許多獨覺賦詩難　─范成大題長春花─染根
得靈藥無時不春風倚䦨與挂壁相伴歳寒中
七言絶句─原─宋韓琦東㕔月季─牡丹殊絶委春風露菊
蕭疎怨晩叢何似此花榮艶足四時長放淺深紅　─增
朱淑真長春花─一枝才謝一枝妍自是春上不與閒縱
使牡丹稱絶艶到頭榮悴片時間　─原─明張新月季花
一番花信一番新半屬東風半屬塵惟有此花開不厭
一年長占四時春
詩散句─增─宋蘇軾─長春如穉女飄揺倚輕颸卯酒暈玉
顔紅綃卷生衣　─楊巽齋─自有嬌紅間蒼葉不隨凡卉
待春囘　─原─百氏集─花落花開無間斷春來春去不相
關　牡丹最貴惟春晩芍藥雖繁只夏初　─張舜民─四
時花不絶　─百氏集─人間不老春　─張耒─月季祇應天
上物　─陳參政─天下風流月季花　─百氏集─春色四時
常在目　但看花開日日紅
詞─原─宋王冠卿採桑子─牡丹不好長春好有箇因依一
兩三枝但是風光總屬伊　當初只為嫦娥種月正明
時敎恁芳菲伴著團圓十二囘　─增─舒亶一落索─葉底
枝頭紅小天然窈窕後園桃李漫成蹊能占得春多少
　不管雪消霜曉朱顔長好年年若許醉花間待拚了
花間老　─原─趙坦庵朝中措─開隨律琯度芳辰鮮艶見
天真不比浮花浪蘂天教月月常新　薔薇顔色玫瑰
態度寳相精神休教歲時月季仙家欄檻長春
别錄─原─種植─春前翦其枝培肥土中時時灌之俟生根
移種輔以屏架花謝結子即摘去花恒不絶或云人家
住宅内不宜種此花
　　(附/録)四季
原─四季花一名接骨草葉細花小色白自三月開至九
月午開子落九月内剖根分種
　　木香
原─木香灌生條長有刺如薔薇有三種花開於四月惟
紫心白花者為最香馥清逺高架萬條望若香雪他如
黄花紅花白細朶花白中朶花白大朶花皆不及
集藻─七言古詩─增─唐邵楚萇題馬侍中燧木香亭─春日
遲遲木香閣窈窕佳人褰繡幕淋漓玉露滴紫蕤緜蠻
黄鳥窺朱萼横漢碧雲歌處斷滿地花鈿舞時落樹影
參差斜入簷風動玲瓏水晶箔
七言律詩─增─宋晁詠之木香─朱簾髙檻俯幽芳露浥煙
霏欲褪妝月冷素娥偏有態夜寒青女不禁香從教春
事年年晩要使詩人日日狂替取秋蘭紉佩好忍隨風
雨受淒凉
七言絶句─増─宋劉敞木香─粉刺叢叢鬬野芳春風搖曵
不成行只因愛學宫妝樣分得梅花一半香　─徐積詠
慎郎中園木香─仙子霓裳曵紺霞瓊姬仍坐碧雲車誰
知十日春歸去獨有春風在慎家　─張舜民木香─庭前
一架已離披莫折長枝折短枝要待明年春盡後臨風
三嗅寄相思　廣寒宫闕王樓臺露裏移根月裏栽品
格雖同香氣俗如何却共牡丹開　─元郝經夢遊木香
洞府─月窓青錦麝塵寒夢遶煙條露蘂看但覺身輕似
蝴蝶種香風物似槐安
詩散句─增─宋張舜民─青春逐流水素質獨輕微　─晁詠
之─喚將梅蘂要同韻羞殺棃花不觧香　─王庭珪─莫惜
金錢買玊英檐前春老過清明
别錄─原─種植─四月中扳條入土泥壅一叚俟月餘根長
自本生枝翦斷移栽可活若翦條扞插多難活荼䕷等
同此法
　　棣棠(按郁李名常棣與此迥别/原譜誤合為一今正之)
原─棣棠花若金黄一葉一蘂生甚延蔓春深與薔薇同
開可助一色有單葉者名金盌性喜水　─增─花鏡─藤本
叢生葉如荼䕷多尖而小邊如鋸齒三月開花圎如小
毬繁而不香其枝比薔薇更弱必延蔓屏樹間
集藻─七言律詩─原─宋梅堯臣棣棠花─更衣入侍宮中貴
韡韡芸黄殿後花鬬色長宜日光近生輝尤喜樹隂斜
依稀􁀙服開風袂約畧仙盤裛露華不與艶桃偷結子
漫天飛去作朝霞
七言絶句─增─宋范成大道傍棣棠花─乍晴芳草競懐新
誰種幽花隔路塵綠地縷金羅結𢃄為誰開放可憐春
詩散句─原─宋宋祁─佛輪千輻細公𢃄萬釘圓
詞─增─宋王采蝶戀花─花為年年春易改待放柔條繫取
長春在宫樣妝成還可愛鬢邊斜作拖枝戴　每到無
情風雨大檢㸃羣芳却是深叢耐揺曵綠蘿金縷帶丹
青傳得妖嬈態
　　茉莉
原─茉莉一名抹厲(見洛陽/名園記)一名没利(見王梅/溪集)一名末利
(見朱/子集)一名末麗(見洪景/盧集)─名抹麗(謂能掩衆花也本草/云末利本梵語無正)
(字隨人㑹/意而已)佛書名鬘華(謂堪以/飾鬘)原出波斯移植南海
丹鉛録北土名柰晉書都人簪柰花是也則此花入中
國乆矣弱莖繁枝葉如茶而大綠色團尖夏秋開小白
花花皆暮開其香清婉柔淑風味殊勝花有草本者有
木本者有重葉者惟寳珠小荷花最貴此花出自暖地
性畏寒喜肥壅以雞糞灌以燖猪湯或雞鵞毛湯或米
泔開花不絶六月六日以治魚水一灌愈茂故曰清蘭
花濁茉莉勿安牀頭恐引蜈蚣一種紅者色甚艶但無
香耳又有朱茉莉其色粉紅有千葉者初開花時心如
珠出自四川　─增─廣東志─雷瓊二州有綠茉莉本如蔦
蘿有黄茉莉名黄馨　─原─花氣味辛熱無毒蒸液作面
脂頭澤長髪潤燥香肌根氣味熱有毒
彚考─原─南越行紀─南越之境五穀無味百花不香惟茉
莉那悉茗二花特芳香不隨水土而變與夫橘北為枳
者異矣彼處女子用綵絲穿花心以為首餙　─增─南方
草木狀─末利花似薔薇之白者香愈於那悉茗　─清異
錄─南漢地狹力貧不自揣度有欺四方傲中國之志每
見北人盛誇嶺海之强世宗遣使入嶺館接者遺以茉
莉文其名曰小南强　─東坡集─東坡謫儋耳見黎女競
簪茉莉含㯽榔戲書几間云暗麝著人簪茉莉紅潮登
頰醉㯽榔　─花經─茉莉二品八命　─三栁軒雜識─茉莉
花為狎客　─捫蝨新話─南中花木有北地所無者茉莉
花含笑花闍提花渠那異花之類以性皆畏寒故茉莉
惟六月六日種者尤盛市中婦女喜簪茉莉東坡所謂
暗麝著人者也製龍涎香者無素馨花多以茉莉代之
　─原─鄭松窓詩注─廣州城西九里曰花田盡栽茉莉及
素馨　─乾淳歲時記─禁中避暑多御復古選德等殿及
翠寒堂納凉置茉莉素馨等南花數百盆於廣庭鼓以
風輪清芬滿殿　─增─丹鉛縂錄─茉莉花見嵇含南方草
木狀稱其芳香酷烈此花嶺外海濵物自宣和中名著
艮嶽列芳草八此居一焉八芳者金蛾玉蟬虎耳鳳毛
素馨渠那茉莉含笑也　─泉南雜志─余廨東所植茉莉
其髙及檐嘗於暑夜設木榻坐其下清芬郁烈可沾眉
髪其地易生如吳中插槿也　─三餘贅筆─曾端伯以茉
莉為雅友張敏叔以茉莉為逺客
集藻─七言古詩─原─宋楊萬里─江梅去去木樨晩芝草石
榴刺人眼茉莉獨立更幽佳龍涎避香雪避花朝來無
熱夜凉甚急走山僮問花信一枝𢃄雨折来歸走送詩
人覔好詩　─增─樓鑰次韻胡元甫茉莉花─殘暑未盡秋
欲来玊刻萬葉瓊英開孤標雅韻一枝足江上紫翠空
成堆素娥常與明月約青女細把輕綃裁主人好事趁
時買買寘此地真宜哉墻間閒地方丈所㡬年累甓裝
層臺春花秋卉方互發胡葵芍藥參徘徊眼明忽見此
竒絶弟畜素馨兄事梅夜深飛香性幽獨未許蜂蝶來
相陪糖甖封餘有閩玊㑹須掃取添花栽吾聞閩山千
萬木人或視此齊蒿萊何如航海上天闕玉色照映琉
璃杯新凉徙倚看不足坐見日影欹庭槐
五言律詩─原─宋劉子翬茉莉花─翠葉光如沃冰葩淡不
妝一番秋早秀徹日坐旁香色照祇園静清囘瘴海凉
倘堪紉作佩老子欲浮湘　─朱子茉莉─曠然塵慮盡為
對夕花明密葉低層幄冰蕤亂玊英不因秋露濕詎識
此香清預恐芳菲盡㣲吟繞砌行　─奉酬圭父茉莉之
作─玊蘂琅玕樹天香知見薫露寒清透骨風定逺含芬
爽致銷煩暑髙情謝曉雲遥憐河朔飲那得醉時聞
七言律詩─增─宋鄭剛中茉莉─小鍤移根帶蘚苔暑中相
對亦佳哉素英吐處祗如玉清思牽人全似梅淺綠翦
羅和葉看真香擣麝逐風来觀君可與酴醿並髙士寕
容俗子陪　─羅願奉簡李叔勤覓茉莉花栽─鄆令風流
太史家早知茉莉有竒葩生嫌衆色空塵滓徧閲餘香
見等差多謝珠璣來座右好將根葉到天涯蜀江紅紫
紛披後初看東南第一花
五言絶句─增─明皇甫汸題茉莉二首─萼密聊承葉藤輕
易繞枝素華堪飾鬘争趁晩妝時　香慣臨風細花偏
映日生若將人試擬小玉定齊名　─陳淳茉莉花─浴起
月到楹柔枝方可折薫風如有情吹簾散香雪
七言絶句─增─宋王庭珪茉莉花三絶句─纖雲捲盡日西
流人在瑶臺宴未休王母欲歸香滿路曉風吹下玉搔
頭　火雲燒野葉聲乾歴眼誰知玊蘂寒疑是羣仙來
下降夜深時聼珮珊珊　逆鼻清香小不分冰肌一洗
瘴江昬嶺頭未負春消息恐是梅花欲返魂　─鄭剛中
茉莉─真香入玉初無信香欲尋人玉始開不是滿枝生
綠葉端須認作嶺頭梅　─范成大謝袁起巖知府送茉
莉二檻─千里移根自海隅風㠶破浪走天吳散花忽到
毘邪室似欲横機試病夫　燕寢香中暑氣清更煩雲
鬢插瓊英明妝暗麝俱傾國莫與礬仙品弟兄　─再賦
二首─薰蒸沉水意微茫全樹飛来爛漫香休向寒鴉看
日影祇今飛燕侍昭陽　憶曾把酒泛湘灕茉莉毬邊
擘荔枝一笑相逢䨇玊樹花香如夢鬢如絲　─原─王十
朋茉莉─茉莉名佳花亦佳逺從佛國到中華老来耻逐
蠅頭利故向禪房覓此花　─增─方岳茉莉─閩雨揉香摘
未稀鈎簾頓覺暑風㣲只應雪外梅花笑自與兒曹入
枕幃　─原─許棐茉莉─荔枝鄉裏玲瓏雪來助長安一夏
凉情味於人最濃處夢囬猶覺鬢邊香　─葉廷珪茉莉
露華洗出通身白沉水薫成換骨香近説根苖移上苑
休慚系出本南荒　─鄭域詠茉莉─玉搓蓮子作尖丸龍
腦薰香簇滿冠好是瑩無紅一㸃若敎紅却不堪看
江奎茉莉─靈種傳聞出越裳何人提挈上蠻航他年我
若修花史列作人間第一香　雖無艶態驚羣目幸有
清香壓九秋應是仙娥宴歸去醉来掉下玉搔頭　─劉
克莊茉莉─一卉能薫一室香炎天猶覺玉肌凉野人不
敢煩天女自折瓊枝置枕傍　─增─徐千里茉莉─炎州綠
女雪為肌十二朱欄月未移香逼簟紋眠不得為渠醒
過打鐘時　─原─趙福元茉莉─刻玉雕瓊作小葩清姿原
不受鉛華西風偷得餘香去分與秋城無限花　─楊巽
齋─臍麝龍涎韻不侔薫風移種自南州誰家浴罷臨妝
女愛把閑花插滿頭　─王右丞─欹煙裛露暗香濃曾記
瑶臺月下逢萬里春囬人寂寞玉顔知復為誰容　香
嚴童子沉薫鼻姑射仙人雪作膚誰向天涯收落蘂發
君顔色四時朱　─百氏集─風流不肯逐春光削玉團酥
素淡妝疑是化人天上至毘那一夜滿城香　─明唐寅
春困無端壓黛眉梳成鬆鬢出簾遲手拈茉莉猩紅朶
欲插逢人問可宜　─增─陳淳茉莉花─茉莉開時香滿枝
鈿花狼籍玉參差茗杯初歇香煙燼此味黄昬我獨知
　─沈氏宜修茉莉花─如許閒宵似廣寒翠叢倒影浸冰
團梅花宜冷君宜熱一樣香魂両樣看
詩散句─原─宋謝景初─萼趺琲珠圓碎簇柔梢垂蔫然經
月餘艶色愈不衰始疑神功化火結丹砂為　─許仲啓
火令行南國彤雲間丹霞之子方熱中濯濯冰雪花植
根郤月盆趣駕七香車　─鄭域─風韻傳天竺隨經入漢
京香飄山麝馥露染雪衣輕　─增─陶弼─海客園林珠樹
木水仙賔從玊簪裳錦挑每作紅絲縷蜂採須成白蜜
房　重譯新離越裳國一枝都掩桂林香養成崖谷黄
蜂蜜羞死江湖白藕房　─原─許野雪─自是天上冰雪種
占盡人間富貴香不煩鼻觀偷馥郁解使心地俱清凉
　─蔣之竒─佛香紅茉莉番供碧玻璃　─王十朋─西域名
花最孤潔東山芳友更清幽　─葉廷珪─名字惟應佛書
見根苖應逐賈胡來　─戴復古─香薫茉莉毬　─鄭域─九
里花田地　─王十朋─日暮園人獻寳珠─增─湛俞─茉莉
曉迷瓊檻白　─原─王右丞─尋得天花伴衆芳
詞─增─宋周密朝中措─綵繩朱乗駕濤雲親見許飛瓊多
定梅魂纔返香瘢半掐秋㾗　枕函釵縷薰篝芳焙兒
女心情尚有第三花在不妨留待凉生　─原─韓元吉南
柯子─五月炎州路千叢撲地開只疑標韻是江梅不道
薰風庭院雪成堆　寳髻瓊瑤綴仙衣翡翠裁一枝長
伴荔枝來甘與玉人和笑插鸞釵　─張孝祥鵲橋仙─北
窓凉透南窓月冷浴罷滿懐風露不知何處有花來但
怪底清香無數　炎州珍産吳人未識天與人間獨歩
冰肌玉骨歲寒時倩閒止堂中留住　─張鎡驀山溪─撫
蓮吟就薝蔔還曾賦相伴更無花倦爐熏日長難度柔
桑葉裏玉碾小芙蕖生竺國長閩山移向玊城住　池
亭竹院宴坐冰圍處綠繞百千叢夜將䦨爭開迎露煞
曾評論嬌媚勝江梅香稱月韻宜風消盡人間暑　─盧
祖臯洞仙歌─玉肌翠袖較似荼䕷瘦㡬度熏醒夜窓酒
問炎洲何事得許清凉塵不到一叚冰壺翦就　晩來
庭户悄暗數流光細摘芳英黯囬首念日暮江東偏為
魂銷人易老幽韻清標似舊正紋簟如波帳如煙更奈
向月明露濃時候　─增─施岳歩月─玉宇薰風寳堦明月
翠叢萬㸃晴雪凍霜不就散廣寒霏屑采珠蓓綠萼露
滋嗔銀艶小蓮冰潔花魂在纖指嫩㾗素英重結　枝
頭香未絶還是過中秋丹桂時節醉鄉冷境怕翻成消
歇玩芳味春焙旋薰貯穠韻水沉頻爇堪憐處輸與夜
凉睡蝶
别錄─原─扦插─梅雨時取新發嫩枝從節折斷將折處劈
開入大麥一粒亂髪纒之插肥土隂濕即活與扦瑞香
法同　─收藏─霜時移北房簷下見日不見霜大寒移入
暖處圍以草薦盆中任其自乾至乾極畧用河水盞許
澆其根僅活其命枝葉上有白色小蟲刮去不然即黄
萎十月入窖中枝頭入地尺許地上加柴柴上加土尺
許封蓋嚴密不透風氣為佳春分後朝南開一孔通氣
立夏後方可出窖見春風早即枯槁出窖後葉落無妨
先放簷下見日色處漸移之日中去上面及周圍舊土
一層再加新土培之二三年後取出全換舊土莫傷根
換土後只澆清水不宜太肥至葉稍大方可澆肥翦去
枯枝梅雨不絶移置簷下若南方冬月只於朝南屋内
掘一淺坑將盆放下以篾籠罩花口傍以泥築實無隙
通風或用綿花子覆根五寸許亦以篾罩罩之用紙封
罩五六日一次將花核取開用冷茶澆之仍以花核壅
之立夏前方可去罩盆中周圍去土一層以肥土塡上
用水澆之大約入夏後三日方可移出露天最怕春風
清明前尤怕風芽發方可灌以糞次年和根取起換土
栽過無不活者如此收藏多年可延　于若瀛曰茉莉
自首夏至秋杪皆花開必薄暮半放冉冉作竒香次晨
則香減霜後猶生朶但漸小耳經大寒無不萎者向余
得一本根下有鐵少許蓋鬻者利其必萎彼鑽核者又
何足異余去其鐵易土而植之灌以腥汁開甚盛遇大
寒藏之暖室歴三歲猶花但榦老花疎總之風氣不宜
也金陵易得每歳購二三本霜後輙棄之　─儲土─每日
屋下掃聚塵土堆積於閑静空屋俟發熱過篩細用
製用─每晩採花取井花水半杯用物架花其上離水一
二分厚紙密封次日花既可簪以水㸃茶清香撲鼻甚
妙花史云聞老人言飲之得肚腹虚飽之症香能散氣
老人氣虚理或有之昔人有異香含異毒之語養老者
愼之　─增─香譜─今多採茉莉蒸取其液以代薔薇　─王
右丞詩注─茉莉花作末和面藥甚竒經歳其香不歇
清供錄─茉莉湯用蜜一兩甘草一分生薑自然汁一滴
同研令極匀調塗在椀中心抹匀不令洋流每於凌晨
採摘茉莉花三十朶將放藥椀盖其花取香氣薫之午
間乃可以㸃用　─快雪堂漫錄─用三白酒或雪酒色味
佳者不滿瓶上虚二三寸編竹為十字或井字障瓶口
不令有餘不足新摘茉莉數十朶線繫其蔕懸竹下離
酒一指許用紙封固旬日香透矣　─野䔩品─茉莉花初
發嫩葉采洗淨同豆腐熝食絶品
　　(附/錄)雪瓣
原─雪瓣一名狗牙似茉莉而瓣大其香清絶出海南
　　(附/錄)紫茉莉
增─草花譜─紫茉莉草本春間下子早開午收一名臙脂
花可以㸃唇子有白粉可傅面亦有黄白二色者
　　素馨
原─素馨一名那悉茗花一名野悉蜜花來自西域枝榦
裊娜似茉莉而小葉纖而綠花四瓣細痩有黄白二色
須屏架扶起不然不克自竪雨中嫵態亦自媚人　─南
方草木狀─那悉茗花與茉莉花皆自西域移植南海南
人愛其芳香競植之
彚考─原─龜山志昔劉王有侍女名素馨冡上生此花因
以得名　─増─升庵詩注─陸賈南中行紀云南中遊女以
綵絲貫素馨為餙事載南方草木狀貫花繞髻至今猶
然　─瓶花譜─素馨六品四命─原─學圃餘疏─素馨出閩
黄者不甚香亦間攜至吾地白者香勝於茉莉但彼中
亦未之見　─增─廣州志─城西九里曰花田彌望皆素馨
花南征錄云南海劉隱時有美人葬於此至今花香異
於他處　花田人以種素馨為業其神為南漢美人故
采摘必以婦女而彼中婦女多不簪戴有詠者曰花田
女兒不愛花縈絲結縷餉他家貧者穿花富者戴明珠
十斛似泥沙　花渡頭在五羊門南岸花販每日分載
素馨至城從此上舟故名
集藻─説─原─明陳憲章素馨説─草木之精氣下發於上為
英華率謂之花然水陸所産妍媸高下美惡之等蓋萬
不齊焉而人於其中擇而愛之凡欲其有益於事非愛
之而溺焉者也産於此邦曰素馨者香清而體白郁郁
盈盈可掬可佩貫四時而不凋供一賞而有餘亦花之
佳者也好事者致於予予既愛之遂益究其用取花之
蓓蕾者與茗之佳者雜貯陶瓶中經宿以俟茗飲之入
焉然則是花之用雖不若麻縷之與菽粟然蓋亦不為
無用也人之資於麻縷為其可以温也資於菽粟為其
可以飽也得之則生不得則死今是花也吾取焉始以
其能郁郁盈盈少裨於茗耳雖不汲汲可也不汲汲由
用之可已也使是花之於人如麻縷之與菽粟然又安
可已哉可已而已不可已而不已引而伸之觸類而長
之於道其庶幾乎治國其庻幾乎
賦─增─明黎遂球素馨賦─登羊城以西望見綠草之田田
匪織雨而含珠乃浮香以如煙弔美人於黄土照明鏡
於青天惟斯花之可認感今昔而相憐爾乃向午如粟
薄暮放蘂望通衢之凝雪列七門而成市得人氣而轉
馥在晩妝之初洗圍寳髻之盤盤貫玉屑而齒齒果並
擲於車前香可分於袖底雜寒具而芬郁蘸琉璃之露
水則有青樓姊妹烏衣兒郎綴流蘇如夾纈挂斗帳之
四方鈎珊瑚之横枝枕琥珀而低昂如香稲之飼鸚鵡
等竹實之供鳳凰羡同心之可結羌觧佩而垂璫於是
重五之晝䨇七之宵或張翠幄於龍舫或方蘭舟為鵲
橋晝則艾虎纍纍朱符飄飄飛八張如比翼馳千舸若
聨鑣蹋歌珠寺燕客西壕買花齊喚餘錢亂抛量三斛
之蒼璣疑乍泣乎老鮫與歌聲兮同貫侵酒氣兮如消
宵則芳蕤作幄新月如鈎海上載求仙之童女水際排
乞巧之髙樓燦明燈於重簷儼列冕之垂旒何玲瓏之
雕玉覆火齊而作舟總貫蘂之所為若鏤冰而籠篝布
經緯以如意象禽魚之優游恒有香以避暑縱無聲而
知秋復有三五之夕月出䑃朧巫壇禮斗神絃舞風白
麟雪獅翠鳳玉龍覆官街以列帳峙重臺而罩櫳咸當
門以結綵聨比户於帡幪被華鬘與纓絡見瓊島之銀
宮齊觀燈而連袂或駕橋而成虹譬遊蜂之出房若舞
蝶之鑽叢聆梵吹於香國見閭巷皆花封乃若愽雅髙
士道古名家知為那悉之茗用代陽羡之茶或云當與
楞嚴同至或傳載自博望之槎比石榴而有馨較菩提
而擅花又烏能起豔質而問之夫是以賦芳草於天涯
七言古詩─增─宋鄭剛中或問茉莉素馨孰優予曰素馨
與茉莉香比肩但素馨葉似薔薇而碎枝似酴醿而短
大率類草花比茉莉體質閑雅不及也─茉莉夭姿如麗
人肌理細膩骨肉均衆葉薿薿開緑雲小蘂大花意淑
貞素馨於時亦呈新蓄香便未甘後塵獨恨雷五雖清
潔珠璣綺縠終坐貧
七言絶句─增─宋蔡襄寄南海李龍圖求素馨含笑花─二
草曾觀嶺外圖開時嘗與暑風俱使君已自憐清福分
得新條過海無　─原─陳與義素馨─羞將姿媚隨花譜愛
伴孤髙上月評獨恨遇寒成弱植色香殊不避梅兄
鄭域素馨─妙香真色自天然羞御鉛華學女妍只向温
柔鄉裏活怕寒不許上林傳　─傅大諫素馨─昔日雲鬟
鎖翠屏只今煙冡伴荒城香銷韻斷無人問空有幽花
獨擅名　─明楊慎素馨花─金碧佳人墮馬妝鷓鴣林裏
鬬芬芳穿花貫縷盤香雪曾把風流惱陸郎
詩散句─原─宋祝穆─細花穿弱縷盤向綠雲鬟　─明林鴻
素馨花發暗香飄一朶斜簪近翠翹
詞─原─宋張鎡菩薩蠻─層層細翦冰花小新隨荔子雲帆
到一露一番開玊人催買栽　愛花心未已摘放冠兒
裏輕浸水晶凉一窩雲影香　─增─史逹祖風入松─素馨
跗萼太寒生多翦春冰夜深綠霧侵凉月照晶晶花葉
分明人臥碧紗㡡淨香吹雪練衣輕　頻伽銜得墮南
薰不受纖塵若隨荔子華清去定空埋身外芳名借重
玊爐沉炷起予石鼎湯聲　─原─劉鎮念奴嬌─調冰弄雪
想花神清夢徘徊南土一夏天香收不起付與蘂仙無
語秀入精神凉生肌骨銷盡人間暑稼軒愁絶惜花還
勝兒女　長記歌酒䦨珊開時向晩笑絶金莖露月浸
闌干天似水誰伴秋孃窓户困殢雲鬟醉欹風㡌總是
牽情處返魂何在玉川風味如許　─尹煥霓裳中序第
一─靑顰粲素靨海國仙人偏耐熱餐盡風香露屑便萬
里凌空肯慿蓮葉盈盈歩月悄似憐輕去瑶闕何人在
憶渠癡小㸃㸃愛輕㨗　愁絶舊遊輕别忍重看鎖香
金篋淒凉清夜簟茀悵杳杳詩魂真化風蝶冷香清到
骨夢十里梅花霽雪歸來也厭厭心事自共素娥説
别錄─增─廣東新語─珠江南岸有村曰莊頭周里許悉種
素馨亦曰花田率以昧爽往摘以天未明見花而不見
葉其稍白者則是其日當開者也旣摘覆以濕布毋使
見日其已開者則置之花客渉江買以歸一時穿燈者
作串與瓔珞者數百人城内外買者萬家富者以斗斛
貧者以升其量花若量珠然花宜夜乗夜乃開上人頭
髻乃開見月而益光艶得人氣而益馥竟夕氤氲至曉
萎猶有餘味懐之辟暑吸之清肺氣又宜作燈雕玉鏤
冰玲瓏四照遊冶者以導車馬故楊用修云粤中素馨
燈天下之至艶者也兒女以花蒸油取液為面脂頭澤
謂能長髪潤肌其為龍涎香餅香串者治以素馨則韻
味愈逺隆冬花少曰雪花摘經數日乃開夏月花多瓊
英狼籍入夜滿城如雪觸處皆香　廣中七月七日多
為素馨花艇遊泛海珠及西濠香浦秋冬作火清蘸則
千門萬户皆挂素馨燈結為鸞鳳諸形或作流蘇寳帶
葳蕤間以朱槿以供神或當宴㑹酒酣出素馨毬以獻
客客聞寒香而沉醉以醒以挂複斗帳中雖盛夏能除
炎熱枕簟為之生凉諺曰㯽榔辟寒素馨辟暑故粤人
以二物為貴獻客者先以㯽榔次以素馨
　　含笑
原─本草─含笑出海南有紫白二種　─遯齋閑覽─南方花
木北地所無者大含笑小含笑其花常若菡蓞之未敷
者故有含笑之名　─草花譜─含笑花開不滿若含笑然
　─捫蝨新話─含笑有大小小含笑香尤酷烈有四時花
惟夏中最盛又有紫含笑茉莉含笑皆以日西入稍隂
則花開初開香尤撲鼻予山居無事毎晚凉坐山亭中
忽聞香風一陣滿室郁然知是含笑開矣
彚考─增─東坡廣州蒲澗寺詩注─山中多含笑花　─花經
含笑花二品八命　─澄懐錄─韓熙載云對花焚香含笑
宜麝
集藻─賦─增─宋李綱含笑花賦有序─南方花木之美者莫
若含笑綠葉素榮其香郁然是花也方䝉㤙而入幸價
重一時故感而為之賦其辭曰夫何嘉木之姝嫮兮藹
芬馥之芳容結孤根於暖地兮披素豔於幽叢炫麗景
之遲遲兮浥零露之濃濃黙凝情而不語兮獨含笑於
春空其笑伊何粲兮巧倩洞户初啓曲欄乍見驚鄰女
之窺牆疑寵姬之教戰鄙妖姿之齲齒謝啼妝之半面
態有餘情忽焉改觀國香無敵秀色可餐抱貞潔之雅
志舒婉孌之歡顔寧解頥而啓齒方墮珥而攲冠苞温
潤以如玉吐芬芳其若蘭俯者如羞仰者如喜嚮日嫣
然臨風莞爾豈褰幃而觀跛將忘懐於射雉輕可買之
千金重廻眸之百媚拔類邁倫孰與為比汎㶑酷烈綽
約嬋娟翠葉擁鬢綠萼承顴嗅之彌馨察之愈妍信色
香之俱美何扈芷而握荃若夫萱草忘憂合歡蠲忿採
杜若於洲中搴芙蓉於澤畔藝菊百畦滋蕙九畹挈長
度美固不可一槩而論也方將移自南國置之玉堂違霜
雪之淒冷依日月之末光慿雕檻而凝彩度芝閣而飄
香破顔一笑掩乎羣芳誠可以承天寵而植椒房者乎
七言律詩─增─宋楊萬里含笑花─菖蒲節序芰荷時翠羽
衣裳白玊肌暗折花房須日暮遥將香氣報人知半開
微吐長懐寳欲説還休竟俛眉樹脆枝柔惟葉健不消
更畫只消詩　─許仲啓含笑花一㸃𤓰香破醉眠誤他
詩客枉流涎如何滴露牛心李化作垂頭玉井蓮初喜
曉光將莞爾竟羞嬌影不嫣然忽看吐下金櫻核䔩䔩
聲乾暮葉邊
五言絶句─增─宋徐致中含笑花─𤓰香濃欲爛蓮莟碧初
匀含笑如何處低頭似愧人　歲寒集─薄薄沉薫骨英
英玉煉煙惱人風味别斗帳夢中間
七言絶句─增─宋楊萬里含笑花二首秋來二笑再芬芳
紫笑何如白笑强只有此花偷不得無人知處忽然香
　薰風破曉碧蓮含密意猶低白玊顔一粲不曾容易
發清香何自徧人間　─陸游聞傅氏莊紫笑花開急棹
小舟觀之─日長無奈清愁處醉裏來尋紫笑香漫道閒
人無一事逢春也作蜜蜂忙　─劉克莊含笑花─春風滿
面喜津津縱有癡拳不忍嗔竊恐意觀安注脚笑他何
事與何人　─許仲啓含笑花─獻笑佳人絶可憐姿姿靨
輔巧承顴一枝不用千金買雨洗風吹却粲然　─蕭文
仙含笑─肥樣雕成玊色仙碧瑶幢裏粲嬋娟道渠觧笑
何曾笑只合更名小白蓮　─金施宜生含笑花─百歩清
香透玉肌滿堂皓齒轉明眉搴帷彼客相迎處射雉春
風得意時
詩散句─增─宋鄧潤甫─自有嫣然態風前欲笑人涓涓朝
泣露盎盎夜生春　─劉濤─未嘗逢露齒只恐欲傾城
丁謂─草觧忘憂忘底事花名含笑笑何人　─蘇軾─而今
只有花含笑笑道秦皇欲學仙　─百氏集─試問嫣然如
可買㑹須一笑與千金　深情厚意知多少盡在嫣然
一笑中　─蘇軾─涓涓滴露紫含笑　花非識面常含笑
詞─增─宋無名氏楊栁枝─綠蠟芳趺雪一包綻瓊梢清香
却暑賞堂㘭晩風飄　笑靨含羞藏碧葉為誰嬌長隨
茉莉展輕綃伴良宵
　　指甲花
增─南方草木狀─指甲花其樹高五六尺枝條柔弱葉如
嫩榆與那悉茗末利花皆雪白而香不相上下亦自大
秦國移植於南海而此花極繁細纔如半米粒許彼人
多折置襟袖間盖資其芳馥爾一名散沫花　─北户錄
指甲花花細白絶芳香番人種之未詳其名波斯移植
中夏如金錢花也本出外國大同二年始來中土　─草
花譜─指甲花生杭之諸山中花小如蜜色而香甚用山
土移歸土盆中亦可供玩　─原─指甲花夏月開香似木
樨可染指甲過於鳯仙花有黄白二色
集藻─七言絶句─増─宋鄭剛中題異香花俗呼指甲花小
比木犀無醖藉輕黄碎蘂亂交加邦人不觧稱誰説一
地稱為指甲花
　　凌霄花
原─凌霄花一名紫葳(本草云俗謂赤艷曰紫/葳葳此花赤艶故名)一名陵苕
(爾雅云苕陵苕黄華蔈白華茇注云一名陵時華色異/名亦不同疏云黄華名蔈白華名茇别花色之名也詩)
(小雅鄭箋云陵苕之華紫赤而繁而此云/黄白者盖就紫色之中有黄紫白紫耳)一名女葳一
名茇華一名武威一名瞿陵一名鬼目處處皆有多生
山中人家園圃亦栽之野生者蔓纔數尺得木而上即
髙數丈蔓間鬚如蝎虎足附樹上甚堅牢乆者藤大如
杯春初生枝一枝數葉尖長有齒深青色開花一枝十
餘朶大如牽牛花頭開五瓣赬黄色有數㸃夏中乃盈
深秋更赤八月結莢如豆角長三寸許子輕薄如榆仁
如馬兠鈴仁根長亦如兠鈴根秋深采之隂乾花及根
甘酸微寒無毒治婦人産乳餘疾崩中癥瘕血閉寒熱
羸痩莖葉苦平無毒主治熱風身癢遊風風疹瘀血喉
痺熱痛凉血生肌
彚考─增─詩小雅─苕之華芸其黄矣─傳─苕陵苕也將落則
黄　苕之華其葉靑靑─傳─華落葉靑靑然　─老學庵筆
記─凌霄花未有不依木而能生者惟西京富鄭公園中
一株挺然獨立高四丈圍三尺餘花大如杯旁無所附
宣和初景華苑成移植於芳林殿前畫圖進御　─三栁
軒雜識─凌霄花為勢客　─花經─凌霄花六品四命　─原
本事集─西湖藏春塢門前有二古松各有凌霄花絡其
上詩僧清順常晝臥其下子瞻為郡一日屏騎從過之
松風搔然順指落花覓句子瞻為作木蘭花詞　─增─嵩
山記─初祖庵前有三花樹盖凌霄藤附檜而生者也花
正開深紅可愛自逹磨未至時有之　─原─學圃餘疏─凌
霄花纒竒石老樹作花可觀大都與春時紫藤皆園林
中不可少者　─花史─富鄭公居洛其家圃中凌霄花無
所因附而特起歳乆遂成大樹髙數尋亭亭可愛朱弁
曰是花豈非草木中豪傑乎所謂不待文王而猶興者
也
集藻─賦─增─宋梅堯臣凌宵花賦─厥草惟天厥木惟喬草
有柔蔓木有繁條緣根兮附蔕布葉兮敷苖朱華粲兮
下覆本榦蔽兮不昭嗟兮此木幾歳幾年而至於合抱
夫何此草一旦一夕而遂曰凌霄是使藜藿蒿艾慕髙
豔而仰翹翹也安知蘋藻自潔蕙蘭自芳芙蓉出汙而
自麗芝菌不根而自長或紉佩帶或采頃筐或製裳於
騷客或登歌於樂章故得為馨為薦為嘉為祥皆無附
著亦以名揚奚必託危柯而後昌吾謂木老多枯風髙
必折當是時將恐摧為朽荄不復萌蘖豈得與百卉並
列也邪
五言古詩─增─唐白居易有木詩─有木名凌霄擢秀非孤
標偶依一株樹遂抽百尺條託根附樹身開花寄樹梢
自謂得其勢無因有動揺一旦樹摧倒獨立暫飄颻疾
風從東起吹折不終朝朝為拂雲花暮為委地樵寄言
立身者勿學柔弱苖　─原─宋梅堯臣凌宵花─草木不觧
行隨生自有理觀此引蔓柔必慿髙樹起氣類固有合
縈纒豈由已仰見蒼虯枝上發彤霞蘂層霄不易凌樵
斧者誰子一日摧作薪此物當共萎　─曾肇凌霄花─凌
霄體纖柔枝葉工託麗靑靑亂松樹直榦遭蒙蔽不有
嚴霜威焉能辨堅脆　─增─范浚凌霄花─栽松待成隂種
漆擬作器人皆笑艱拙往往得後利君看植凌霄百尺
蔓柔翠新花鬱煌煌照日吐妍媚風霜忽揺落大木亦
凋瘁視爾託根生枯莖無殘蔕先榮疾蕭瑟物理固難
恃凌霄亟芳華衰歇亦容易　─明髙啓瞻木軒并序─道
士李𤣥修所居庭有凌霄花依樹而生近樹伐而凌霄
獨存因以名室求予賦詩凌霄託髙樹引蔓日已長纒
緜共春榮幽花藹敷芳髙樹忽見伐無依向風霜亭亭
還自持柔姿喜能強君子貴獨立倚附非端良覽物成
感歎為君賦新章
七言古詩─增─宋陸游凌宵花─庭中青松四無鄰凌霄百
尺依松身髙花風墮赤玊盞老蔓煙濕蒼龍鱗古来豪
傑少人知昂霄聳壑寧自期抱才委地固多矣今我撫
事心傷悲
七言絶句─增─唐歐陽炯凌霄花─凌霄多半繞棕櫚深染
梔黄色不如滿樹㣲風吹細葉一條龍甲颭清虚　─原
宋楊繪凌霄花直饒枝榦凌霄去猶有根原與地平不
道花依他樹發强攀紅日鬭妍明　─賈昌朝凌霄花─披
雲似有凌雲志向日寧無捧日心珍重青松好依託直
從平地起千尋　─増─范成大壽櫟堂前小山峰凌霄花
盛開蔥蒨如畫因名之曰凌霄峰─天風揺曳寳花垂花
下仙人住翠微一夜新枝香焙暖旋薰金縷綠羅衣
山容花意各翔空題作凌霄第一峰門外輪蹄塵撲地
呼來借與一枝笻　─陸游遊彌牟菩提院庭下有凌霄
藤附古楠其髙數丈花已零落滿地─絳英翠蔓亦佳哉
零亂空庭碼碯杯徧雨新花天有意定知閒客欲閒來
　─原─趙汝囘凌霄花─嫋嫋枯藤淺淺葩夤緣直上照殘
霞老僧不作因依想將謂青松自有花
詩散句─原─宋曾鞏─固知臭味非相類其柰縈纒不自由
　　─蔣梅邊─引蔓閒花欲透雲托身下倚老松根　─唐杜
　甫─古苕生迮地
　詞─原─宋蘇軾減字木蘭花─雙龍對起白甲蒼髯煙雨裏疎影
　微香下有幽人晝夢長　湖風清輭䨇鵲飛来爭噪晩
　翠颭紅輕時墮凌霄百尺英
　别錄─原─禁忌─凌霄花用以蟠繡大石殊可觀玩但鼻聞
　傷腦花上露入目令人曚孕婦經花下能墮胎不可不
　愼
　
　
　
　
　
　
　
御定佩文齋廣羣芳譜卷四十三
　欽定四庫全書
御定佩文齋廣羣芳譜卷四十四
　　花譜
　　　蘭蕙(按蘭花蕙花一類二種黄庭堅之説最明然/皆非古之所謂蘭草蕙草也蘭草今之都梁)
　　　　(香蕙草今之零陵香唐宋本草載之甚詳朱子/楚辭證可為確據今以蘭花蕙花合為一譜蘭)
　　　　(草蕙草附錄於/後以備叅考)
　増─爾雅翼─蘭之葉如莎首春則茁其芽長五六寸其杪
　作一花花甚芬香大抵生深林之中微風過之其香靄
　然逹於外故曰芝蘭生於深林不以無人而不芳又曰
　株穢除兮蘭芷覩以其生深林之下似慎獨也故稱幽
　蘭江南蘭只在春芳荆楚及閩中者秋復再芳蘭與蕙
　甚相類其一榦一花而香有餘者蘭一榦五六花而香
　不足者蕙(説本黄/庭堅)今人稱蘭為幽蘭蕙為蕙蘭蕙大抵
　似蘭花亦春開蘭先而蕙繼之皆柔荑其端作花蘭一
　荑一花蕙一荑五六花香次於蘭　─本草宼宗奭曰蘭
　葉濶且勒長及一二尺四時常青花黄綠色中間瓣上
有細紫㸃春芳者為春蘭色深秋芳者為秋蘭色淡李
時珍曰生近處者葉如麥門冬而春花生福建者葉如
菅茅而秋花原蘭幽香清逺馥郁襲衣彌旬不歇常
開於春初雖冰霜之後高深自如故江南以蘭為香祖
又云蘭無偶稱為第一香紫梗青花為上青梗青花次
之紫梗紫花又次之餘不入品趙時庚金漳蘭譜云紫
蘭有陳夢良(色紫每幹十二萼花頭極大為紫花之冠/至若朝暉微照曉露暗濕則灼然騰秀亭)
(然露竒歛膚傍幹團圓四向婉媚嬌綽竚立凝思如不/勝情花三片尾如𢃄微青葉三尺頗覺弱黯然而綠背)
(雖似劎脊至尾稜則輭薄斜撒粒許帶緇最為難種故/人稀得其真者種用黄浄無泥瘦沙忌肥恐致腐爛)
吳蘭(色深紫有十五萼幹紫莢紅得所養則岐而生至/有二十萼花頭差大色映人目如翔鸞翥鳯千態)
(萬狀葉髙大剛毅勁節蒼然可愛不堪受/肥須以清茶沃之冀得其本生土地之性)潘花(色深紫/有十五)
(萼幹紫圓匝齊整疎密得宜疎不露幹宻不簇枝綽約/作態窈窕逞姿真所謂艶中之艶華中之華也愈久愈)
(見精神使人不能捨去花中近心處色如吳紫艶麗過/於衆花葉則差小於吳峭直雄健衆莫能及其氣特深)
(未能受肥清茶沃/之二種用赤沙泥)趙師博(色紫十五萼初萌甚紅開時/若晚霞燦目色更晶明葉勁)
(直肥聳超/出羣品)金稜邊(色深紫十二萼出於長泰陳家色如/吳蘭片則差小葉亦勁健所可貴者)
(葉自尖處分二邊各一線許映日如金線紫花品外/之竒用黄色麤沙和泥少添赤沙泥妙半月一用肥)白
蘭有濟老(色白有十二萼標致不凡如淡妝西子素裳/縞衣不染一塵葉似施花更髙一二尺得所)
(養則岐而生亦號一線紅白花之冠宜/溝中黒沙泥和糞種愛肥一任澆灌)竈山(一名綠衣/郎有十五)
(萼色碧玉花枝開體膚鬆美顒顒昻昻雅特閑麗真蘭/中之魁品也毎生並蔕花幹最碧葉綠而瘦薄如苦蕒)
(菜山下流聚沙泥/種亦可肥戒多)黄殿講(一名碧玉幹西施花色微黄/有十五萼並幹而生計二十)
(五萼或迸於根葉細最綠肥厚花頭似開不開苐幹雖/高而實痩葉雖勁而實柔且朶不起稭根有萎葉是其)
(所短/者耳)李通判(色白十五萼峭特雅淡追風浥露如泣如/訴人多愛之以較鄭花則減一頭地用泥)
(同竈/山)葉大施(葉劎脊最長/惜不甚勁直)惠知客(色白有十五萼賦質/清癯團簇齊整嬌柔)
(痩潤花英淡紫片尾凝黃葉雖/綠茂但頗柔弱用泥同濟老)馬大同(色碧而綠有十/二萼花頭微大)
(間有向上者中多紅暈葉則髙聳蒼然肥厚花/幹勁直及其葉之半一名五暈絲以上俱上品)鄭少舉
(色白十四萼瑩然孤潔極為可愛葉脩長散亂所謂蓬/頭少舉也有數種花有多少葉有輭硬之别白花之能)
(生者無出於此其花之資質可愛為羣花翹楚用糞壤/泥及河沙内用草鞵屑鋪四圍種之累試甚佳大凡用)
(輕鬆泥/皆可)黄八兄(色白有十二萼善於抽幹頗似鄭花葉/綠而直惜幹弱不能支持耳用泥同濟)
(老/)周染(色白十二萼與鄭花無異但幹短/弱用泥同鄭少舉以上俱中品)夕陽紅(花八/萼花)
(片微尖色則凝紅如夕陽返照肥瘦任意當視沙之/燥濕蓄雨水沃之令色綠為妙觀堂主名弟亦同)觀
堂主(花白有七萼花聚如簇葉/不甚髙可供婦女時妝)名弟(色白有五六萼花/似鄭葉最柔輭如)
(新長葉則舊葉/墮換人多不種)弱腳(色綠大如鷹爪一幹一花比葉髙/二三寸葉痩髙二三尺入臘方花)
(香馥可愛外有雲嶠朱花青/蒲玉小娘之類以上俱下品)魚魫蘭(又名趙花十二萼/花片澄澈如魚魫)
(沉水中無影葉勁綠此白花品外/之竒山下流聚沙泥種戒肥膩)　─增─王貴學蘭譜─陳
夢良(有二種一紫幹一白幹花色/淡紫大似鷹爪排釘甚疎)趙十使(即師博色淡/壯者十四五)
(萼葉色深綠花似仙/霞葉之脩勁不及也)何蘭(壯者十四五萼繁而低壓冶/而倒披花色淺紫似陳蘭苐)
(花幹壯而何則瘦陳葉尾焦而何則否或名潘蘭有紅/酣香醉之狀經雨露則嬌困號醉楊妃不常發似仙霞)
大張青(色深紫壯者十三萼花有二種大張花多小張/花少大張幹花俱紫葉亦肥痩勝小張慳於發)
(花/)蒲統領(色紫壯者十數萼淳熙間蒲統領引兵逐冦/忽見一所似非人世四周幽蘭欲摘而歸一)
(老叟前曰此蘭有神主之/不可多摘取數頴而歸)陳八斜(色深紫壯者十餘萼/發則盈盆花類大張)
(青幹紫過之葉綠而尾/蒲下垂間有一葉䨇花)淳監粮(色深紫多者十萼叢生/並葉幹曲葉髙三尺厚)
(而且直其色尤紫大紫壯者十四/萼出於長泰以上俱紫色中品)許景初(十二萼者花/色鮮紅葉頗)
(散垂綠/亦不深)石門紅(其色紅壯者十二萼花肥而促色紅而/淺葉雖麤亦不甚髙滿盆則生亦云趙)
(蘭小張青色紅多有八萼/淡於石門紅花幹甚短)蕭仲紅(色如褪紫多者十二/萼葉綠如芳茅其餘)
(幹纖長花亦離疎/時人呼為花梯)何首座(色淡紫壯/者九萼)林仲禮(色淡紫壯/者九萼花)
(半開而下視葉勁/而黄一云仲美)粉妝成(色輕紫多者八萼類陳/八斜花與葉亦不甚都)茅蘭
(其色紫長四寸有餘壯者十六七萼結實其破/如線夏至抽箆春前花開以上俱紫色下品)鄭白羊
(色碧多者十五萼岐生過之其/跗尤碧交秋乃花或又謂大鄭)仙霞(九十蘂色白鮮者/如濯含者如潤得)
(之泰/邑)朱蘭(得於朱僉判色黄多者十一萼花頭似/開倒向一隅若蟲之蠧幹葉長而痩)雲嶠
(色白壯者七萼花大紅心鄰於小張以所得/地名葉深厚於小張雲嶠海島之精寺也)林郡馬(其/色)
(綠出長泰壯者十/三萼葉厚而壯)青蒲(色白七萼挺肩露頴似碧玉而/葉低小僅尺有五寸花尤白葉)
(綠而小/直而脩)獨頭蘭(色綠一花大如鷹爪幹髙二寸葉類麥/門冬入臘方薰馥可愛建浙間謂之獻)
(歲正山鄉有/之間有䨇頭)碧蘭(始出於興化龜山院花有十/四五萼與葉齊以上皆白色)─原─建
蘭(莖葉肥大蒼翠可愛其葉獨濶今時多尚之葉短而/花露者尤佳若非原盆須用火燒山土栽根甚甜招)
(蟻以水奩隔之水須日換恐起皮則蟻易度頻分則根/舒花開不絶此已試妙法也澆洗須如法又有按月培)
(植之方乃閩中士/紳所傳宜照行之)杭蘭(惟杭城有之花如建蘭香甚一/枝一花葉較建蘭稍濶有紫花)
(黄心色若臙脂有白花黄心白若羊脂花甚可愛取大/本根内無竹釘者用横山黄土揀去石塊種之見天不)
(見日澆以羊鹿糞水花茂盛雞鵞毛水亦可若澆灌得/宜来歳花發其香勝新栽者逺甚一説用水浮炭種之)
(上盖青苔花茂頻灑水花香/花紫白者名蓀出法華山)其類有春蘭夏蘭秋蘭素
蘭石蘭竹蘭鳳尾蘭玉梗蘭春蘭花生葉下素蘭花生
葉上至其綠葉紫莖則如今所見大抵林愈深而莖愈
紫爾劉次莊樂府集云沅澧所産花在春則黄在秋則
紫然春黄不如秋紫之芳馥也凡蘭皆有一滴露珠在
花蘂間謂之蘭膏不啻沆瀣多取則損花
彚考─原─易繫辭─同心之言其臭如蘭─禮記内則婦或
賜之茝蘭則受而獻諸舅姑　左傳─鄭文公有賤妾曰
燕姞夢天使與已蘭曰余為伯鯈余而祖也以是為而
子以蘭有國香人服而媚之如是既而文公與之蘭而
御之辭曰妾不才幸而有子將不信敢徴蘭乎公曰諾
生穆公名之曰蘭　─增─史記禮志椒蘭芬茝所以養鼻
也　─原─晉書文苑傳─羅含字君章桂陽耒陽人也致仕
還家階庭忽蘭菊叢生人以為德行之感焉　增易通
卦驗─十一月廣莫風至則蘭射干生　─原─家語孔子曰
與善人處如入芝蘭之室久而不聞其香則與之俱化
　芝蘭生於深谷不以無人而不芳君子修道立德不
為困窮而改節─増─列子─薦以梁肉蘭橘─荀子─民之
好我芬若椒蘭也　─原─文子─日月欲明浮雲盖之叢蘭
欲發秋風敗之　─增淮南子─蘭芝以芳未嘗見霜─原
説苑─十歩之内必有芳蘭　風俗通漢尚書郎每進朝
時懐香握蘭口含雞舌香　增洛陽伽藍記大覺寺廣
平王環捨宅林池飛閣比之景明至於春風動樹則蘭
開紫葉秋霜降草則菊吐黄華　─採蘭雜志─蘭待女子
同種則香故名待女─原─汗漫錄─王摩詰貯蘭用黄磁
斗養以綺石累年彌盛　─曲江春宴錄─霍定與友生遊
曲江以千金募人竊貴侯亭榭中蘭花插帽兼自持往
羅綺叢中賣之士女争買抛擲金錢　─增清異錄─唐保
大二年國主幸飲香亭賞新蘭詔苑令取滬溪美土為
馨烈侯擁培之具　─致虚閣雜爼─晁采閣中蘭花始發
其姑命目之應聲目曰隱於谷裏顯於澧潯貴比於白
玉重匹於黄金既入燕姬之夢還鳴宋玉之琴其慧敏
如此　─臥龍行記寺有崇蘭數百本秀發巖石間㣲風
透香所至芬郁　─三餘贅筆張敏叔以十二花為十二
客蘭為幽客　─花經─蘭一品九命蕙二品八命　─澄
懐録韓熙載云對花焚香蘭宜四絶　─佩楚軒客談高
疎仙玉峰山四畔皆幽蘭日採數十花酌明水箋離騷
自謂靈均有知當領吾意也　雞足山記静雲庵僧寮
盆蘭敷華皓潔如雪─泉南雜志─九節蘭花易植不若
吳中所欽静宇中雖若棋列亦不甚香　─閩部疏蘭以
建名而福興四郡尤甚民家無大小皆傳種之然絶不
生山間不知種所自来大都以玉魫為最四季開者為
珍─原─學圃餘疏建蘭盛於五月畏風畏寒畏䑕畏蚓
畏蟻其根甜為蟻所逐養者常以水奩隔不令得入予
作一屋於竹林南外施兩重草蓆坎地令稍深貯蘭於
其上無風有好日開門暴之所畜二三十盆無不盛花
者其種亦多玉魫為第一白幹而花上出者是也次四
季次金邊名曰蘭其實皆蕙也閩産為佳贑州蘭花不
長勁價常減半　一莖一花者曰蘭宜興山中特多南
京杭州俱有雖不足貴香自可愛宜多種盆中今日絶
重建蘭却只是蕙見古人畫蘭殊不爾虎邱戈生曾致
一盆葉稀而長稍麤於興蘭出數蘂正春初開花特大
於常蘭香亦倍之經月不凋酷似馬逺所畫戈云得之
他方今尚活花時當廣求此種以備春蘭之絶品　─增
荆溪疏─蘭出荆溪者葉柔花弱比閩浙産不同又易致
龍池銅官之間彌坂盈谷山人杖挑藤束筐筥登市每
歳正二月之交負而入郭者價賤於土人行市中衣袂
皆馥─珍珠船─世稱三友竹有節而嗇花梅有花而嗇
葉松有葉而嗇香惟蘭獨並有之　─花史宋羅畸元祐
四年為滁州刺史明年治廨宇於堂前植蘭數十本為
之記曰予之於蘭猶賢朋友朝襲其馨暮擷其英攜書
就觀引酒對酌　吳孺子藏蘭百本静開一室良適幽
情　─一統志浙江蘭谿縣蘭隂山多蘭蕙武義菊妃
山多蘭菊南昌府寧州内有石室北多蘭茝　─福建
志─福安縣白雲山上有庵庵前兩池産蘭玉色向午開
浮水面過時即沉人呼為午時蘭　四川志慶符縣南
石門山一名蘭山其林薄中多蘭原─勾踐種蘭渚山
王右軍蘭亭是也今會稽山甚盛餘姚縣西南並江有
浦亦産蘭其地曰蘭墅洲自建蘭盛行不復齒及移入
吳越輙凋有善藏者售之輙得髙價而香終少減　蜂
採百花俱置股間惟蘭則拱背入房以獻於王物亦知
蘭之貴如此
集藻─序─原─明王世貞續蘭譜序─閩多蘭趙時庚王貴學
氏皆閩人故後先能譜蘭諸所以為蘭之事盡矣而吾
老友張應文氏顧又能為續蘭譜其所以為蘭之事又
大出於二譜之外而又能為歌詩古今體幾百篇以侈
之若杲禪師悟後雋語百出而百不窮張君吾吳人也
酈道元髙陽注江南水經歐陽永叔廬陵譜洛中牡丹
不是過也予不能從嵇含曉南中花木意亦不大好之
顧獨好蘭而不甚曉其事與所以滋培之理友人有見
貽者至冬輙萎敗亦任之而已今從張君譜稍得其事
與理而圜居力不能致今者似别得䇿第手靖節栗里
譜與其詩各一編陸羽張又新水譜各一編蔡君謨茶
綠一編以佐張君之二譜而日與之徜徉於峭蒨青蔥
之下閒歌陶詩渴則拈茶水譜隨意讀之覺此身如入
陽羡吸中泠已徐翻張君所纂譜詠其得意句鼻觀習
習芬馥兩腋風舉作天際真人想又何必左擁陳良紫
右侍魚魫白而後快哉或曰蘭之傳自屈子騷始也子
何以不騷而靖節之是援且不虞彼蘜忌哉曰不然蘭
君子也貴而大國賤而幽谷所為香不改也屈子才大
於蘭而志趣不一吾故取陶氏焉今之蘜麗矣非陶氏
蘜也以故不能與蘭偕蘭亦不受妒不爾寧無東籬數
枝以伴我九畹哉吾取蘭而陶之取陶而蘭之即屈子
所不能妒而况蘜也張君善吾言識而弁於簡端
題跋增宋黄庭堅書幽芳亭─士之才德蓋一國則曰國
士女之色蓋一國則曰國色蘭之香蓋一國則曰國香
自古人知貴蘭不待楚之逐臣而後貴之也蘭甚似乎
君子生於深山叢薄之中不為無人而不芳雪霜凌厲
而見殺來歲不改其性也是所謂遯世無悶不見是而
無悶者也蘭雖含香體潔平居與蕭艾不殊清風過之
其香藹然在室滿室在堂滿堂是所謂含章以時發者
也然蘭蕙之才德不同世罕能别之予放浪江湖之日
久乃盡知其族蓋蘭似君子蕙似士夫大槩山林中十
蕙而一蘭也離騷曰予既滋蘭之九畹又樹蕙之百畝
招魂曰光風轉蕙泛崇蘭是以知楚人賤蕙而貴蘭久
矣蘭蕙叢出蒔以沙石則茂沃以湯茗則芳是所同也
至其發華一榦一華而香有餘者蘭一榦五七華而香
不足者蕙蕙雖不若蘭其視椒榝則逺矣世論以為國
香矣乃曰當門不得不鋤山林之士所以徃而不返者
耶周必大跋楊无咎畫秋蘭鄉人徐丙示予楊无咎
手畫香草題曰秋蘭後有兵部侍郎章茂獻國子博士
湯君實跋語其説特未定也予老而學圃問諸園丁則
曰春蘭夏芷秋蕙冬蓀葉莖花色徃徃多寡不同予異
其説徧以古書考之屈原離騷經紉秋蘭以為佩張衡
東京賦秋蘭被涯又思𤣥賦幽蘭可喻潘尼贈河陽詩
流聲秋蘭之類言蘭以秋而花也屈原九歌春蘭秋菊
陸機庭中竒樹詩勸友蘭時徃注春時也梁元帝詩春
蘭本無絶唐太宗詩春暉開紫苑淑氣媚蘭湯之類此
言蘭以春而花也宋玉招魂賦光風轉蕙泛崇蘭抱朴
子春蕙秋蘭陸機悲歌行春芳傷客心蕙草饒淑景是
蕙亦可言春矣本草圖經蕙七月中旬開花至香是蕙
亦可言秋矣故騷經曰蘭芷變而不芳荃蕙化而為茅
蓋合四者而言之湘君歌亦云薜荔拍兮蕙綢蓀橈
兮蘭旌湘夫人則並言荃壁蘭橑蕙櫋芷葺司馬相如
長門賦摶芬若以為枕席荃蘭而茝香乃知四時香草
同出異名葉常青而花隨時自屈宋至漢唐皆於蘭蕙
互言春秋豈邵伯温見聞錄證黄氏之誤而已然則園
丁之説未為無據所謂禮失求之野歟
辨─原─宋朱子楚辭辨證─蘭蕙二物本草言之甚詳劉次
莊云今沅澧所生花在春則黄不若秋紫之芬馥又黄
魯直云一幹一花而香有餘者蘭一幹數花而香不足
者蕙今按本草所言之蘭雖未之識然而云似澤蘭則
今處處有之蕙則自為零陵香尤不難識其與人家所
種葉類茅而花有兩種如黄説者皆不相似大扺古之
所謂香草必其花葉皆香而燥濕不變故可刈而為佩
若今之所謂蘭蕙則其花雖香而葉乃無氣其香雖美
而質弱易萎皆非可刈而佩者也　─明王象晉正譌蘭
之為世重尚矣今世重建蘭北方尤為難致間得一本
置之書屋愛惜鄭重即拱璧不啻也及詳閲載集如遯
齋閑覽楚辭辨證本草綱目草木疏諸書乃知今所崇
尚皆非靈均九畹故物至有謂春花為蘭秋花為蕙者
其視紉秋蘭為佩之語不刺謬乎
傳─原─明方宇蘭馨傳友姓蘭名馨字汝清號無知子始
祖國香草姓也鄭文公妾燕姞夢天與國香倚䦨寤而
生子公異之物色求香得之幽谷賜姓蘭志倚䦨也加
草不忘本也香後獨茂修德芬芳隱居深山雖困窮未
嘗改節仲尼稱為善人君子又傷其老草莽遺琴操以
彰其美識者亦曰使際風動時香名豈終泯乎自是子
孫蕃衍布散諸國楚屈原延之九畹每飯不忘忠憤不
平之氣頼之以洩原感其德佩服終身晉有鄰玉樹者
謝安處之庭堦視如子弟至今詠蘭氏必曰謝庭歴唐
而宋曰猗曰皐猗受知韓愈亦困窮愈曰揚揚其香不
採何傷盖美之也皐為朱元晦友後病歸元晦思之有
願托孤根歳晏為期之句其冒姓者楚有枻漢有臺晉
有亭又有善釀者武帝飲之甘呼蘭生而不名枻與桂
櫂同舟事君有濟川功臺於章帝時遊太學與崔駰私
論武帝善惡事聞下有司臺自訟獲免拜令史亭好山
水家有峻嶺茂林曲水之景名賢王羲之庾藴輩上已
日就亭觴詠暢叙幽情以姓為名者有馬氏澤氏賽氏
馬澤俱精醫善療腫毒疼痛賽家廣積珠如粟人有求
之散而不惜又有茝芸蕙蓀皆近族也馨始生異香滿
室人稱香孩兒皆曰何物老嫗生寧馨兒流芳百世必
斯人也既長聞木徂徠梅華竹直同道相交徃師之三
人曰子幽真雅淡和氣襲人予輩友也敢曰師乎遂深
相得號為四友時有嚴雪者攻申韓術草莽之士畏而
靡者萬計惟四友正色不動雪多方摧折之自如也明
年春天子布陽和之德靡者皆起四友名益重後木為
大夫梅居鼎鼐竹以笙簧才官翰林馨獨潛修不出復
與金利締交同心相規時人語曰膠漆雖謂堅不如金
與蘭馨性剛鯁每秋風起怒髪衝冠若聞雞起舞狀文
華一吐芳馨逺播人採其善不戴之首則佩之身奉以
羞祀苾苾芬芬神明来格凡大夫處士聞其名無不愛
慕思友里有蕕生性惡使氣人不之近疾馨異已面斥
曰人生當使人畏子之得人親媚無乃務為容悦乎馨
笑而不答性惡汚穢有㧞茹者必淨沙為地時進潔湯
斯暢舒自遂不爾則形容就悴無他歸潔其身也祕書
省有蠧魚為害上召馨拜掌書記害遂息因名其省曰
蘭省功成身退優游林泉或登髙山或臨深崖或掃青
苔坐白石意泊如也閔子廣於取邀馨語曰聞子香譽
願效同心分香吐懐惟子之需敢不搆莊禮子期與俱
化
賦增陳周𢎞讓山蘭賦爰有竒特之草産於空崖之地
仰鳥路而裁通眎行蹤而莫至挺自然之髙介豈衆情
之服媚寧紉結之可求非延佇之能洎禀造化之均育
與卉木而齊致入坦道而銷聲屏山幽而静異獨見識
於琴臺竊逢知於綺季唐楊炯幽蘭賦惟幽蘭之芳
草禀天地之純精抱青紫之竒色挺龍虎之嘉名不起
林而獨秀必固本而叢生爾乃丰茸十歩綿連九畹莖
受露而將低香從風而自逺當此之時叢蘭正滋美庭
幃之孝子循南陔而采之楚襄王蘭臺之宫零落無叢
漢武帝猗蘭之殿荒凉幾變聞昔日之芳菲恨今人之
不見至若桃花水上佩蘭若而續魂竹箭山隂坐蘭亭
而開宴江南則蘭澤為洲東海則蘭陵為縣隰有蘭兮
蘭有枝贈逺别兮交新知氣如蘭兮長不改心若蘭兮
終不移及夫東山月出西軒日晚受燕女於春闈􁊾陳
王於秋坂乃有送客金谷林塘坐曛鶴琴未罷龍劒將
分蘭缸燭燿蘭麝氛氲舞袖廻雪歌聲遏雲度清夜之
未艾酌蘭英以奉君若夫靈均放逐離羣散侣亂鄢郢
之南都下瀟湘之北渚歩遲遲而適越心鬱鬱而懐楚
徒眷戀於君王斂精神於帝女汀洲兮極目芳菲兮襲
予思公子兮不言結芳蘭兮延佇借如君章有德通神
感靈懸車舊館請老山庭白露下而鶴警秋風髙而虯
縈循階除而下望見秋蘭之青青重曰若有人兮山之
阿紉秋蘭兮歳月多思握之兮猶未得空佩之兮欲如
何抽琴命操為幽蘭之歌歌曰幽蘭生矣於彼朝陽含
雨露之津潤吸日月之休光美人愁思兮採芙蓉於南
浦公子忘憂兮樹萱草於北堂雖處幽林與窮谷不以
無人而不芳趙元淑聞而歎曰昔聞蘭葉據龍圖復道
蘭林引鳳雛鴻歸燕去紫莖歇露徃霜来綠葉枯悲秋
風之一敗與蒿草而為芻─顔師古幽蘭賦惟竒卉之
靈德禀國香於自然灑嘉言而擅美擬貞操以稱賢詠
秀質於楚賦騰芳聲於漢篇冠庶卉而超絶歴終古而
彌傳若乃浮雲卷岫明月澄天光風細轉清露微懸紫
莖膏潤綠葉水鮮若翠羽之羣集譬彤霞之競然感羇
旅之招恨狎寓客之流連既不遇於擥採信無憂乎翦
伐魚始陟以先萌鶗雖鳴而未歇願擢頴於金陛思結
䕃乎玉池泛㫖酒之十醖耀華燈於百枝　─喬彝幽蘭
賦─蘭之生矣不以無人而不芳被廣澤森囘塘和寡調
髙未儷郢中之曲神符夢叶終傳鄭國之香贈靈修於
南浦襲嘉慶於北堂於是芊眠茂苑靡迤秋坂紉而為
佩騷人之意已深間以在衿楚客之情何逺薄秋風而
香盈十歩汎皓露則花飛九畹豈衆草之敢陵幸移根
之未晚若乃昊露清兮天氣新湘水碧兮楓岸春煙轉
綠蕙波搖白蘋榮曲沼之初蓮遺天涯之美人離别經
時歎孤芳於秀質艶陽可惜悵獨立於良辰復有映金
砌羅玉户分竹宫疏蕙圃因風而起不隨彼茁之蓬擇
地以生能殊有枤之杜宜其比同心於先哲冠美名於
前古蘭之在幽兮其芳滿叢士守業兮其道未通入提
攜固在於髙賞播酷烈當跋於下風寧使凋急景於散
地迫嚴凝於歲終况復光隂慘烈冰霰淒切静而處順
不得近於階墀長未當門獨遣冒於霜雪艶歇紅暗莖
萎紫折懼鶗鳺之先鳴掩氛氳而頓絶於戲蘭與艾兮
異味薰與蕕兮殊途一室之人誰當執我之契十年之
臭尚可攘公之羭囂然此道何有何無嗟乎蘭無薰兮
搴擷之所不及士無文兮聲華之所不立倘一借於韶
光庶餘香之可襲─陳有章幽蘭賦─翹翹嘉卉獨成國
香在深林以挺秀向無人而見芳幽之可居逹萌芽於
隂壑時不可失吐芬香於春陽所以紫翹十歩名轉九
畹自下并髙結根聳榦布葉逾宻重陽未晚開緗蘂而
乍合擢丹穎而何逺好遵正直生匪臨於斜徑不向嶮
巇質寧被於長坂獨茂幽壑厭若錯薪幾霑雨露猶苦
風塵采掇兮有日芳菲兮度春得臨刈楚之地曷異修
詞之人燕妃夢中榮何名而不遂蜀琴曲裏奏何聲而
不新况衆英聚集傳香氣而相襲佳色蔥蘢帶煙翠而
攢叢固已歎夫貞潔期見賞於始終幽處斯久照臨忽
通喜㑹無私之日深繄有力之風幽莫過於芳蘭誠匪
同諸草莽充佩而靈均不棄入握而仙都必取詎比夫
山上蘼蕪泥中蘅杜將虚名以共播竟無善而足數焉
知夫光善才於左思能成賦於師古而已哉知我者謂
我如碩儒不知我者謂我如生芻此幽人之未已亦何
代而云無幸逢昭代得遇良哲雖偕薰蕕固有分别勿
以卉賤不顧幽芬勿以地寒不軫孤絶倘折英而入用
庶有光於優劣者也─韓伯庸幽蘭賦─陽和布氣兮動
植齊光惟彼幽蘭兮偏含國香吐秀喬林之下盤根衆
草之旁雖無人而見賞且得地而含芳於是嫩葉旁開
浮香外襲既生成而有分何掇採之莫及入握稱美未
遭時主之恩納佩為華空載騷人之什光隂向晚歲月
將終芬芳十歩之内繁華九畹之中亂羣峰兮上下雜
百卉兮横叢况荏苒於光隂將衰敗於秋風豈不處地
稍幽受氣仍别蕭艾之新苗漸長桃李之舊蹊將絶空
牽戲蝶拂花蘂之翩翾未遇来人尋芳春而採折既生
幽徑且任榮枯羃輕煙而蔥翠𢃄淑氣而紛敷冀雨露
之溥及何見知之久無及夫日徃月来時占歲覩遇逹
人之囘盼披荒榛而見取橫琴寫操夫子傳之而至今
入夢為徵燕姞聞之於前古生雖失處用乃有因枝條
嫩而既麗光色發而猶新雖見辭於下土幸因遇於仁
人則知夫生理未衰採掇何晚幽名得而不朽佳氣流
而自遠既徵之而見寄願移根於上苑─仲子陵幽蘭
賦蘭惟國香生彼幽荒貞正内積芬華外揚和氣所資
不擇地而長精英自得不因人而芳况乃崖斷坂折蹊
分石裂山有木而轉深徑無人而自絶柔條獨秀芳心
潛結翡翠戲而相鮮蘼蕪生而共悦然後衆草之中迥
為一叢卑以自牧和而不同揚翹布葉舒翠錯紅宵承
結露曉汎光風傾於陽希所照無隱託其地知其道有
終且求之昔人徵以邃古宛成章於楚客爰命操於尼
父佩之衆匪蘭不紉曲之多匪蘭奚鼓夫以薰蕕之喻
臭味斯殊同之則十年猶有異之則一日而無乃清以
為露滋而為畹比德者以之守真贈離者以之傷逺宜
其出幽谷之濵為階除之珍羅堂未晩被徑知春依瑶
池而自庇與玉樹之為鄰杜若芳芷香辛白蘋俱受生
於大塊獨取象於同人是故蘭也之采伊人所急篇章
間起比興俱入道之廢可鋤而去道之興可俯而拾為
君灑微芳於素衿希見寳於重襲─李公進幽蘭賦幽
有寂兮蘭有香香者取其服媚寂者契其韜光是以綠
葉紫莖偶貞士而必佩深林絶壑挺竒質而獨芳觀其
異彩特秀結根自逺靡生於門寧滋於畹朝陽照而雜
花不得間其榮光風轉而衆草無以齊其偃杳杳深處
芬芬絶倫保貞操以擅美發英華以藻春葉凝露以珠
綴花含煙而色新移於友也則斷金之利樹之庭也則
如玉之珍豈比夫協夢呈祥表嘉名於鄭國循陔見采
流雅詠於詩人而已哉蘭之幽兮芳可折幽無人兮芳
不絶蘭之生兮美自豐生得地兮美無終故雖敗於凉
飈諒有嘉於前古方比契於松筠詎齊名於蘅杜且夫
麗白雪之綺靡被長坂之芬敷激餘芳以孤映極幽致
而自殊則在握者何居擇者何無蘭處幽而轉芳芳無
逺而不襲賢尚晦而必著著何道而不入伊哲人之素
履盍徵蘭以自執茍馨香之發聞越江山而採拾原
李農夫幽蘭賦蘭之漪漪窅窅其香遁世無悶抱道深
藏不以無人而遂廢其芳磅礴冰霜之際虚徐蕭艾之
塲揭之揚之於古有光不采而佩於蘭無傷豈膏黍之
為用也必焚必割珠犀之畢通也必剖必絶雖佩玉而
垂紳亦吐哺而握髮
文賦散句─原─楚屈原離騷─扈江蘺與辟芷兮紉秋蘭以
為佩　余既滋蘭之九畹兮又樹蕙之百畮　時曖曖
其將罷兮結幽蘭而延佇　戸服艾以盈要兮謂幽蘭
其不可佩　蘭芷變而不芳兮荃蕙化而為茅　余以
蘭為可恃兮羌無實而容長　─九歌蕙肴蒸兮蘭藉
浴蘭湯兮沐芳　薜荔拍兮蕙綢承蓀橈兮蘭旌　桂
櫂兮蘭枻　沅有芷兮澧有蘭　桂棟兮蘭橑　擗蕙
櫋兮既張　疏石蘭兮為芳　秋蘭兮蘼蕪羅生兮堂
下綠葉兮素枝芳菲菲兮襲予　秋蘭兮青青綠葉兮
紫莖　被石蘭兮帶杜蘅折芳馨兮遺所思　春蘭兮
秋菊長無絶兮終古　─九章悲囘風之搖蕙兮　蘭茝
幽而獨芳　─宋玉九辨竊悲夫蕙華之曾敷兮紛旖旎
乎都房　招魂光風轉蕙汜崇蘭些　臯蘭被徑兮斯
路漸　─景差大招茝蘭桂樹鬱彌路只　漢東方朔七
諫─聨蕙芷以為佩兮過鮑肆而失香─王褒九懐─季春
兮陽陽列草兮成行余悲兮蘭生委積兮縱横　株穢
除兮蘭芷覩　─劉向九歎懐蘭蕙與蘅芷兮行中野而
散之　懐芬香而挾蕙兮佩江籬之菲菲　遊蘭臯與
蕙林兮睨玉石之㠁嵯　懐蘭芷之芬芳兮妒被離而
折之　─王逸九思懐蘭英兮把瓊若
四言古詩─增─漢張衡怨篇猗猗秋蘭植彼中阿有馥其
芳有黄其葩雖曰幽深厥美彌嘉之子云逺我勞如何
─晉嵇康酒㑹詩猗猗蘭藹植彼中原綠葉幽茂麗蘂
濃繁馥馥惠芳順風而宣將御椒房吐薰龍軒瞻彼秋
　　草悵矣惟騫
　　五言古詩─
御製秋蘭并序殿前盆卉芳蘭獨秀昔人稱為王者香又以
　方之君子因題四韻─猗猗秋蘭色布葉何蔥青愛此王者
　香著花秀中庭幽芬散緗帙靜影依疎櫺豈必九畹多侈
　彼離騷經
　　增梁武帝紫蘭始萌─種蘭玉臺下氣暖蘭始萌芬芳與
　　時發婉轉迎節生獨使金翠嬌偏動紅綺情二遊何足
　　懐一顧非傾城羞將芩芝侶豈畏鶗鴂鳴　─元帝賦得
　　蘭澤多芳草─春蘭本無艶春澤最葳蕤燕姬得夢罷尚
　　書奏事歸臨池影入浪從風香拂衣當門已芬馥入室
　　更芳菲蘭生不擇徑十歩豈難稀　宣帝詠蘭折莖聊
　　可佩入室自成芳開花不競節含秀委微霜　陳張正
　　見賦新題得蘭生野徑披襟出蘭畹命酌動幽心鋤罷
　　還開路歌喧自動琴華燈共影落芳杜雜花深莫言閒
　　徑裏遂不斷黄金─原─唐李白贈友蘭生不當户别是
閒庭草夙被霜雪欺紅榮已先老謬接瑶華枝結根君
王池顧無馨香美叨沐春風吹餘芳若可佩卒歲長相
隨　─古風孤蘭生幽園衆草共蕪没雖照陽春暉復悲
高秋月飛霜早淅瀝綠艶恐休歇若無清風吹香氣為
誰發　─賀蘭進明古意崇蘭生澗底香氣滿幽林采采
欲為贈何人是同心日暮徒盈把徘徊憂思深慨然紉
雜佩重奏丘中琴　─增温庭筠余昔自西濱得蘭數本
移藝於庭亦既逾歲而芃然蕃殖自余遊者未始以芳
草為遇矣因悲夫物有厭常而返不若混然者有之焉
遂寄情於此寓賞本殊致意幽非我情吾常有疎淺外
物無重輕各言藝幽深彼美香素莖豈為賞者設自保
孤根生易地無赤株麗土亦同榮賞際林壑近泛餘煙
露清余懐既鬱陶爾類徒縱橫姸媸茍不信寵辱何為
驚真隱諒無迹激時猶簡名幽叢靄綠畹豈必懐歸耕
　陳陶種蘭種蘭幽谷底四逺聞馨香春風長養深枝
葉趁人長智水潤其根仁鋤䕶其芳蒿藜不生地惡鳥
弓已藏椒桂夾四隅茅茨居中央左鄰桃花塢右接蓮
子塘一月薰手足兩月薰衣裳三月薰肌骨四月薰心
腸幽人饑如何採蘭充餱粮幽人渴如何醖蘭為酒漿
地無青苗租白日如羲皇不嘗仙人藥端坐紅霞房日
夕望美人佩花正煌煌美人久不来佩花徒生光刈穫
及葳蕤無令見雪霜清芬信神鬼一葉豈可忘舉頭愧
青天鼓腹詠時康下有賢公卿上有聖明王無階答風
雨願獻蘭一筐─宋蘇軾題楊次公春蘭春蘭如美人
不採羞自獻時聞風露香蓬艾深不見丹青寫真色欲
補離騷傳對之如靈均冠佩不敢燕─范成大次韻温
伯種蘭靈均墮荒寒采采紉蘭手九畹不留客髙丘一
囘首崢嶸路孔棘悽愴肘生栁遂令此粲者永與窮愁
友不如湯子逺情事只詩酒但知愛國香此外付烏有
栽培帶苔蘚披拂䕶塵垢孤芳亦有遇灑濯居座右君
看深林下埋沒隨藜莠─陸游蘭南巖路最近飯已時
散䇿香来知有蘭遽求乃弗獲生世本幽谷豈願為世
娛無心託階庭當門任君鋤　─楊萬里題蕙花初開幽
人非愛山出山將何之山居種蘭蕙歲寒久當知初藝
止百畝餘地惜奚為先生無廣居千巖一茅茨四面祇
藝蕙中間纔置錐鋭綠分宿叢脩紫擢幼枝孤榦八九
花一花破初蕤西風淡無味微度成香吹燈夢得幽馥
月寫傳静姿我欲掇芳英和露充晨炊眷然惻不忍環
翫自忘饑豈無衆花草不願秋不遲種時亂不擇歲晩
悔可追　─薛季宣種蘭蘭生林樾間清芬倍幽遠野人
坐官曹兹意極不淺西窓蔽斜日松釵架春晚墻隂蒔
花木顦顇根日損植此山國香坐與前事反扶疎可紉
佩心緒端有本芽生僅盈壇高風成九畹羣芳顔色好
祗自誇園苑何如淡嚼蠟草莽曾誰混對我靜無言忘
形如莽􁁉　─刈蘭東畹刈真香靜院篸瓶水髙逺不勝
情時逐微風起和雨翦閑庭誰作騷人語記得舊家山
香来無覓處─朱子謝人送蘭二首─幽獨塵事屏晼晚
秋蘭滋芬馨不自媚掩抑空相思晤對日方永披叢露
未晞翛然發孤詠九畹陳悲詩　淹留閲歳序契濶心
懐憂獨卧寄僧閭一室空山秋徘徊起顧望俯仰誰為
儔伊人逺贈問孤根亦綢繆芳馨不我遺三載娛清幽
愧無瓊琚報厚意竟莫酬瞻彼南陔詩使我心悠悠
秋蘭已悴以其根歸學古─秋至百草晦寂寞寒露滋蘭
臯一以悴蕪穢不能治端居念離索無以遺所思願言
託孤根歳晏以為期─原─周竹坡藝蘭當九畹蘭生香
滿路紉君身上衣光明奪縑素孤芳一衰歇凋零濕秋
露佩服得君子亦足慰遲暮增─元岑安卿盆蘭猗猗
紫蘭花素秉巖穴趣移栽碧盆中似為香所誤吐舌終
不言畏此塵垢汚豈無髙節士幽深共情素俛首若有
思清風颯庭戶　明宋濓蘭花篇陽和煦九畹晴芬溢
青蘭潛姿發𤣥麝幽蘤凝紫檀綠蘿托芳鄰白谷挹髙
寒𤣥聖未成調湘纍久長歎菉葹雖外蔽貞潔終能完
豈知生平心卒獲君子觀雜以青瑶芝承以白玉槃靈
風曉方薦清露夜初漙此時不見知駢羅混荒菅春風
桃杏華爛若霞綺攢徒媚夸毗子千金買歌歡棄之不
彼即要使中心安願結媺人佩把玩日忘餐
七言古詩─增─元薩都刺蘭臯曲─溪水長涵幽草芳春溪
露滴蘭葉光美人日暮采蘭去風吹露濕芙蓉裳芙蓉
為裳蘭結佩玉立亭亭臨水際天寒袖薄人不知疎雨
蘭苕鳴翡翠幽蘭日日吹古香美人不来溪水長─王
冕明上人畫蘭圖─吳興二趙俱已矣雪窓因以專其美
不須百畝樹芳菲霜毫掃􁑳光風起大花哆唇如笑人
小花歛眉如羞春翠影飄飄舞輕浪正色不染湘江塵
湘江雨冷暮煙寂欲問三閭杳無迹愾慷不忍讀離騷
目極飛雲楚天碧　─明李東陽觀畫蘭有感春風吹香
出芳林叢蘭開傍西巖隂幾囘欲采意不適路轉溪廻
山更深虚堂披圖對幽襟忽如攬衣度﨑嶔杏壇尼父
去已逺湘江屈原空獨沉我方揮絃坐微吟微吟未成
日將晚冰霜欲来侵九畹蘭兮蘭兮竟誰管
五言律詩
御製雲栖竹樹甚茂幽蘭滿山─山徑紆徐合溪聲到處聞竹
　深隂戞日木古勢干雲倚檻聽嗁鳥攀崖採異芬韶華春
　已半萬物各欣欣
　　增唐太宗芳蘭春暉開紫苑淑景媚蘭塲映庭含淺色
　　凝露泫浮光日麗參差影風傳輕重香會須君子折佩
　　裏作芬芳　─李嶠蘭虚室重招尋忘言契斷金英浮漢
　　家酒雪灑楚王琴廣殿輕風發高臺逺吹吟河汾應擢
　　秀誰肯訪山隂　張九齡園中時蔬盡皆鋤理唯秋蘭
　　數本委而不顧彼雖一物有足悲者遂賦二章─場藿已
　　成歲園葵亦向陽蘭時獨不偶露節漸無芳㫖異菁為
　　蓄甘非蔗有漿人多利一飽誰復惜馨香　幸得不鋤
　　去孤苗守舊根無心羨㫖蓄豈欲近名園遇賞寧充佩
　　為生莫礙門幽林芳意在非是為人論　崔塗幽蘭幽
　　植衆寧知芬芳只暗持自無君子佩未見國香衰白露
　　沾長早春風到每遲不如當路草芬馥欲何為　─釋無
　　可詠蘭蘭色結春光氛氳掩衆芳過門堦露葉尋澤徑
連香畹靜風吹亂亭秋雨引長靈均曾採擷紉珮挂荷
裳　─原─宋蘇軾題次公蕙蕙本蘭之族依然臭味同曾
為水仙佩相識楚辭中幻色雖非實真香亦竟空云何
起微馥鼻觀已先通朱子去歲蒙學古分惠蘭花清
賞既歇復以根叢歸之故畹而學古預有今歲之約近
聞頗已著花輙賦小詩以尋前約秋蘭遞初馥芳意滿
冲襟想子空齋裏淒凉楚客心夕風生逺思晨露灑中
林頗憶孤根在幽期得重尋　─增王柏蘭早受樵人貢
春蘭訪舊盟謝庭誇瑞物楚澤擷芳名蒼玉裁圭影紫
檀含露英奚奴培䕶巧苔蘚日菁菁
七言律詩─增─宋蘇轍種蘭蘭生幽谷無人識客種東軒
遺我香知有清芬能觧穢更憐細葉巧凌霜根便密石
秋芳早叢倚修筠午䕃凉欲遣蘼蕪共堂下眼前長見
楚詞章　─原─楊萬里蘭花雪徑偷開淺碧花冰根亂吐
小紅芽生無桃李春風面名在山林處士家政坐國香
到朝市不容霜節老雲霞江蘺圃蕙非吾耦付與騷人
定等差─劉克莊深林不語抱幽貞頼有微風遞逺馨
開處何妨依蘚砌折来未肯戀金瓶孤髙可把供詩卷
素淡堪移入卧屏莫笑門無佳子弟數枝濯濯映階庭
　兩盆去歲共移来一置雕闌一委苔我拙扶持令葉
瘦君能調䕶遣花開𨽻人挑蠧廵千匝稚子澆泉走幾
囘亦欲效顰耘小圃地荒終恐費栽培　─明文徵明建
蘭靈根珍重自甌東紺碧吹香玉兩叢和露紉為湘水
佩臨風如到蘂珠宫誰言别有幽貞在我已相忘臭味
中老去相如才思減臨窓欲賦不能工
五言排律─增─唐劉禹錫令狐相公見示新栽蕙蘭二草
之什兼命同作上國庭前草移来漢水潯朱門雖易地
玉樹有餘隂艶彩凝還泛清香絶復尋光華童子佩柔
輭美人心惜晚含逺思賞幽空獨吟寄言知音者一奏
風中琴
五言絶句增唐唐彦謙詠蘭清風搖翠環凉露滴蒼玉
美人胡不紉幽香藹空谷　謝庭漫芳草楚畹多綠莎
　　於焉忽相見歳晏將如何　─宋王安石朱朝議移法雲
　　蘭幽蘭有佳氣千載閟山阿不出阿蘭若豈遭乾闥婆
　　　原楊萬里詠蘭健碧繽繽葉斑紅淺淺芳幽香空自
　　祕風肯祕幽香　─朱子詠蕙今花得古名旖旎香㬰好
　　適意欲忘言塵編詎能老蘭澗光風浮碧澗蘭杜日
　　猗猗竟歲無人採含薰只自知　增─元揭傒斯春蘭─深
　　谷暖雲飛重巖花發時非因采樵者那得外人知　秋
　　蕙出叢不盈尺空谷為誰芳一徑寒雲色滿林秋露香
　　　陳旅題畫蘭九畹光風轉重巖墜露香紫宫祠太乙
　　瑶席薦瓊芳張羽詠蘭花能白更兼黄無人亦自芳
　　寸心原不大容得許多香　詠蘭葉泣露光偏亂含風
　　影自斜俗人那觧此看葉勝看花鄭氏允端詠蘭並
　　石疎花瘦臨風細葉長靈均清夢逺遺佩滿沅湘
　　七言絶句
御製詠幽蘭婀娜花姿碧葉長風来難隱谷中香不因紉取
　堪為佩縱使無人亦自芳
增唐杜牧蘭溪蘭溪春盡碧泱泱映水蘭花兩發香楚
國大夫顦顇日應尋此路去瀟湘　─宋梅堯臣蘭楚澤
多蘭人未辯盡以清香為比擬蕭茅杜若亦莫分唯取
芳馨襲衣美─蘇轍幽蘭花二首李徑桃蹊次第開穠
香百和襲人来春風欲擅秋風巧催出幽蘭繼落梅
珍重幽蘭開一枝清香耿耿聽猶疑定應欲較香髙下
故取羣芳競發時　─次韻答人幽蘭幽花耿耿意羞春
紉佩何人香滿身一寸芳心須自保長松百尺有為薪
─答琳長老寄幽蘭谷深不見蘭生處追逐微風偶得
之觧脱清香本無染更因一嗅識真如　原朱子蘭謾
種秋蘭四五莖疎簾㡳事太關情可能不作凉風計䕶
得幽香到晚清　─增─劉克莊詠蘭蕭艾榮枯各有時深
藏芳潔欲奚為世間鼻孔無憑托且伴幽忩讀楚詞
原─趙以夫詠蘭─一朶俄生几案光尚如逸士氣昂藏秋
風試與平章看何事當時林下香　增方岳買蘭幾人
曾識離騷面説與蘭花枉自開却是樵夫生鼻孔擔頭
帶得入城来　─元韓性題趙子固墨蘭鏤瓊為佩翠為
裳冷落遊蜂試采香煙雨館寒春寂寂不知清夢到沅
湘　─明陸治畫了蘭玉㦸稜稜應節分枝枝柔玉紉香
雲凝妝擬待三更月露染生綃六幅裙　文嘉蘭花奕
奕幽蘭傍砌栽紫莖綠葉向春開晚晴庭院微風發忽
送清香度竹来─原─余同麓詠蘭手培蘭蘂兩三栽日
暖風和次第開坐久不知香在室推窓時有蝶飛来
百草千花日夜新此君竹下始知春雖無艶色如嬌女
自有幽香似德人　何處幽香撲酒樽洲中杜若畹中
蓀紉来為佩裁為服不許薋葹挂蓽門
詩散句原宋僧道潛陽崖月窟得芳叢滿握歸来誇所
逢淨掃幽徑植蘚墀紫莖綠葉弄竒姿疎簾風暖日華
薄芳馥滿懐君自知─增─唐韓愈蘭之猗猗揚揚其香
不採而佩於蘭何傷─晉陶潛幽蘭生前庭含薰待清
風清風脱然至見别蕭艾叢漢酈炎秋蘭榮何晚嚴
霜悴其柯原晉張華─蘭蕙緣清渠繁華䕃綠渚　─增
傅𤣥秋蘭䕃玉池池水清且芳　郭璞─蘭生蓬苞間榮
曜常幽翳　─唐太宗─水光翻照樹堤蘭倒插波　─陳子
昂─蘭若生春夏芊蔚何青青　張九齡紫蘭秀空蹊皓
露奪幽色　原李白─寄君青蘭花惠好庶不絶　─增─錢
起蘭生霽後日花發夜来風　─宋陳與義─苗分鄭七穆
香發謝諸郎　─元馬臻─細葉舒冷翠貞葩結青陽　─宋
錢惟演紅蘭受露銷晨渴綠蕙翻風析夜酲　─文彦博
燕姞夢魂誰是見謝家庭户本来多　─劉敞─深林幽寂
秋雨晦叢蘭猗猗無所佩　─原─魏文帝─秋蘭被幽壑
增─曹植─秋蘭被長坂　嵇康時下息蘭池　─原阮籍清
露被蘭臯　─增─晉潘尼添馥馨秋蘭　陶潛─榮榮窓下
蘭　─宋謝靈運清露灑蘭藻　梁劉孝綽蘭芽隱陳葉
　─唐李嶠蘭氣襲囘風　陳子昂朱蕤冒紫莖　─蘇頲
御杯蘭薦葉　張九齡蘭葉春葳蕤　蘭林覽餘滋
王丘─蘭露滋香澤─原─李白蘭幽香風逺─增─李白─清
風灑蘭雪　原杜甫猗蘭奕葉光　夢蘭他日應　─增
儲光羲叢蘭秋蝶多　錢起─種蘭入山翠　萌蕙暖初
吐　─白居易掃徑避蘭芽─韋應物紫蘭含幽色─孟
郊─蘭葉露華浮　張籍翦草出幽蘭杜牧─幽蘭思楚
澤─鄭谷─蘭洲晚泊香─許渾露曉紅蘭重─宋劉筠
渚蘭薰露夕　邵雍紅蘭靜自披　─孫覿搴秀紉春蘭
─元陳旅雨暖蘭抽筍　─原唐李白煙開蘭葉香風暖
─增劉禹錫─蘭在幽林亦自芳原─白居易春風新長
紫蘭芽　李賀光風催蘭吹小殿　─李商隱風聲偏獵
紫蘭叢─王建荒郊逺處有芳蘭─增─韋莊蘭惹春風
緑映𫀆　原宋張耒更許光風為泛香　增戴復古室
有蘭花不炷香
詞─原宋向子諲浣溪沙綠玉叢中紫玉條幽花疎淡更
香饒不將紅粉汚髙標　空谷佳人宜作伴貴游公子
不能招小窓相對誦離騷　增釋仲殊浣溪沙─楚客才
華為發揚深林著意不相忘夢成燕國正芬芳　莫把
品名閑擬議且看青鳳羽毛長十分領取面前香　─又
醉花隂輕紅夢引絲多少翦青蘭葉巧人向月中歸留
下星鈿彈破真珠小　管絃不管春知道著繡簾圍繞
只空被東風偷得餘香付與閑花草
别錄原蜀志─先主常銜張裕不遜下獄將誅之諸葛亮
表請其罪先主答曰芳蘭生門不得不鋤　─晉書謝𤣥
傳安嘗戒約子姪因曰子弟亦何預人事而正欲使其
佳諸人莫有言者𤣥答曰譬如芝蘭玉樹欲使其生於
庭階耳　─增─圖繪寳鑑鄭思肖字所南福州人工畫墨
蘭嘗自畫蘭卷長丈餘髙可五寸許天真爛漫超出物
表題云純是君子絶無小人─原─養蘭口訣─正月安排
在坎方離明相對向陽光晨昏日曬都休管要使蒼顔
不改常　二月栽培其實難須防葉作鷓鴣斑四圍插
竹防風折惜葉猶如惜玉環　三月新條出舊叢花盆
切忌向西風隄防濕處多生虱根下猶嫌太糞濃　四
月中庭日乍炎盆間泥土立時乾新鮮井水休澆灌膩
水時傾味最甜　五月新芽滿舊窠緑隂深處最平和
此時葉退從他性翦了之時愈見多　六月驕陽暑氣
加芬芳枝葉正生花凉亭水閣堪安頓或向簷前作架
遮　七月雖然暑漸消只宜三日一番澆最嫌蚯蚓傷
根本苦皁煎湯尿汁調　八月天時稍覺凉任他風日
也無妨經年汚水今須換却用雞毛浸水漿　九月時
中有薄霜堦前簷下慎行藏若生蟻螘妨黄腫葉灑油
茶庶不傷　十月陽春暖氣囘年来花筍又胚胎幽根
不露真竒法盆滿尤須急換栽　十一月天宜向陽夜
間須要慎收藏常教土面微生濕乾燥之時葉便黄
臘月風寒雪又飛嚴收暖處保孫枝直教凍觧春司令
移向庭前對日暉─種植性喜隂其莖葉柔細生幽谷
竹林中者宿根移植膩土多不活即活亦不多開花莖
葉肥大而翠勁可愛者率自閩廣移来種法九月終將
舊盆輕擊碎緩緩挑起舊本刪去老根勿傷細根取有
竅新盆用麤椀覆竅以皮屑尿缸瓦片鋪盆底仍用泥
沙半填取三季者三箆作一盆互相枕藉新箆在外分
種之糝土壅培勿用手捺實使根不舒暢長滿復分大
約以三歲為度盆須架起仍不可著泥地恐蚯蚓螻蟻
入孔傷根令風從孔進透氣為佳　十月時花已胎孕
不可分若見霜雪大寒尤不可分否則必至損花分之
次年不可發花恐洩其氣則葉不長凡善於養花切須
愛其葉葉聳則不慮花不茂也　位置蘭性好通風臺
不可太髙髙則衝陽亦不可太低低則隱風地不必曠
曠則有日亦不可太狹狹則蔽氣前宜南面後宜背北
蓋欲通南薰而障北吹也右宜近林左宜近野欲引東
日而被西陽也夏遇炎烈則䕃之冬逢沍寒則曝之下
沙欲疏疏則連雨不能滛上沙欲濡濡則酷日不能燥
至於插引葉之架平䕶根之沙防蚯蚓之傷禁螻蟻之
穴去其莠草除其絲網助其新箆翦其敗葉尤當一一
留意者也　修整花時若枝上蘂多留其壯大者去其
瘦小若留之開盡則奪来年花信性畏寒暑尤忌塵埃
葉上有塵即當滌去蘭有四戒春不出夏不日秋不乾
冬不濕養蘭者不可不知　澆灌春三二月無霜雪時
放盆在露天四面皆得澆水澆用雨水河水皮屑水魚
腥水雞毛水浴湯夏用皁角水豆汁水秋用爐灰清水
最忌井水須四面勻灌勿得灑下致令葉黄黄則清茶
滌之日曬不妨逢十分大雨恐墜其葉用小繩束起如
連雨三五日須移避雨通風處四月至七月須用疎宻
得所竹籃遮䕶置見日色通風處澆須五更或日未出
一番黄昬一番又須看乾濕濕則勿澆梅天忽逢大雨
須移盆向背日處若雨過即曬盆内水熱則蕩葉傷根
七八月時驕陽方熾失水則黄當以腥水或腐穢澆之
以防秋風肅殺之患九月盆乾用水澆濕則不澆十月
至正月不澆不妨最怕雪霜更怕春雪一㸃著葉一葉
即斃用宻籃遮䕶安朝陽日照處南窓簷下須兩三日
一番旋轉使日曬勻則四面皆花用肥之時當俟沙土
乾燥遇晚方始灌溉候晚以清水椀許澆之使肥膩之
物得以下漬其根自無勾蔓逆上散亂盤盆之患更能
預以甕缸之屬儲蓄雨水積久色綠者間或灌之其葉
浡然挺秀濯然爭茂盈臺簇檻列翠羅青縱無花開亦
見雅潔　收藏冬作草囤比蘭髙二三寸上編草蓋寒
時將蘭頓在中覆以蓋十餘日河水微澆一次待春分
後去囤只在屋内勿見風如上有枯葉翦去待大暖方
可出外見風春寒時亦要進屋常以洗鮮魚血水并積
雨水或皮屑浸水苦茶灌之　衛䕶忽然葉生白㸃謂
之蘭虱用竹鍼輕輕剔去如不盡用魚腥水或煑蚌湯
頻灑之即滅或研蒜和水新羊毛筆蘸洗去珍珠蘭法
同盆須安頓樹隂下如盆内有蚓用小便澆出移蚓他
處旋以清水觧之如有蟻用腥骨或肉引而棄之　釀
土─用泥不拘大要先於梅雨後取溝内肥泥曝乾羅細
備用或取山上有火燒處水衝浮泥再尋蕨菜待枯以
前泥薄覆草上再鋪草再加泥如此三四層以火燒之
澆入糞乾則再加再燒數次待乾取用一云將山土用
水和勻摶茶甌大猛火煆紅火煆者恐蟻蚓傷根也捶
碎拌雞糞待用如此蓄土何患花之不茂
　　(附/錄)蘭草
增─毛詩傳蕳蘭也　─埤雅蘭香草也　─爾雅翼蓋今之
蘭草都梁香也(盛𢎞之荆州記曰都梁縣有山山下/有水清淺其中生蘭草因名都梁)
本草─蕳一名水香一名香水蘭(時人煑水以/浴風故名)一名燕尾
香(其葉/有岐)一名大澤蘭一名蘭澤草(生澤畔婦人/和油澤頭)一名煎
澤草一名省頭草(夏月采置髪/中令頭不䐈)一名女蘭一名孩兒菊
(女子小兒/喜佩之)一名千金草李時珍曰二月宿根生苗成叢
紫莖素枝赤節綠葉葉對節生有細齒嫩時可挼而佩
之八九月漸老高者三四尺開花成穗如雞蘇花中有
細子(萎􁁉或/即此類)
彚考─原─詩鄭風士與女方秉蕳兮─增─夏小正─五月畜
蘭為沐浴也　─新論蘭可燔而不可滅其馨　─束晳補
亡詩─循彼南陔言采其蘭注─以為佩也　─埤雅─德芬芳
者佩蘭古之佩者各象其德　─爾雅翼其物可殺蟲毒
除不祥故鄭人方春三月於溱洧之上女士相與秉蕳
而祓除　─草木疏蘭為王者香草其莖葉皆似澤蘭廣
而長節節中赤高四五尺漢諸池苑及許昌宫中皆種
之可著粉中藏衣著書中辟白魚
集藻五言古詩─增─明楊慎采蘭引并序廣通縣東響水
關産蘭綠葉紫莖春華秋馥蓋楚騷所稱紉佩之蘭也
人家盆植如蒲萱者蓋蘭之别種曰蓀與芷耳時川姜
子見而采之以贈予知九畹之受誣千載矣一旦而雪
作采蘭引秋風衆草歇叢蘭揚其香綠葉與紫莖猗猗
山之陽結根不當户無人自芬芳宻林交翳翳鳴泉何
湯湯欲采徃無路跼歩愁褰裳美人馳目成要予以昬
黃山谷歳復晚修佩為誰長采芳者何人蓀芷共升堂
徒令楚老惜坐使宣尼傷感此興中懐絃琴不成章
　　(附/錄)蕙草
原蕙草一名薰草(廣雅云薰草蕙草也又/云菌薰也其葉謂之蕙)一名香草(埤/雅)
(云薰香/草也)一名燕草一名黄零香即今零陵香也(爾雅翼/云南越)
(名燕草邵氏集云唐人名零/子香以其花倒懸如零也)零陵地名舊治在今全州
湘水發源出此草今人所謂廣零陵香乃真薰草今鎮
江丹陽皆蒔而刈之以酒灑制芬香更烈生下濕地方
莖葉如麻相對生七月中旬開赤花甚香黑實江淮亦
有但不及湖嶺者更芬郁耳
彚考─增拾遺記須彌山第九層山形漸小狹下有芝田
蕙圃羣仙種耨焉─博雅─天子祭以鬯諸侯以薰─埤
雅凡氣薰則惠和暴則酷烈故於文惠草為蕙詩云南
風之薰兮可以觧吾民之愠兮薰惠和也故可以觧民
之愠莊子曰薰然慈仁謂之君子亦取諸此　廣雅蕙
草綠葉紫花魏武帝以為香燒之桂海虞衡志零陵
香融宜等州甚多土人以編席薦性暖宜人
集藻五言古詩─原漢樊欽詠蕙蕙草生山北託身失所
依植根䕃崖側夙夜懼危頹寒泉浸我根淒風常徘徊
三光照八極獨不蒙餘暉葩葉非彫瘁凝露不暇晞百
卉皆含榮已獨失時姿比我英芳發鶗鴂鳴已哀
七言絶句─增唐杜牧和令狐侍御賞蕙草尋常詩思巧
如春又喜幽亭蕙草新本是馨香比君子遶闌今更為
何人
詩散句─原─晉趙壹被褐懐珠玉蘭蕙化為芻　增唐張
九齡庭前攬芳蕙江上託微波─原─楊巨源清潤潘郎
玉不如中庭蕙草雪消初─李白─春蕙忽秋草　蕙草
留芳根　杜甫蕙葉亦難留─增─李嘉祐─白露沾蕙草
　杜牧─鬬草憐香蕙　密蕙媚幽圃　羅隱風引蕙心
斜　─楊億─蕙草吐青煙─原─杜甫寵光蕙葉與多碧
增─白居易閒從蕙草侵堦綠─李維─蕙草煙微度綺疏
　　(附/錄)澤蘭
增─廣雅虎蕳澤蘭也─本草─澤蘭一名虎蒲一名龍棗
一名風藥根名地筍吳普云二月生苗赤節四葉相值
支節間蘇頌云根紫黑色如粟根二月生苗高二三尺
莖幹青紫色作四稜葉生相對如薄荷微香七月開花
帶紫白色萼通紫色亦似薄荷花此與蘭草大抵相類
但蘭草生水旁葉光潤根小紫五六月盛而澤蘭生水
澤中及下濕地葉微尖有毛不光潤方莖紫節七八月
初採此為異爾
彚考原遯齋閒覽楚辭所詠之蘭或以為都梁香或以
為澤蘭或以為猗蘭草今當以澤蘭為正山中又有一
種如大葉麥門冬春開花極香此則名幽蘭非真蘭也
　　(附/録)真珠蘭
原真珠蘭一名魚子蘭色紫蓓虆如珠花開成穗其香
甚濃四月内節邊斷二寸插之即活喜肥忌糞以魚腥
水澆之則茂十月半收無風處以盆覆土封之水澆勿
令乾来年愈茂花戴之髻香聞甚逺以蒸牙香棒香名
蘭香非此不可廣中甚盛葉能斷腸
　　(附/錄)伊蘭
原─伊蘭出蜀中名賽蘭樹如茉莉花小如金粟香特馥
烈戴之香聞十歩經日不散
集藻賦─增─明楊慎伊蘭賦并序江陽有花名賽蘭香不
足於艶而有餘於香戴之䰂紒經旬猶馨意古者紉佩
之用頮浴之具必此物也西域有伊蘭以為佛供即此
漢書所謂伊蒲之供也從而為之賦曰英英有蘭猗猗
其美謚以伊蘭實自卬始維蘭之品粤繁有叢曰蕙曰
蓀錯□丰茸曰芷曰􁈙名殊物同形如蒲萱盆盝是薦
謠俗攸珍乃蘭之贗可佩可紉服之媚人昔號國香今
茲曷湮宜湯宜浴陳除新沃昔聞其語今茲則􁀙先正
𧦬蘭謂識之艱山谷致疑晦翁屢歎懿若卉之挺生兮
何珵美而琦絶既葳蕤以晞暘兮亦扆岑而帶岊友射
干而偕生兮朋荔挺而俱發潄𤣥英之朝澤兮應復至
之陽月秉棻蒕之旉榮兮擅芳菲之酷烈開以景風之
俶辰兮貫乎星囘之火節潄沆瀣之芳潤兮全朱明之
炎德匪直十歩之有芳兮曾譣經旬之未歇乃有娥媌
掩嫮靡曼嫈眳歩歩移艶笑笑傾城子夫興於鬒髮昭
儀寵於體馨曵歩揺之馥郁映角犀之豐盈若蘭機囘
文之錦季蘭琴綠綺之聲爰色授而魂與且目眩而心
縈倭□梁家之髻浮渲韋娘之纓咸纖指兮爭掇並巧
粲兮相迎都梁蟾蜍兮閼爾而減價虎蒲龍棗兮瞠乎
其亡菁超旃檀於雪域壓迷迭於雲清星芒當晝而弗
隱金粟未秋而先成埓瑶華兮玉蘂叶綠葉兮紫莖堪
納凉於𤣥圃思御風兮蓬瀛詎數秋紅之蕳子豈顧晚
翠之長卿爰感子兮體物遂錫子以嘉名重為系曰肇
允嘉卉兮昉自炎皇媺人之佩兮王者之香深谷逶迤
兮無人自芳宣尼息鄹兮屈平纍湘晨月秋風兮屬國
之堂洪波霜晚兮謫仙之鄉紉遺佩捐兮庸亦何傷體
物瀏亮兮聊以相羊
五言古詩增明陳憲章賽蘭南有賽蘭香名花人未識
光風散微馨甘露洗新碧一月薰蒸来氤氳在肝膈乃
知方寸根中禀天地塞誰為續騷手俯仰空悽惻窓户
悄無人圖書共昕夕
七言絶句增明陳憲章賽蘭花開晴光三日轉花枝坐
對微醺忽有詩涓滴未嘗花上露南風莫只報人知
曲欄砌下少人窺戲蝶遊蜂忽滿枝君欲尋花須早計
只今猶是未開時　微風巾袂細氤氳楚畹叢中别有
春啜茗亦嫌風景殺明朝載酒是何人　山花艶艶綴
旒傍君愛深紅愛淺黃楚客見之揮不去向人説是賽
蘭香
　　(附/錄)風蘭
原風蘭産温台山隂谷中懸根而生幹短勁花黄白似
蘭而細不用土栽取大窠者盛以竹籃或束以婦人頭
髻銅鐵絲頭髪襯之懸見天不見日處朝夕噀以冷茶
清水或時取下水中浸濕又挂至春底自花即不開花
而隨風飄揚冬夏長青可稱仙草亦竒品也最怕煙燼
一云此蘭能催生將産挂房中最妙
　　(附/錄)朱蘭
原朱蘭花開似蘭色如渥丹葉濶而柔粤種也
　　(附/錄)箬蘭
原箬蘭葉似箬花紫形似蘭而無香四月開與石榴紅
同時大都産海島隂谷中羊山馬跡諸山亦有性喜隂
　春雨時種
　　　(附/錄)馬蘭
　增─本草─馬蘭一名紫菊(其葉似蘭而大其花似菊而/紫俗謂物之大者為馬也)李
　時珍曰二月生苗赤莖白根長葉有刻齒狀似澤蘭但
　不香爾入夏高二三尺開紫花花罷有細子
　
　
　
　
　
　
　
　
　
　
御定佩文齋廣羣芳譜卷四十四
　欽定四庫全書
御定佩文齋廣羣芳譜卷四十五
　　花譜
　　　芍藥
　原一名餘容一名鋋一名犁食一名將離一名婪尾春
　一名黑牽夷(廣雅作/攣夷)本草曰芍藥猶婥約也美好貌此
　草花容婥約故以為名處處有之揚州為上謂得風土
　之正猶牡丹以洛陽為最也白山蔣山茅山者俱好宿
　根在土十月生芽至春出土紅鮮可愛叢生髙一二尺
　莖上三枝五葉似牡丹而狹長初夏開花有紅白紫數
　色世傳以黄者為佳有千葉單葉樓子數種結子似牡
　丹子而小　增本草一名白􁌂一名解倉白者名金芍
　藥赤者名木芍藥　鄭䖍胡本草─芍藥一名沒骨花
　原黄者有御衣黄(淺黄色葉疎蕊差深散出于葉間其/葉端色又微碧髙廣類黄樓子此種)
　(宜升絶品/黄花之冠)黄樓子(盛者五七層間以/金線其香尤甚)袁黄冠子(宛如髻/子間以)
　(金線色/比鮑黄)峽石黄冠子(如金線冠子其/色深如鮑黄)鮑黄冠子(大抵與/大旋心)
(同而葉差不/同色類鵝黄)道妝成(黄樓子也大葉中深黄小葉數重/又上展淡黄大葉枝條硬而絶黄)
(綠葉扶疎而柔與紅紫稍異此品非今日之黄樓/子乃黄絲頭中盛則或出四五大葉類黄樓子耳)妬鵝
黄(黄絲頭也于大葉中一簇細/葉雜以金線條髙綠葉疎柔)紅者有冠群芳(大旋心/冠子也)
(深紅堆葉頂分四五旋其英密簇廣可半尺髙/可六寸艶色絶妙紅花之冠枝條硬葉疎大)賽羣芳
(小旋心冠子也漸添紅而𦂳小枝條及綠葉並與大旋/心同凡品中言大葉小葉堆葉者皆花瓣也言綠葉者)
(謂枝/葉也)盡天工(栁浦青心紅冠子也于大葉中小葉/密直妖媚出衆枝硬而綠葉青薄)㸃妝
紅(紅纈子也色紅而小並與/白纈子同綠葉微瘦長)積嬌紅(紅樓子也色淡紅/與紫樓子無異)
醉西施(大軟條冠子也色淡紅惟大葉有類大旋心狀/枝條細軟須以物扶助之綠葉色深厚疎長而)
(柔/)湖纈(紅色淺深相/雜類湖纈)黽池紅(開須並萼或三頭/者大抵花類軟條)素妝殘
(退紅茅山冠子也初開粉紅即漸退白青心/而素淡稍若大軟條冠子綠葉短厚而硬)淺妝勻(粉/紅)
(冠子也紅纈中/無㸃纈者也)醉嬌紅(深紅楚州冠子也亦若小旋心/狀中心則堆大葉葉下亦有一)
(重金線枝條髙/綠葉疎而柔)擬香英(紫寳相冠子也紫樓子心/中細葉上不堆大葉者)妬嬌
紅(紅寳相冠子也紅樓子心/中細葉上不堆大葉者)縷金囊(金線冠子也稍似/細條深紅者于大)
(葉中細葉下抽金線細細/相雜條葉並同深紅冠子)怨春紅(硬條冠子也色絶淡/甚類金線冠子而堆)
(葉條硬綠葉/疎平稍若柔)試濃妝(緋多葉也緋葉五七重皆平/頭條赤而綠葉硬背紫色)簇紅
絲(紅絲頭也大葉中一簇/紅絲細細枝葉同紫者)取次妝(淡紅多葉也色絶淡/條葉正類緋多葉亦)
(平/頭)效殷紅(小矮多葉也與紫髙多葉一同而枝條低隨/燥濕而出有三頭者䨇頭者鞍子者銀絲者)
(俱同根因土/地肥瘠而異)合歡芳(䨇頭並蒂而/開二朶相背)㑹三英(三頭聚一/萼而開)擬
繡韀(鞍子也兩邊垂下如所/乘鞍子狀地絶肥而生)紫者有寶妝成(冠子也色/微紫于上)
(十二大葉中密生曲葉囘環裹抱團圓其髙八九寸廣/半尺餘每一小葉上絡以金線綴以玉珠香欺蘭麝奇)
(不可紀枝條硬而/葉平為紫花之冠)疊香英(紫樓子也廣五寸髙盈尺于/大葉中細葉二三十重上又)
(聳大葉如樓閣狀枝條硬/而髙綠葉疎大而尖柔)蘸金香(蘸金蕊紫單葉也是/髻子開不成者于大)
(葉中生小葉小葉尖/蘸一線金色是也)宿妝殷(紫髙多葉也葉條花並類/緋多葉而枝葉絶髙平頭)
(凡檻中雖多無/先後開並齊整)聚香絲(紫絲頭也大葉中一叢紫絲/細細枝條髙綠葉疎而柔)白
者有楊花冠子(多葉白心色黄漸拂淺紅至葉端/則色深紅間以金線白花之冠)掬香
瓊(青心玉板冠子也本自茅山來白英/團掬堅密平頭枝條硬綠葉短且光)曉妝新(白纈子/也如小)
(旋心狀頂上四向葉端㸃小殷紅色一朶上或三㸃/或四五㸃象衣巾之㸃纈綠葉柔而厚條硬而低)試
梅妝(白冠子也白纈中/無㸃纈者是也)銀含稜(銀緣也葉端一稜白色/以上俱出宋王觀芍藥)
(譜/)
彚考─原─詩鄭風維士與女伊其相謔贈之以芍藥─増
山海經─條谷之草多芍藥　洞庭之上多芍藥　─范子
芍藥出三輔　─韓詩外傳芍藥離草也─原─崔豹古今
註─芍藥有二種有草芍藥有木芍藥木者花大而色深
俗呼為牡丹非也　牛亨問曰將離相贈以芍藥何也
董子荅曰芍藥一名可離將别故贈之亦猶相招贈之
以文無故文無名當歸─増─晉宫閣名─暉章殿前芍藥
花六畦　─建康記建康出芍藥極精好─原─清異錄胡
嵩詩曰瓶裏數枝婪尾春時人莫喻桑維翰曰唐宋文
人謂芍藥為婪尾春者婪尾乃最後之杯芍藥殿春故
有是名　─劉攽芍藥譜─花有紅葉黄腰者號金帶圍有
時而生則城中當出宰相韓魏公守維揚日郡圃芍藥
盛開得金帶圍四公選客具樂以賞之時王珪為郡倅
王安石為幕官皆在選中而缺其一花開已盛公謂今
日有過客即使當之及暮報陳太傅升之來明日遂開
宴折花插賞後四人皆為首相　昔有獵於中條山見
白犬入地中掘得一草根攜歸植之明年花開乃芍藥
也故謂芍藥為白犬─増─通志畧─芍藥著於三代之際
風雅所流詠也今人貴牡丹而賤芍藥不知牡丹初無
名依芍藥得名故其初曰木芍藥亦如木芙蓉之依芙
蓉以為名也牡丹晩出唐始有聞貴游競趨遂使芍藥
為落譜衰宗云　─符瑞志─大中祥符四年四月江陵府
刑部郎中袁煒家圃芍藥䨇華並萼　─原─漁隱叢話東
坡云揚州芍藥為天下冠蔡繁卿為守始作萬花㑹用
花千萬餘枝既殘諸園又吏因緣為奸民大病之余始
至問民疾苦以此為首遂罷之─増─埤雅─芍藥榮於仲
春華於孟夏傳曰驚蟄之節後二十有五日芍藥榮是
也華有至千葉者俗呼小牡丹　─東軒筆錄四枝正紫
重跗累萼中有金蕊遶之號腰金紫　─三栁軒雜識芍
藥為嬌客　─中呉紀聞─張敏叔以芍藥為近客─古琴
疏─帝相時條谷貢桐芍藥帝命羿植桐於雲和命武羅
伯植芍藥於後苑　─楊允孚灤京雜詠詩注─内園芍藥
迷望亭亭直上數尺許花大如斗揚州芍藥稱第一終
不及上京也　─呉寛詩註─往時小南城梁氏芍藥盛開
號梁家園人多攜酒賞之─原─學圃餘疏─余以牡丹天
香國色而不能無綵雲易散之恨因復剏一亭週遭悉
種芍藥名其亭曰續芳芍藥本出揚州故南都極佳一
種蓮香白初淡紅後純白香如蓮花故以名其性尤喜
糞予課僮溉之其大反勝於南都即元馭所愛也其他
如墨紫硃砂之類皆妙甚已致數種歸開時客皆蟻集
真堪續芳矣　明宣宗幸文淵閣命于閣右築石臺植
淡紅芍藥一本景㤗初増植二本左純白右深紅後學
士李賢命之曰醉仙顔澹紅也曰玉帶白純白也曰宫
錦紅深紅也與衆賦詩名曰玉堂賞花集　瓶史芍藥
花以鸎粟蜀葵為婢　増─花史文淵閣芍藥三本天順
二年盛開八花李賢遂設燕邀吕原劉定之等八學士
共賞惟黄諫以足疾不赴明日復開一花衆謂諫足以
當之賢賦詩官僚咸和以為盛事　─析津日記─芍藥之
盛舊數揚州劉貢父譜三十一品孔常父譜三十三品
王通叟譜三十九品亦云瑰麗之觀矣今揚州遺種絶
少而京師豐臺連畦接畛倚擔市者日萬餘莖惜無好
事者圖而譜之
集藻─序─原─宋劉攽芍藥譜序─天下名花洛陽牡丹廣陵
芍藥為相侔埓禹貢記揚州草木夭喬聖人之言然未
見其為夭喬也廣陵芍藥有自他方移來種之者經歲
則盛至有十倍其初而勝廣陵所出逺甚地氣所宜信
其為夭乎然則醫書本草所載雖小物方土所出山川
原野氣力不同或相倍蓰十百如此花矣不可不察也
然芍藥之盛環廣陵四十五里之間為然外是則薄劣
不及洛陽牡丹由人力接種故歲歲變更日新而芍藥
自以種傳獨得於天然非翦剔培壅灌溉以時亦不能
全盛又有風雨寒暄氣節不齊故其名花絶品有至十
四五年得一見者其開不能成或變為他品此天地尤
物不與凡品同待其地利人力天時參併具美然後一
出意其造物亦自珍惜之爾芍藥始開時可留七八日
自廣陵南至姑蘇北入射陽東至通州海上西止滁和
州數百里間人人厭觀矣廣陵至京師千五百里駿馬
疾走可六七日至也上不以耳目之玩勤逺人而富商
大賈逐利纎嗇不顧又無好事有力者招致之故芍藥
不得至京師而洛陽牡丹獨擅其名其移根北方者六
年以往則不及初年自是歲加劣矣故北方之見芍藥
者皆其下者也然種芍藥為生者猶得厚價重利云熙
寧六年攽罷海陵至廣陵正四月花時㑹友傅欽之孫
莘老偕行相與歴覽人家園圃及佛舍所種凡三萬餘
株芍藥嫩好及雖好而不至者盡具矣扶風馬玿府大
尹給事公子也博物好竒為余道芍藥本末及取廣陵
人所第名品示余余按唐氏藩鎮之盛揚州號為第一
萬商千賈珍貨之所叢集百氏小説尚多記之而莫有
言芍藥之美者非天地生物無聞於古而特隆於今也
殆時所好尚不齊而古人未必能知正色爾白樂天詩
言牡丹取叢大花繁者為佳此最洛人所卑下者古人
之不知芍藥何疑然當時無記錄故後世莫知其詳今
此復無傳説使後勝今猶不足恨或人情好尚更變駸
駸日久則名花竒品遂將冺黙無傳來者莫知有此不
亦惜哉故因次序為譜三十一種皆使畫工圖冩而示
未嘗見者使知之其嘗見者固以吾言為信矣　増─孔
武仲芍藥譜序─揚州芍藥名於天下與洛陽牡丹俱貴
於時四方之人盡皆齎攜金帛市種以歸者多矣吾見
其一歲而小變三歲而大變卒與常花無異由此芍藥
之美益專推於揚州焉大抵麤者先開佳者後發髙至
尺餘廣至盈手其色以黄為最貴所謂緋紅千葉乃其
下者鄭詩引芍藥以明土風説者曰香草也司馬長卿
子虚賦曰芍藥之和具而後御之説者曰芍藥主和五
臟又辟毒氣也謝省中詩曰紅藥當堦翻説者曰草色
紅者也其義皆與今所謂芍藥者合俱未有專言揚州
者唐之詩人最以摹冩風物自喜如盧仝杜牧張祜之
徒皆居揚日久亦未有一語及之是花品未有若今日
之盛也余官於揚學講習之暇常裁而定之蓋可紀者
三十有三種乃具列其名從而釋之　原─王觀揚州芍
藥譜序天地之功至大而神非人力所能竊勝惟聖人
為能體法其神以成天下之化其功蓋岀其下而曽不
少加以力不然天地固亦有間而可窮其用矣余嘗論
天下之物悉受天地之氣以生其小大長短辛酸甘苦
與夫顔色之異計非人力之可容致巧於其間也今洛
陽之牡丹維揚之芍藥受天地之氣以生而小大淺深
一隨人力之工拙而移其天地所生之性故竒容異色
間出於人間以人而盜天地之功而成之良可怪也然
而天地之間事物紛紜出乎其前不得而曉者此其一
也洛陽風土之詳已見於歐陽公之記此不復論維揚
大抵土壤肥膩於草木為宜禹貢曰厥草惟夭是也居
人以治花相尚方九月十月時悉出其根滌以甘泉然
後剝削老硬病腐之處揉調沙糞以培之易其故土凡
花大約三年或二年一分不分則舊根老硬而侵蝕新
芽故花不成就分之數則小而不舒不分與分之太數
皆花之病也花顔色之淺深與葉蕊之繁盛皆出於培
壅剝削之力花既萎落亟翦去其子屈盤枝條使不離
散脉理不上行而皆歸於根明年新花繁而色潤雜花
根窠多不能致逺惟芍藥及時取根盡去本土貯以竹
席之器雖數千里之逺一人可負數百本而不勞至於
他州則壅以沙糞雖不及維揚之盛而顔色亦非他州
所有者比也亦有踰年即變而不成者此亦繫土地之
宜不宜而人力之至不至也花品舊傳龍興寺山子羅
漢觀音彌陀之四院冠於此州其後民間稍稍厚賂以
丐其本培壅治蒔遂過於龍興之四院今則有朱氏之
園最為冠絶南北二圃所種幾於五六萬株意其自古
種花之盛未之有也朱氏當其花之盛開飾亭宇以待
來遊者逾月不絶而朱氏未嘗厭也揚之人與西洛不
異無貴賤皆喜戴花故開明橋之間方春之月拂旦有
花市焉州宅舊有芍藥㕔在都㕔之後聚一州絶品於
其中不下龍興朱氏之盛往歲郡將召移新守未至監
䕶不密悉為人盜去易以凡品自是芍藥㕔徒有其名
爾今芍藥有三十四品舊譜只取三十一種如緋單葉
白單葉紅單葉不入名品之内其花皆六出維揚之人
甚賤之余自熙寧八年季冬守官江都所見與夫所聞
莫不詳熟又得八品焉非平日三十一品之比此皆世
之所難得今悉列於左舊譜三十一品分上中下七等
此前人所定今更不易　─増─元岳榆芍藥詩序─至正庚
子孟夏黄鶴山人岳榆與相臺翟君文中自呉城拏舟
至海虞復過崑山訪顧君仲瑛草堂值春暉樓前芍藥
盛開仲瑛重置酒樓上是日雷雨新霽風日淡蕩趙善
長折金帶圍一朶插瓶中及以紅白花擎繞攢簇朱伯
盛督行酒同集者七人天基道士于方外暨伯盛善長
先醉仲瑛謂人事惟艱天時自適友朋盍簪寧無一語
以紀其行樂乎遂以紅藥當堦翻一句分韻賦詩者文
中仲瑛子英并榆得藥字詩成為序其首實四月十一
日也
論─原─宋王觀芍藥譜後論─維揚東南一都㑹也自古號
為繁盛唐末亂離羣雄據有數經戰焚故遺基廢迹往
往蕪沒而不可見今天下一統井邑田野雖不及古之
繁盛而人皆安生樂業不知有兵革之患民間及春之
月惟以治花木飾亭榭以往來遊樂為事其幸矣哉揚
之芍藥甲天下其盛不知起於何代觀其今日之盛古
想亦不減於此矣或者以謂自有唐若張祜杜牧盧仝
崔涯章孝標李嶸王播皆一時名士而工於詩者也或
官于此或遊于此不為不久而畧無一言一句以及芍
藥意其古未有之始盛於今未為通論也海棠之盛莫
甚於西蜀而杜子美詩名又重於張祜諸公在蜀日久
其詩數千篇而未嘗一言海棠之盛張祜輩詩之不及
芍藥不足疑也芍藥三十一品及前人之所次余不敢
輒易後八品乃得於民間而最佳者然花之名品時或
變易又安知止此八品而已哉後將有出兹八品之外
者余不得而知當俟來者以補之也
題䟦─増─宋周必大題楊謹仲芍藥詩後淳熙甲午㑹同
年楊謹仲周孟覺賞芍藥嘗櫻桃謹仲有詩予次韻今
二十有三年彭君仲識攜謹仲帖相過且索舊詩為之
悵然此花最盛於太和而以紅都勝黄樓子為冠如牡
丹之姚魏也黄樓或得之都勝者邑中一二家有種惜
不與人去年余答鄉貢進士陳恂二小詩云芍藥名先
記鄭風那因加木辨雌雄姚黄後出今王矣合把黄樓
列上公六一先生舊帥揚分寧太史尹西昌只緣未識
紅都勝如杜詩中缺海棠蓋許元寄歐陽公詩云芍藥
瓊花應有恨維揚新什獨無名公答云偶不題詩便怨
人山谷宰太和詩篇詠甚多亦未嘗及此花今謹仲云
花出語與古事相類併錄惡語於後
頌─増─傅統妻芍藥花頌曄曄芍藥植此前庭晨潤甘露
晝晞陽靈
五言古詩─原─齊謝朓直中書省─紫殿肅隂隂彤庭赫𢎞
敞風動萬年枝日華承露掌玲瓏結綺錢深沉映朱網
紅藥當堦翻蒼苔依砌上兹言翔鳯池鳴珮多清響信
美非吾室中園思偃仰朋情以鬱陶春物方駘蕩安得
凌風翰聊恣山泉賞─唐栁宗元題堦前芍藥─凡卉與
時謝妍華麗兹晨欹紅醉濃露窈窕留餘春孤賞白日
暮暄風動搖頻夜窓藹芳氣幽臥知相親願致溱洧贈
悠悠南國人─増─元稹紅芍藥芍藥綻紅綃笆籬織青
瑣繁絲蹙金蕊髙熖當爐火翦刻彤雲片開張赤霞裹
烟輕琉璃葉風亞珊瑚朶受露色低迷向人嬌婀娜酡
顔醉後泣小女妝成坐艶艶錦不如夭夭桃未可晴霞
畏欲散晩日愁將墮結根本為誰賞心期在我採之諒
所思幽贈何由果─宋梅堯臣楊樂道留飲席上客置
黄紅絲頭芍藥─洛陽賣牡丹江都買芍藥賣與富人歡
買為遊子樂萬絲必同心千葉必同萼五色相淺深百
金相厚薄栽培動經年風雨便成昨蕭條洛陽城索寞
江都郭賴有一春花能無十千酌朝看門擁車暮見門
羅雀嘗聞月底人欲把月桂所要使清光多四海意開
廓我亦愛明月常滿不願落上弦過楊侯乃值寒雨作
共飲三四人不覺傳鳴柝持葩金谷豪朱黄何灼爍還
思溱洧上士與女相謔實此香草芳請我賦其畧酒闌
為追詠思拙筆屢閣　─蔡襄和王學士芍藥─粲爾芳草
葉孤根當砌植違春已自分薫風猶借力艶艶朝日光
紛披照顔色持之遺佳人歲久香不息　原蘇軾送芍
藥與公擇─今日忽不樂折盡園中花園中亦何有芍藥
裊殘葩久旱復遭雨紛披亂泥沙不折亦安用折去還
可嗟棄擲諒未能送與謫仙家還將一枝春插向兩髻
丫─増─謝堯仁詠芍藥─花蓓大如拳花面或徑尺紫者
棲紫鸞黄者落黄鵠或似扶桑枝推上一輪赤或似玻
瓈盆稍久擎無力又有似平叔愛矜素粉白又有似蜀
人喜染天水碧或似包綠錦未放丹砂拆或似浴青囊
未放沉麝發應須和露翦莫使見顔色庻使精神全免
笑花無骨　─元顧瑛春暉樓賞芍藥靈雨沐霽景初暾
散朝暄林鶯哢餘春砌藥開當軒泫妝露泥泥舞袂風
翻翻流光不我邁久懷遲君論於以樂樽罍於焉傾笑
言
七言古詩─増─唐韓愈芍藥歌─丈人庭中開好花更無凡
木爭春華翠莖紅蕊天力與此恩不屬黄鍾家温馨熟
美鮮香起似笑無言習君子霜刀翦汝天女勞何事低
頭學桃李嬌癡婢子無靈性競挽春衫來比並欲將䨇
頰一睎紅綠窓磨徧青銅鏡一樽春酒甘若飴丈人此
樂無人知花前醉倒歌者誰楚狂小子韓退之　宋韓
琦和袁陟節推龍興寺芍藥廣陵芍藥真竒美名與洛
花相上下洛花年來品格卑所在隨人趁髙價接頭著
處騁新妍輕去本根無顧藉不論姚花與魏花只供俗
目陪妖姹廣陵之花性絶髙得地不移歸造化大豪大
力或强遷費盡擁培無艶冶東君固是花之主千苞萬
萼從榮謝似矯東君汎愛心枉殺春風不肯嫁遂令天
下走香名髣髴丹青競誇詫以此揚花較洛花自合維
揚推定覇其間絶色可麤陳天工著意誠堪訝仙家冠
子鏤紅雲金線妝治無匹亞旋心體弱不勝枝寶髻欹
斜猶墮馬氷雪肌膚一纈斑新試守宫明似赭䨇頭兩
兩最多情象物更呈鞍面窊樓子亭亭欠姿媚特有怪
狀堪圖冩見者方知畵不真未見直疑傳者詐前賢大
欲巧賦詠片言未出心先怕天上人間少其比不似餘
芳資假借我來淮海陟三春三訪龍興舊僧舎問得龍
興好事僧每歲看承不敢暇後園栽植雖甚蕃及見花
成由取捨出羣標致必驚人方徙矮壇臨大厦客來只
見軒楹前國艶天姿相照射因知靈種本自然須憑精
識能陶冶君子果有育材心請視維揚種花者　─原─陳
與義─微雨濕清曉老夫門未開煌煌玉仙子並擁翠蕤
來臙脂洗盡不自惜為雨歸來更無力老夫五十尚兒
癡憑軒一賦㑹真詩─増─楊萬里芍藥─何以築花宅筆
直松枝子何以蓋花房雪白清江紙紙將碧油透松竹
畵棟峙鋪紙便作瓦瓦色水晶似金鴨煖未熖銀竹響
無水汗容漬不濕晴態嬌非醉盡將香世界關作閑天
地風日幾曽來蜂蝶獨得至勸春入宅莫歸休勸花住
宅且少留昨日花開開一半今日花飛飛數片留花不
住春逕歸不如折插瓶中看─元袁桷新安芍藥歌─洛
陽花枝如美人㸃㸃不受塵土嗔輕朱深白鑄顔色髙
亞綠樹爭精神那如新安紅芍藥透日千層紅閃爍碧
雲迸出紫琉璃風動霓裳凝綽約我聞種花如種玉盡
日隂晴看不足微雲澹蕩増寵光細雨輕濛賜湯沐何
人看花不解理香雪紛紛手中毁酒酣跌蕩空低昻得
意須臾竟如此翩翩驌驦雲中君愛花直欲留青春青
春如流欲歸去明年看花君合住　明徐賁次韻楊孟
載觀芍藥作─輕隂釀綠寒猶薄龜甲疏簾映朱閣美人
偏有惜花心新水銀瓶送紅藥當堦惟恐流塵汚纎手
籠春為花䕶一捻芳容飽弄嬌臙脂細結玲瓏露綵貼
單屏襯碧綃微風纔動見花搖香凝膩粉肌全濕影艶
方諸臉半潮髙枝開滿低枝捲翠檻移來隨步輦濃染
如分織女機巧裁似出宫娥翦花情最重是何人應有
鴛鴦帳裏身不用傳心題綺字踏歌當為喚真真　陸
粲賦内閣芍藥─金門栁色縈深綠上苑春餘雜花撲夭
桃已歇穠李衰紅藥翻堦正芬郁此花初種自宣皇百
曲雕欄七寶妝融風窈窕昭陽殿暖日輕盈白玉堂玉
堂學士看花早賦成芸閣留詩草卷幔頻看碧霧流揮
毫正耐紅雲繞憶昨宣皇居法宫太平樂事君臣同宸
遊每出濯龍裏曲宴偏臨翔鳯中是時南苑飛霓旌爛
熳仙葩綺繡明臨風宛轉如矜妬俯者如愁仰如訴半
沾微雨妖紅濕太真泣凭欄干立至尊一顧六宫囘茜
裙霞帔俱羞澀華萼樓頭雨露偏芳容贏得美人憐君
恩為與分春色詔許移來種閣前閣前複道連金谷翠
輦經過幾廻矚内家敕進賞花詞昭容傳制黄門促沉
吟此事六十載當日繁華宛然在紺幰金輿稀幸臨黄
扉紫禁留風采不羨揚州寶帶圍長安紅紫競芳菲五
侯七貴同邀賞寶馬香車疾若飛爭似名花出天上霧
閣雲窓儼相向浪蝶遊蜂未許窺酒徒詞客空惆悵江
南三月足豪華繡幙圍香富貴家亦有幽姿在空谷風
雨憔悴天之涯燕山遊子江南客獨對名花感今昔草
木何知人自憐逢時亦復升沉隔世間榮辱偶然事不
獨此花何歎息
五言律詩─増─唐張九齡紫薇庭芍藥仙禁生紅藥微芳
不自持幸因清切地還遇艶陽時名見桐君錄香聞鄭
國詩孤根若可用非直愛華滋　─宋梅堯臣七里灣得
朱表臣寄千葉樓子髻子芍藥─誰稱為近侍宜與牡丹
尊霞綷千千葉香撩黯黯魂紅樓思俠少寶髻奉王孫
勝插不堪照顔衰汴水渾─原─眭石─春色今方滿名花
爾較遲含芳如有意呈彩亦當時調鼎需仙液揮毫待
鳯池天工知不淺一夜露華滋　明蔡羽毛督經浣亭
官舎芍藥─晝靜綠隂匝微風滿院芬紅欄昨夜雨碧館
見朝雲春杳鳥空怨暖多花易熏須煩紫絲帳遮䕶到
斜曛
七言律詩─増─唐張泌芍藥香清粉淡怨殘春蝶翅蜂鬚
戀蕊塵閒倚晩風生悵望靜留遲日學因循休將薜荔
為青瑣好與玫瑰作近隣零落若教隨暮雨又應愁煞
别離人　─宋王禹偁芍藥詩并序─芍藥之義見之鄭詩
百花之中其名最古謝公直中書省詩云紅藥當堦翻
自後詞臣引為故事白少傅知制誥有草詞畢詠芍藥
詩詞采甚為該偹然自天后以來牡丹始盛而芍藥之
艶衰矣考其實牡丹初號木芍藥蓋本同而末異也牡
丹落盡正凄凉紅藥開時醉一塲羽客暗傳尸解術仙
家重爇返魂香蜂尋檀口論前事露濕紅英試曉妝曽
忝掖垣真舊物多情應認紫薇郎　東君留著占殘春
得得遲開亦有因曽與掖垣留故事又來淮海伴詞臣
日燒紅艶排千朶風遞清香滿四隣更愛綠頭弄金縷
異時相對掌絲綸　滿院勻開似赤城帝鄉齊㸃上元
燈感傷綸閣多情客珍重維揚好事僧酌處酒杯深蘸
甲折來花朶細含稜老郎為郡辜朝寄除却吟詩百不
能　─韓琦北第同賞芍藥─芍藥名髙致亦難此觀妖艶
滿雕欄酒酣誰欲張珠網金細偏宜間寶冠露裛更深
雲髻重蝶棲長苦玉樓寒鄭詩已取相酬贈不見諸經
載牡丹　蔡襄和運使學士芍藥篇─密葉隂沉夏景新
朱欄紅藥自為春香餘蘭芷偏饒艶畫入縑綃未逼真
已恨芳華難駐景可堪愁臥動經旬三年想愛須留戀
不為江頭酒味醇─蘇軾玉盤盂詩並序─東武舊俗每
歲四月大㑹於南禪資福兩寺以芍藥供佛而今歲最
盛凡七千餘朶皆重跗累萼繁麗豐碩中有白花正圓
如覆盂其下十餘葉稍大承之如槃姿格絶異獨出于
七千朶之上云得之於城北蘇氏園中周宰相莒公之
别業也而其名俚甚乃為易之雜花狼籍占春餘芍藥
開時掃地無兩寺妝成寳瓔珞一枝爭㸔玉盤盂佳名
㑹作新翻曲絶品難尋舊畫圖從此定知年穀熟姑山
親見雪肌膚　花不能言意可知令君痛飲更無疑但
持白酒勸嘉客直待瓊舟覆玉彞負郭相君初擇地㸔
羊屬國首吟詩吾家豈與花相厚更問殘芳有幾枝
蘇轍和子瞻玉盤盂二首─千葉團團一尺餘揚州絶品
舊應無賞傳莒國遷鐘簴移憶胡僧置鉢盂叢底留連
傾鑿落缾中捧擁照浮屠强將絳蠟封紅萼憔悴無言
損玉膚　故相林亭父老知出羣草木尚何疑無多産
業殘花藥幾許功名舊鼎彞豐艶不知人世别佳名新
換使君詩明年㑹㸔花尤好剝盡浮苞飬一枝　─周必
大彭孝求送芍藥數種鄙句為謝─占斷春光及夏初琉
璃翦葉朶珊瑚休論花品同而異且詠詩人樂且訏北
地莫辭金鑿落南禪爭㸔玉盤盂彭宣微恙何妨醉自
有嬌癡婢子扶　─楊萬里多稼堂前兩檻芍藥紅白對
開二百朶紅紅白白定誰先嫋嫋娉娉各自妍最是倚
欄嬌分外却緣經雨意酲然晩春早夏渾無伴暖艶晴
香正可憐好為花王作花相不應只遣侍甘泉　旁招
近侍自江都兩歲何曽見國姝㸔盡滿欄紅芍藥只消
一朶玉盤盂水晶淡白非真色珠碧空明得似無欲比
此花無可比且云冰骨玉肌膚　芙蓉渡酒店前金沙
芍藥盛開山店春光也自妍芙蓉渡口數家村笋輿低
過金沙架籬落疎圈芍藥軒孤客倦遊殊寂寞雨花著
意與温存可憐經眼匆匆去不折紅香到綠尊　賈似
道─又是揚州芍藥時花應笑我賦歸遲滿堂留客春如
畫對酒何妨鬢似絲玉立黄塵那可到錦幃紅蠟最相
宜買山若就當移種此際誰能杖履隨　温温玉立綠
隂中不把芳菲逐萬紅折盡長淮多暇日簪聯四坐足
春風應如慶厯梅花瑞况有昌黎屬句工問得君王乞
身去移根栽傍曲欄東　上了甘泉三㨗書長淮萬里
一塵無清和時節如春在紅藥精神與昔殊叢玉生香
歌可譜圍金有客瑞重圖公堂且盡今朝醉已問君王
乞鑑湖　元郝經芍藥─夜來風雨洗殘春芍藥還開春
又新入座忽驚持酒客舉杯先酌送花人烟輕雪膩丰
容質露重霞香婀娜身鐵石肝腸總銷鑠都將軟語説
風神─馬祖常芍藥鶯粉分奩艶有光天工巧製殿春
陽霞繒襞積雲千疊寳盝凝脂蜜半香並蒂當堦盤綬
帶金苞向日剖珠囊詩人莫詠揚州紫便與花王可頡
頏　張昱陪宴相府得芍藥花有感─醉吐車茵愧不才
馬前蝴蝶趁花囘玉瓶盛露扶春起錦帳圍燈照夜開
垂白敢思溱洧贈欹紅還是廟廊栽揚州何遜空才思
惟對髙寒詠閣梅　明李東陽内閣賞芍藥一春風日
幾晴隂數種名花競淺深禁苑栽培真得地化工雕刻
本何心叢疑月下留鸞宿香到人間許蝶尋臺閣風流
前軰逺綵毫重和玉堂吟　次第紅芳又綠隂好花留
向玉堂深多從雨過㸔生色不為春遲負賞心清露著
衣香易濕綵雲迷眼夢難尋杯餘幸接韓公宴詞罷先
𢋫白傅吟　曉聞花底佩聲歸萬葉枝頭露未稀力盡
丹青空藻繪眼㸔紅紫漫芬菲裁雲直傍瑤池起避日
須將錦障圍願向人間分此種莫教春祗在彤扉　春
逐長安擔上歸此花真覺眼中稀新題翰苑圖猶在舊
事揚州草自菲索賞向人心已醉試開經日手頻圍欲
知近侍承恩地長共西垣與北扉　呉寛秦公邀賞芍
藥─妙手何人簇絳紗平臺驚見數枝斜梁家園裏無遺
種吏部庭前得好花量淺莫將深盞酌眼昬猶用密簾
遮詩中近侍非公論誰説唐人是作家　品髙真自廣
陵來舊譜空憐壁角堆千葉連雲如並擁兩枝迎日忽
齊開詩中相謔何須贈擔上能賒也用栽記取今時纔
㸔起醉吟多藉麴生材　儲巏賞紅藥三歲歸來始一
看捲簾深坐傍欄干數枝帶雨開何晩此日憐春别更
難封殖喜留嘉種在低囘如語舊盟寒裁詩為喚東君
轉酒盞花前正爾寛　莫怪多情盡日看春殘花謝總
相干遲開已待花神入真賞能逢地主難翠幄微香吹
漸逺玉盤承露㵼初寒三年擬試沉香筆却算行期為
爾寛　文徴明禁中芍藥仙姿綽約絳羅紳何日移根
傍紫宸月露冷團金帶重天風香泛玉堂春千年想見
翻階詠一笑羞稱近侍臣不似人間易零落上方元自
隔凡塵─黄姬水石佛院㸔芍藥山繞呉宫舊館娃清
江曲曲綠楊斜偶移畫鷁同盃酒不道空門有艶花白
日簾櫳堪羃霧夕陽欄檻更添霞美人不見偏惆悵欲
折瓊枝感歲華　─息園賞芍藥─淺白深紅鬭合歡絲絲
香雨晝難乾直須一日三百盞無那東風十二欄水上
新傳錦字艶樓頭長怨玉簫寒可憐春色隨花盡留興
還應帶月㸔　─王渙昭慶寺㸔芍藥─一半春光過牡丹
又開芍藥遍禪關久辜往約違蓮社今續清歡到寳欄
垂露幾團花面濕東風一陣燕泥寒酒邊何味呈竒供
綠笋朱櫻正滿盤
七言小律─原─唐白居易感芍藥花寄正一上人─今日階
前紅芍藥幾花欲老幾花新開時不解比色相落後始
知如幻身空門此去幾多地欲把殘花問主人
五言排律─原─唐白居易草詞畢遇芍藥初開偶成十六
韻罷草紫泥詔起吟紅藥詩詞頭封送後花口拆開時
坐對鈎簾久行觀步履遲兩三叢爛熳十二葉參差背
日房微歛當階朶旋欹釵葶抽碧股粉蕊撲黄絲動盪
情無限低斜力不支周廻㸔未足比諭語難為勾漏丹
砂裹僬僥火熖旗彤雲賸根蒂絳幘欠纓緌况有晴風
度仍兼宿露垂疑香熏罨畫似淚著臙脂有意留連我
無言怨思誰應愁明月落如恨隔年期菡蓞泥連萼玫
瑰刺繞枝等量無勝者惟眼與心知
五言絶句─増─唐孟郊看花─芍藥誰為壻人人不敢來惟
應待詩老日日殷勤開　─原─宋王十朋芍藥─千葉揚州
種春深霸衆芳無言比君子窈窕有温香　已過花王
候才開近侍香來遊禁酒地免作退之狂　─増─金姚孝
錫詠芍藥─綠萼披風瘦紅苞浥露肥只愁春夢斷化作
彩雲飛　─明李東陽芍藥─秀色春前發濃隂雨後看持
盃賀花相先我得休官
七言絶句─原─唐韓愈芍藥─浩態狂香昔未逢紅燈爍爍
綠盤龍覺來獨對情驚恐身在仙宫第幾重　─増─宋蔡
襄華嚴院西軒見芍藥─吉祥亭下萬千枝看盡將開欲
落時却是䨇紅有深意故留春色綴人思　烘簾微照
自生光吹面輕風與送香誰把金刀收絶艶醉紅深淺
上釵梁　的的名花對酒樽欄邊沉醉月黄昬今朝關
外尋蘭若忽見孤芳欲斷魂　─原─邵雍白芍藥─阿姨天
上舞霓裳姊妹庭前翦雪霜要與牡丹為近侍鉛華不
御學梅妝　含露仙姿近玉堂翻階美態醉紅妝對花
未免須酣舞到底昌黎是楚狂　─蘇軾題趙昌芍藥─倚
竹佳人翠袖長天寒猶著薄羅裳揚州近日紅千葉自
是風流時世妝　─増─蘇轍馬上見賣芍藥戲贈張厚之
春風欲畫無尋處盡向南園芍藥中過盡此花真盡也
此身應與此花同　春來便有南園約過盡春風約尚
賒綠樹成隂花結子便須攜客到君家　─原─黄庭堅廣
陵早春─春風十里珠簾捲彷彿三生杜牧之紅藥梢頭
初繭栗揚州風物鬢成絲　─増─陳師道謝趙生惠芍藥
從微至老走風塵喜見隣家第四春獨舞東風對西子
政緣無語却宜人　九十風光次第分天憐獨得殿殘
春一枝剩欲簪䨇鬢未有人間第一人　─張栻─一年春
事雨聲裏十里揚州夢想邊眼底花明煩折贈君家風
物自嫣然　─元馬祖常五月芍藥─芍藥花開端午時江
南遊客苦相疑上京不是春光晩自是天家日景遲
楊允孚灤京雜詠─時雨初肥芍藥苖脆肥香壓酒腸消
揚州簾卷春風裏曽惜名花第一嬌　─明僧徳祥─玉堦
宜有此花開金鼎調香宰相才莫謂人間無綵筆寫將
濃艶入雲臺
詩散句─原─唐孟郊─月娥䨇䨇下楚艶枝枝浮洞裏逢故
人婥約清宵遊　─宋李覯斜月正當樓花霧壓城重起
傍藥欄行花亦方在夢　─劉敞─跗萼晴相照芳香暖競
飄波翻蜀地錦霞萃赤城標　─唐陳良父─凝脂新賜浴
半面更啼紅　─宋穆修─油壁車中同載女菱花鏡裏並
妝人　─韓琦─丹砂纈妙深難染白玉冠巍瑩絶瑕　紅
玉斲成樓突兀白雲爭簇髻巍峩　嬌紅閙密輕多葉
醉粉欹斜奈軟條　粉妝瑞玉千叢密冠縷真金半尺
圍　─増─劉敞─眼前隋苑多佳麗未覺呉宫久寂寥　─蘇
轍─共驚春去已多日爭看花開最後番　─原─曽鞏─小碧
欄干四月天露紅烟紫不勝妍　─張舜民─西掖堦前辭
御傘瓊林殿後媚春衣　─陳傅良玉龍十二蓬山頂寳
髻三千漢殿中　密葉自成金罽飾亂英誰緝紫茸香
　半妝宫面迎風笑間色仙衣帶露收　─楊東山─不濃
不淡勻脂粉非醉非醒媚雨風　過眼一春春又夏開
殘芍藥更無花　─趙師秀─自洗銅瓶插欹側要令書卷
識奢華　─増─元呉澄─淺潮半醉流霞暈清印初昬淡月
痕　─楊允孚─若較内園紅芍藥洛陽輸却牡丹花　─原
唐杜甫─傍砌看紅藥　─白居易─夾砌紅藥欄─增─李商
隠紅藥綻香苞　─宋戴復古─翻堦芍藥遲　─元方囘─芍
藥抽紅鋭　─唐李商隠─欄藥日髙紅髲􁳞　─元周伯琦
一瓶芍藥當荷花
詞─原─宋王十朋㸃絳唇─閒日盈盈向人自笑還無語牡
丹飄雨開作羣花主　柔美温香翦染勞天女青春士
花間歌舞學個狂韓愈　─韓元吉浪淘沙─鶗鴂怨花殘
誰道春闌多情紅藥待君看濃淡曉妝新意態獨占西
園　風葉萬枝繁猶記平山五雲樓映玉成盤二十四
橋明月下誰凭朱䦨　─張孝祥踏莎行洛下根株江南
栽種天香國色千金重花邊三閣建康春風前十里揚
州夢　油壁輕車青絲短鞚看花日日催賓從而今何
許定王城一枝且為鄰翁送　─陳從古蝶戀花─日借輕
黄珠綴露困倚東風無限嬌春處看盡夭紅渾謾語淡
妝偏稱泥金縷　不共鉛黄爭勝負殿後開時故欲尋
春去去似朝霞無定所那堪更著催花雨　─姜䕫側犯
恨春易去甚春却向揚州住微雨正繭栗稍頭弄詩句
虹橋二十四總是行雲處無語漸半脱宫衣笑相顧
金荷細葉千朶圍歌舞誰念我髪成絲來此共樽俎後
日西園綠隂無數寂寞劉郎自修花譜　陳濟翁驀山
溪薫風時候芍藥披晴晝天上玉欄干展一枰天家錦
繡漢宫唐殿嬪御逞妖嬈飛燕女太真妃一様新妝就
　黄金撚線色與紅芳鬭誰把絳綃衣誤將他臙脂漬
透晩風生處襟袖捲濃香持玉斚秉紗籠倚醉聽更漏
　─盧祖臯水龍吟─杜鵑啼老春紅翠隂滿眼愁無奈飛
來何處鳯軿鸞馭霞琚雲珮風檻嬌凭露梢慵嚲酒痕
微退念洛陽人去香魂又返依然是風流在　十年一
覺揚州春夢離愁似海浩態難留暗香吹散幾時重㑹
向樽前笑折一枝紅玉帽簷斜戴　─劉圻父醉蓬萊訪
鶯花陳迹姚魏遺風綠隂成幄尚有餘香付寳堦紅藥
淮海維揚物華天産未覺輸京洛時世新妝施朱傅粉
依然相若　束素腰纖捻紅唇小鄣袖嬌羞倚欄柔弱
玉佩瓊琚勸王孫行樂况是韶華為伊挽駐未放離情
薄顧盻歌前留連醉裏莫教零落　─曽覿念奴嬌─人生
行樂算一春歡賞都來幾日綠暗紅稀春已去贏得星
星鬢白醉裏狂歌花前起舞拚罰金杯百淋漓宫錦忍
辜妖艶姿色　須信殿得韶光只愁花謝又作經年别
嫩紫嬌紅邀客語應為主人留客月落烏啼酒䦨燭暗
離緒傷呉越竹西歌吹不堪老去重憶　─晁補之望海
潮─人間花老天涯春去揚州别是風光紅藥萬株佳名
十種天然浩態狂香尊貴御衣黄未便教西洛獨占花
王困倚東風漢宫誰敢鬭新妝　年年髙會維揚看家
誇絶艶人詫竒芳結萼當屏聯葩就幄紅遮綠遶華堂
花面映交相更秉蕑觀洧幽意難忘罷酒風亭夢魂驚
恐在仙鄉　─方岳沁園春─把酒問花繭栗稍頭春今幾
何笑身居近侍翻堦萬玉面勻菩薩髻擁千螺一一牙
籖英英碧字占定花間甲乙科歸來也傍紫薇吟處揉
作陽和　祗今花事無多看幾許風烟付與他待圍將
翡翠怕蜂粘粉織成雲錦遣鳯銜梭誰翦并刀贈之燕
玉莫負䨇娥嬌溜波花應道儘花强人面底用能歌
劉克莊賀新郎一夢揚州事畫堂深金瓶萬朶元戎髙
㑹座上祥雲層臺起不減洛中姚魏歎别後關山迢遞
國色天香何處在想東風猶憶狂書記驚歲月一彈指
　數枝清曉煩馳騎向小窓依稀重見蕪城妖麗料得
花憐儂消瘦儂亦憐花憔悴謾悵望竹西歌吹老矣應
無騎鶴日但春衫㸃㸃當時淚那更有舊情味
别錄─增─南史王筠傳─筠幼而警悟七歲能屬文年十六
為芍藥賦其詞甚美　─圖畫見聞志─李少保端愿有圖
一面畫芍藥五本其畫皆無筆墨用五彩布成為徐崇
嗣沒骨圖以其無筆墨骨氣而名之　─夢溪筆談元豐
末秀州人家屋瓦上冰盡成花每瓦一枝正如畫家所
為折枝有大花如牡丹芍藥者氣象生動雖巧筆不能
為之以墨搨之無異石刻　─原─分植─芍藥大約三年或
二年一分分花自八月至十二月其津脉在根可移栽
春月不宜諺云春分分芍藥到老不開花以其津脉發
散在外也栽向陽則根長枝榮發生繁盛相離約二三
尺一如栽牡丹法不可太逺太近穴欲深土欲肥根欲
直將土鉏虚以壯河泥拌猪糞或牛羊糞栽深尺餘尤
妙不可少屈其根梢只以水注實勿踏築覆以細土髙
舊土痕一指自驚蟄至清明逐日澆水則根深枝髙花
開大而且久不茂者亦茂矣以雞矢和土培花叢下渥
以黄酒淡紅者悉成深紅　─増─種樹書─菜圃中種芍藥
最盛　─原─修整─春間止留正蕊去其小苞則花肥大新
　栽者止留一二蕊一二年後得地氣可留四五然亦不
　可太多開時扶以竹則花不傾倒有雨遮以箔則耐久
　花既落亟翦其蒂盤屈枝條以線縛之使不離散則脉
　下歸於根冬間頻澆大糞明年花繁而色潤處暑前後
　平土翦去來年必茂冬日宜䕶忌澆水　─服食─安期生
　服鍊法云芍藥有二種治病用金芍藥色白多脂肉色
　紫者不用凡採得淨洗去皮東流水煑百沸隂乾三日
　木甑内上覆淨黄土蒸一日夜取出隂乾擣末麥飯或
　酒服三錢七日三服滿三百可登嶺絶粒春採芽或花
　瓣以麵煎之味脆美可以久留　制食之毒莫良于芍
　藥故獨得藥之名所謂芍藥之和具而後食之者此也
　　─採製─根入藥味酸寒赤白視花色白者益脾能于木
　中㵼木赤者散邪能行血中之滯氣秋時採單葉者氣
　味全厚用竹刀刮去皮並頭上土蜜水拌蒸從已至未
　曬乾收貯中寒者酒炒女人血藥醋炒
御定佩文齋廣羣芳譜卷四十五
　欽定四庫全書
御定佩文齋廣羣芳譜卷四十六
　　　花譜
　　　　金燈花
　増─本草─金燈花一名鬼燈檠一名朱姑一名鹿蹄草一
　名無義草(酉陽雜俎云金燈之花與葉不/相見人惡種之謂之無義草)根名山慈姑
　(根狀如慈姑花狀如燈/籠而朱色故有諸名)李時珍曰處處有之冬月生葉
　如水仙花之葉而狹二月中抽一莖如箭簳髙尺許莖
　端開花白色亦有紅色黄色者上有黑㸃(草花譜云金/燈色紅銀燈)
　(色/白)衆花簇成一朶如絲紐成三月結子有三稜四月初
　苖枯即掘取其根遲則苖腐難尋根苖與老鴉蒜極相
　類但有毛殻包裹為異耳
　彚考─増─園林草木疏─金燈隰生花開纍纍明艶垂條不
　自支俗惡人家種之　─花經─金燈七品三命　─荆溪游
　記─善權洞秋晩徧壑皆金燈花綺錯如繡
　集藻─七言絶句─増─宋晏殊金燈花蘭膏爇處光猶淺銀
燭燒時熖不馨好向書生窓下種免教辛苦更囊螢
詩散句─増─宋晏殊煌煌五枝燈下有玉蟠螭　─楊巽齋
如龍乍化青藜熖寧用窓前設短檠
　　金盞花
増─宛陵集詩注金盞花一名醒酒花　─原─金盞花一名
長春花(金盞其花形也/長春言耐久也)一名杏葉草髙四五寸嫩時頗
肥澤葉似栁葉厚而狹抱莖而生甚柔脆花大如指頂
金黄色瓣狹長而頂圓開時團團狀如盞子生莖端相
續不絶結實在蕚内色黑如小蟲蟠屈之狀味酸寒無
毒
彚考─増─學圃雜疏花之四季開者蘭桂之外有長春菊
即金盞花也
集藻五言律詩─増─宋梅堯臣金盞子鍾令昔醒酒豫章
留此花黄金盞何小白玉椀無瑕始入何郎宅還歸楚
客家從兹不能醉只恐賣流霞
　　(附/錄)側金盞花
増─桂海虞衡志─側金盞花如小黄葵葉似槿歲暮開與
梅同時
　　翦春羅
増─花史翦春羅一名碎翦羅　─原─翦春羅一名翦紅羅
蔓生二月生苖髙尺餘柔莖綠葉似冬青而小對生抱
莖入夏開深紅花如錢大凡六出周廻如翦成茸茸可
愛結實大如豆内有細子人家多種之盆盎中每盆數
株竪小竹葦縛作圓架如筒花附其上開如火樹亦雅
翫也味甘寒無毒
集藻─七言絶句─原─宋翁元廣翦春羅─誰把風刀翦薄羅
極知造化著功多飄零易逐春光老公子樽前奈若何
　　(附/錄)翦秋羅
原─翦秋羅一名漢宫秋色深紅花瓣分數岐尖峭可愛
八月間開春時待芽出土寸許分其根種之種子亦可
喜隂地清水灌之用竹圈作架扶之可翫春夏秋冬以
時名也
　　(附/錄)翦羅花
原翦羅花色紅出南越性畏寒壅以雞糞澆以燖猪湯
退雞鵝水則茂冬入窖中
　　(附/錄)翦金羅
原翦金羅金黄色花甚美艶
　　(附/録)翦紅紗
原翦紅紗莖髙三尺葉旋覆夏秋開花狀如石竹花而
稍大四圍如翦瓣鮮紅可愛結穗亦如石竹穗中有細
子
　　石竹
原─石竹草品纖細而青翠花有五色單葉千葉又有翦
絨嬌艶奪目㛹娟動人一云千瓣者名洛陽花草花中
佳品也　─増─洛陽花木記─鵝毛石竹一名繡竹　─原─王
敬美曰石竹雖草花厚培之能作重臺異態與夜落金
錢鳯仙花之類俱籬落間物
彚考─増─酉陽雜俎衛公言蜀中石竹有碧花　花經石
竹九品一命
集藻─五言古詩─増─唐王績石竹詠─萋萋結綠枝煜煜垂
朱英常恐零露降不得全其生歎息聊自思此生豈我
情昔我未生時誰者令我萌棄置勿重陳委化何足驚
　─原─宋張耒石竹花─真竹乃不花爾獨艶暮春何妨兒
女眼謂爾勝霜筠世無王子猷豈有知竹人粲粲好自
持時來稱此君
五言律詩─増─唐獨孤及荅李滁州題庭前石竹花見寄
殷疑曙霞染巧類匣刀裁不怕南風熱能迎小暑開遊
蜂憐色好思婦感年催覽贈添離恨愁腸日幾廻　─原
司空曙雲陽寺石竹花─一自幽山别相逢此寺中髙低
俱出葉深淺不分叢野蝶難爭白庭榴暗讓紅誰憐芳
最久春露到秋風
七言律詩─增─宋王安石石竹花─退公詩酒樂華年欲取
幽芳近綺筵種玉亂抽青節瘦刻繒輕㸃絳花圓風霜
不放飄零早雨露應從愛惜偏已向美人衣上繡更留
佳客賦嬋娟　─元虞集賦石竹─積雪初消蕚綠華東風
吹動絳綃霞龍嘘石氣千年潤鶴過林隂一徑斜刻字
欲尋金錯落析旌如織翠交加綺窓坐對吹笙暖未覺
人間歲月賒
五言排律─増─唐李頎魏倉曹宅各賦一物得當軒石竹
羅生殊衆色獨為表華滋雖雜蘭蕙處無爭桃李時同
人趨府暇落日後庭期密葉散紅㸃靈條驚紫蕤芳菲
看不厭采摘願來兹
五言絶句─増─唐皇甫冉病中對石竹花散㸃空堦下閒
凝細雨中那能久相伴嗟爾滯秋風　─宋文同石竹─蜂
齧紅蕊爛蟲啼碧叢短秋風掠地起只有蒼苔管
七言絶句─増─唐陸龜䝉石竹花詠─曽看南朝畫國娃古
蘿衣上碎明霞而今莫共金錢鬭買斷春風是此花
宋王安石石竹花春歸幽谷始成叢地面芬敷淺淺紅
車馬不臨誰見賞可憐亦解度春風　─原─楊監丞─長夏
幽居景不窮花開芳砌翠成叢窓南髙臥追凉際時有
微香逗晩風　増─元蒲道源賦石竹─短籬新見出梢梢
葱蒨都無尺許髙茜色芳葩工㸃綴莫教容易混蓬蒿
詩散句─原─宋林逋所重晩芳聊在目可關秋色易為花
深枝苒苒裝溪翠碎片英英翦海霞　─王安石─麝香眠
後露檀勻繡在羅衣色未真斜倚細叢如有恨冷搖數
朶欲無春　─唐李白─石竹繡羅衣　─杜甫─麝香眠石竹
　─増─徐晶─石竹數重青
詞─原─宋晏殊採桑子─古蘿衣上金針様繡出芳妍玉砌
朱闌紫艶紅英照日鮮　佳人畫閣新妝了對立叢邊
試摘嬋娟貼向睂心學翠鈿
别録─原─花史─石竹花須每年起根分種則茂但枝蔓柔
弱易至散漫須用小竹扶之用細竹或小葦圍縛則不
摧折
　　罌粟花
原─罌粟一名米囊花一名御米花一名米殻花　─増─本
草─罌粟一名象榖(其實狀如罌子其米如粟乃/象乎榖可以供御故有諸名)　─原─青
莖髙一二尺葉如茼蒿花有大紅桃紅紅紫純紫純白
一種而具數色又有千葉單葉一花而具二類艶麗可
翫實如蓮房其子囊數千粒大小如葶藶子　─増─本草
蘇頌曰九月布子渉冬至春始生苖極繁茂李時珍曰
三四月抽薹結青苞花開則苞脫大如仰盞罌在花中
鬚蕊裹之花開三日即謝而罌在莖頭長一二尺大如
馬兠鈴上有蓋下有蔕宛然如酒罌中有白米極細
彚考─増─花經米囊七品三命─原─學圃雜疏─芍藥之後
罌粟花最繁華其物能變加意灌植妍好千態曽有作
黄色綠色者逺視佳甚近頗不堪聞　瓶史罌粟蜀葵
妍於籬落司空圖之鸞臺也　─増─聞雁齋筆談罌粟花
之無香韻者也朱宓侯種之盈畝萬朶爛然亦足奪目
鮑我生問余此堪作何比余昔過盧溝橋一莊院僧驅
騾百許頭縱食櫪下其色相錯如繡始知昔人雲錦之
比殆非虚妄今日所見頗為似之二生皆絶倒
集藻四言古詩─原─宋蘇轍種藥苖詩─築室城西中有圖
書窓户之餘松竹扶疎拔棘開畦以毓嘉蔬畦夫告予
罌粟可儲罌小如罌粟細如粟與麥皆種與穄皆熟苖
堪春菜實比秋榖研作牛乳烹為佛粥老人氣衰飲食
無幾食肉不消食菜寡味栁槌石鉢煎以蜜水便口利
喉調肺飬胃三年杜門莫適往還幽人衲僧相對忘言
飲之一杯失笑欣然我來潁川如遊廬山
七言律詩増─明呉幼培罌粟花─庭院深沉白晝長堦前
仙卉吐羣芳含煙帶雨呈嬌態傅粉凝脂逞艶妝種自
中秋須隔歲開於初夏伴傾陽更誇結子纍纍碩何必
汙邪滿稻粱
七言絶句─原─宋謝薖罌粟花─鉛膏細細㸃花梢道是春
深雪未消一斛千囊蒼玉粟東風吹作米長腰　茶粒
齊圜剖罌子作湯和蜜味尤宜中年强飯却丹石安用
咄嗟成淖糜　─楊萬里米囊花鳥語蜂喧蝶亦忙爭傳
天詔詔花王東君羽衛無供給探借春風十日糧
詩散句─原─唐雍陶萬里客愁今日散馬前初見米囊花
别錄─原─種藝─八月中秋夜或重陽月下子下畢以掃帚
掃勻花乃千葉兩手交換撒子則花重臺或云以墨汁
拌撒免蟻食須先糞地極肥鬆用冷飲湯并鍋底灰和
細乾土拌勻下訖仍以土蓋出後澆清糞刪其繁以稀
為貴長即以竹籬扶之若土瘦種遲則變為單葉然單
葉者粟必滿千葉者粟多空　─増─本草─罌中米可煑粥
和飯食水研濾漿同菉豆粉作腐食亦可取油
　　麗春
原麗春罌粟别種也(本草云其花變態不常艶麗可愛/故曰麗春又曰賽牡丹又曰錦被)
(花/)叢生柔幹多葉有刺根苖止一類而具數色有紅者
白者紫者傅粉之紅者間青之黄者而紅復數品有微
紅者半紅者白膚絳唇者丹衣而素純者殷紅如染茜
者姿狀葱秀色澤鮮明頗堪娯目草花中妙品也江浙
皆有金陵更佳　增游黙齋花譜─紫二品深者鬚青淡
者鬚黄白亦二品葉大者微碧葉細者竊黄而竊黄尤
竒素衣黄裏芳秀茸茸若新鵝之毳竊紅似芍藥中粉
紅樓特差小視凡花之粉紅十倍
集藻─五言古詩─増─唐杜甫麗春─百草競春華麗春應最
勝少須好顔色多漫枝條剰紛紛桃李枝處處總能移
如何貴重此却怕有人知　─宋張先麗春─蓬蒿眼已熟
收拾到阿麗從分色紅白未害格奴婢爭妍知不足出
刺以自衛上有寒梅枝春霜正憔悴
五言律詩─増─宋潘檉麗春─梁苑花銷去黄臺早自熏不
同罌子粟别是石榴裙婀娜纔勝掌參差莫夢雲王郎
尋水竹駐履幾殷勤
詩散句─増─宋徐致中─照眼妝新就扶頭酒半醒　並肩
罌粟多含態具體牡丹惟欠香
　　虞美人
増─學圃餘疏─虞美人一名滿園春千葉者佳　─原─虞美
人草獨莖三葉葉如决明一葉在莖端兩葉在莖之半
相對而生人或近之抵掌謳曲葉動如舞故又名舞草
出雅州(見酉陽/雜俎)　─増─花鏡─江浙最多叢生花葉類罌粟
而小一本有數十花莖細而有毛發蕊頭朝下花開始
直單瓣叢心五色俱備姿態葱秀因風飛舞儼如蝶翅
扇動亦花中妙品
彚考─増─益州草木記雅州名山縣出虞美人草花葉兩
相對人或近之即向人而俯如為唱虞美人曲則此草
相應而舞他曲則否　─賈氏談錄褒斜山谷中有虞美
人草狀如雞冠大葉相對歌唱虞美人曲則兩葉如人
拊掌之狀頗中節　─益部方物畧記蜀中傳虞美人草
予以虞作娯意其草柔纖為歌氣所動故其葉至小者
或動搖美人以為娯樂耳　─筆談髙郵桑景舒性知音
舊聞虞美人草逢人作虞美人曲枝葉皆動他曲不然
試之如所傳詳其曲皆呉音也他日取琴試用呉音製
一曲對草鼓之枝葉皆動乃因曰虞美人操其聲調與
舊曲始末不相近而草輒應之者律法同管也　─東齋
記事─虞美人草唱他曲亦動傳者誤矣─錦里新聞─虞
美人草父老云曽有人於和夷埧見此草偶歌之叶虞
韻遂舞動如醉者然因是登之志　碧雞漫志虞美人
脞説稱起於項籍虞兮之歌余謂後世以此命名可也
曲起於當時非也曽子宣夫人魏氏作虞美人草行有
云芳魂寂寞寄寒枝舊曲聞來似歛睂又云當年遺事
久成空慷慨尊前為誰舞亦有就曲誌其事者世以為
工其詞云帳前草草軍情變月下旌旗亂褫衣推枕愴
離情逺風吹下楚歌聲月三更撫騅欲上重相顧艶態
花無主手中蓮鍔凛秋霜九泉歸去是仙鄉恨茫茫黄
載萬追和之壓倒前軰矣其詞有云世間離恨何時了
不為英雄少楚歌聲起霸圖休却似一江春水向東流
蔓葛荒葵城隴暮玉貌知何處至今芳草解婆娑只有
當時魂魄未消磨按益州草木記賈氏談錄酉陽雜俎
益州方物圖贊筆談呉東齋記事六家説各有異同方
物圖贊最穿鑿無所稽據聞蜀中數處有此草予皆未
之見恐種族不類則所感歌亦異然舊曲三其一屬中
吕調其一中吕宫近世轉入黄鐘宫此草應拍而舞應
舊曲乎新曲乎桑氏呉音合舊曲乎新曲乎恨無可問
者又不知呉草與蜀産有異同否耶　─四川志潼川西
三十里紫葢山産虞美人草
集藻─贊─増─宋宋祁虞美人草贊翠莖纖柔穉葉相當逼
而歌之或合或張
五言古詩─増─宋姜䕫賦虞美人草─夜闌浩歌起玉帳生
悲風江東可千里棄妾蓬蒿中化石那解語作草猶可
舞陌上望騅來翻然不相顧
七言古詩─原─宋魏夫人虞美人草行鴻門玉斗紛如雪
十萬降兵夜流血咸陽宫殿三月紅霸業已隨烟燼滅
剛强必死仁義王隂陵失道非天亡英雄本學萬人敵
何用屑屑悲紅妝三軍敗盡旌旗倒玉帳佳人坐中老
香魂夜逐劍光飛清血化為原上草芳心寂寞寄寒枝
舊曲聞來似歛睂哀怨徘徊愁不語恰如初聽楚歌時
滔滔逝水流今古楚漢興亡兩邱土當年遺事總成空
慷慨尊前為誰舞─增─僧北磵詠虞美人草君恩似海
海不深妾意如鐵利斷金舎生取義我所欲忍死織室
羞同心春姿忽作秋蓮委一寸剛明曽不死明年原上
野花繁一枝自托華風起裊裊娉娉不成艶能度淺深
生色染向人欲訴却無言寂寞千年恨難掩芳郊遊女
宛轉歌停車拍手看婆娑
五言律詩─増─宋陳師道詠虞美人草─幽草黙通神舊題
虞美人長言方度曲應節若翻身律吕聲相召雲龍氣
自親無情猶感㑹不獨在君臣
七言律詩─原─明孫齊之詠虞美人草楚宫花態至今存
傾國傾城總莫論夜帳一歌身易殞春風千載恨難吞
臙脂臉上啼痕在粉黛光中血淚新誰道漢宫花似錦
也隨荒草任朝昬　徐茂呉詠虞美人草楚宫人去霸
圖移賸有芳名寄一枝浥露晩妝餘涕淚臨風夜舞憶
腰肢乍翻尚自疑紅藥欲刈終難混綠葵若使靈均當
日見不將哀怨託江蘺　紅顔一日盡江湄芳草能傳
易代姿尚想施朱留片蕚翻疑化碧有單枝迎風似逐
歌聲起宿雨那經舞袖垂微艶莫教輕委地徘徊猶似
美人貽
七言絶句─増─宋蕭海藻詠虞美人草─魯公死後一坏荒
誰與竿頭薦一觴妾願得生墳土上日翻舞袖向君王
　─易幼學詠虞美人草─霸業將衰漢業興佳人玉帳醉
難醒可憐血染原頭草直至如今舞不停　─許野雪詠
虞美人草─合歡枝葉想腰身不共長安草木春若聽楚
歌能楚舞未央空有戚夫人
五言排律─原─明孫齊之題虞美人草─君王誠慷慨為妾
總銷魂伏劍酬君貺留花弔楚人風翻紅袖舞露泫翠
睂顰呉㑹依春樹烏江伴渚蘋浮雲隨代變芳草逐年
新空使英雄淚感慨欲沾巾
詩散句─原─明孫齊之夜月空懸漢宫鏡幽姿猶帶楚雲
妝
詞─增─宋辛棄疾浪陶沙不肎過江東玉帳匆匆至今草
木憶英雄唱著虞兮當日曲便舞春風　兒女此情同
往事朦朧湘娥竹上淚痕濃舜目重瞳堪最恨羽亦重
瞳　─虞美人─當年得意如芳草日日春風好拔山力盡
忽悲歌飲罷虞兮從此奈君何　人間不識精誠苦貪
看青春舞驀然歛袵却無言怕是曲中猶帶楚歌聲
無名氏虞美人─歌唇乍啟塵飛處翠葉輕輕舉似呈舞
態逞嬌容嫩條纖麗玉玲瓏怯秋風　虞姬珠翠兵戈
裏莫認埋魂地只因遺恨寄芳叢露和清淚濕輕紅古
今同
　　萱花
原萱(本作藼又通/作諼蘐蕿萲)一名忘憂(説文云萱/忘憂草也)一名療愁(述異/記云)
(呉中呼為/療愁花)一名宜男(風土記云懷妊婦人佩/其花則生男故名宜男)─増─本草
一名丹棘(古今注云欲忘人之憂則贈/之丹棘丹棘一名忘憂故也)一名鹿劒一名
妓女─原─苞生莖無附枝繁萼攢連葉四垂花初發如
黄鵠嘴開則六出時有春花夏花秋花冬花四季色有
黄白紅紫麝香重葉單葉數種與鹿葱相似惟黄如蜜
色者清香─増─格物叢話─一種名鳯頭者尤佳─學圃
餘疏─一種小而絶黄者曰金臺　─原─春食苖夏食花其
穉芽花跗皆可食性冷能下氣不可多食
彚考─原─博物志神農經曰中藥飬性謂合歡蠲忿萱草
忘憂　─増─清異錄孟昶時每臘日内官各獻羅體圏金
花樹子梁守珍獻忘憂花縷金於花上曰獨立仙　─花
經─忘憂四品六命　─三栁軒雜識─萱草花為歡客─西
溪叢語─毛詩伯兮篇云焉得諼草言樹之背注云諼草
令人忘憂背北堂也今人多用北堂萱堂於鰥居之人
然伯之暫出未嘗死也但其花未嘗䨇開故有北堂之
義説文藼萱蕿萲皆一字也令人忘憂通作諼據爾雅
諼訓忘也因其忘故古用諼草字嵇康飬生論云合歡
蠲忿萱草忘憂本草云利心志令人懽喜忘憂風土記
云婦人有妊佩之生男子故謂之宜男草陸士衡詩云
焉得忘歸草言樹背與襟忘歸之義未詳
集藻─頌─原─魏曹植宜男花頌草號宜男既煜且貞其貞
伊何惟乾之嘉其煜伊何綠葉丹華光采晃曜配彼朝
日君子躭樂好合琴瑟固作螽斯惟物孔臧福齊太姒
永世克昌
賦─原─晉夏侯湛忘憂草賦─淑大邦之竒草兮應則百之
休祥禀至貞之靈氣兮顯嘉名以自彰冠衆卉而挺生
兮承木徳於少陽體柔性剛蕙潔蘭芳結纖根以立本
分嘘靈渥於青雲順隂陽以滋茂兮笑含章之有文逺
而望之燭若丹霞照青天近而觀之曄若芙蓉鑒綠泉
萋萋翠葉灼灼朱華煒若珠玉之樹煥如景宿之羅充
后妃之盛飾兮登紫微之内庭囘日月之暉光兮隨天
運以虛盈　─傅𤣥宜男花賦─猗猗令草生於中方花曰
宜男號應禎祥逺而望之煥若三辰之麗天近而察之
明若芙蓉之鑒泉於是姣童媛女以時來征結九秋之
永思含春風以娯情　─增─梁徐勉萱草花賦─覽詩人之
比興寄卉木以命辭惟平章之萱草欲忘憂而樹之爰
有幽憂庭閑志靜髙木列其隂蘭芳糅其影翫叢蘤之
爭芬悦羣根之競穎或開紅而散紫或􁁉蒀於上春信
茲華之獨秀投金質於炎辰既耀色以祛痗亦含香而
可均不待合歡之木無俟孫枝之筠同芰荷於闌暑及
蟬露乎首旻其葉四垂其跗六出亦曰宜男加名斯吉
華而不艶雅而不質隨晦明而舒卷與風霜而榮悴笑
杜蘅與掲車何衆彚之能匹
文散句─原─魏王朗與魏太子書─惠書不遺慰沃奉讀歡
笑以籍饑渇雖萱草忘憂臯蘇釋勞無以加也　─増─應
瑒報龎惠公書─雖萱草在背臯蘇在側悒憤不逞祗以
増毒　─梁元帝與劉智藏書─鵠望還信以代萱蘇　─何
遜為衡山侯與婦書─始知萋萋萱草忘憂之言不實團
團輕扇合歡之用為虚
五言古詩─原─梁元帝宜男草─可愛宜男草垂采映倡家
何時如此葉結實復含花　─增─北齊陽休之詠萱草─開
跗幽澗底散采曲堂垂優柔清露濕微穆惠風吹朝朝
含麗景夜夜對華池　─隋魏澹詠堦前萱草─綠草正含
芳靃靡映前堂帶心花欲發依籠葉已長雲度時無影
風來乍有香横得忘憂號余憂遂不忘　─唐韋應物對
萱草─何人樹萱草對此郡齋幽本是忘憂物今夕重生
憂叢疎露始滴芳餘蝶尚留還思杜陵圃離披風雨秋
　─宋司馬光萱草─葉濯宿露翠花迎朝日黄昔誰封殖
此儼列侍髙堂達士隠於吏孰為行與藏逍遙玩永日
自無憂可忘　─明髙啟萱草─不見堂上親空樹堂下草
夏來風雨繁離披數叢老日暮欲忘憂搴芳轉傷抱
五言律詩─増─唐陳子昻魏氏園亭人賦一物得秋亭萱
草─昔時幽徑裏榮耀雜春叢今來玉墀上銷歇畏秋風
細葉猶含綠鮮花未吐紅忘憂誰見賞空此北堂中
李嶠萱草─屣歩尋芳草忘憂自結叢黄英開飬性綠葉
正依籠色湛仙人露香傳少女風還依北堂下曹植動
文雄　─李咸用萱草─芳草比君子詩人情有由祗應憐
雅態未必解忘憂積雨莎庭小微風蘚砌幽莫言開太
晩猶勝菊花秋─原─宋黄庭堅萱草─從來占北堂雨露
借恩光與菊亂佳色共葵傾太陽人生真苦相物理忌
孤芳不及空庭草榮衰可兩忘　─增─金周昻萱草─萬里
黄萱好風烟接路傍迹疎雖異域心密竟中央染練成
初色移瓶得細香客愁無路遣始為看花忘
七言律詩─増─明髙啟萱草─幽華獨殿衆芳紅臨砌亭亭
發幾叢亂葉離披經宿雨纖莖窈窕擢薰風佳人作佩
頻朝採倦蝶尋香幾處通最愛看來憂盡解不須更釀
酒多功
五言絶句─増─唐白居易酬夢得比萱草見贈─杜康能散
悶萱草解忘憂借問萱逢杜何如白見劉　─原─聶夷中
遊子吟─萱草生堂堦遊子行天涯慈親倚堂門不見萱
草花　─増─宋朱子萱草─春條擁深翠夏花明夕隂北堂
罕悴物獨爾澹冲襟　西窓萱草叢昔是何人種移向
北堂前諸孫時繞弄　─王十朋萱草─有客看萱草終身
悔逺遊向人空自綠無復解忘憂　─原─徐似道題萱草
莫訝萱枝小能施宫様妝只緣渲染足絶似杜蘭香
七言絶句─增─唐呉融忘憂花繁紅落盡始凄凉直道忘
憂也未忘數朶殷紅似春在春愁特此繫人腸　─宋梅
堯臣萱草─人心與草不相同安有樹萱憂自釋若言憂
及此能忘乃是人心為物易　─明李東陽饋萱邃菴太
宰侑以一詩─雨後宜男色更深采來新自玉堂隂紫葵
紅藥標題徧可忍黄花獨苦心　─原─黄省曾─清萱到處
碧鬖鬖興慶宫前色倍含借問皇家何種此太平天子
要宜男
詩散句─原─宋宋祁─脩莖無附葉繁萼攢莛首每欲問詩
人定得忘憂否　─劉敞種萱不種蘭自謂憂可忘綠葉
何萋萋春愁更茫茫　─増─蘇軾─萱草雖微花孤秀能自
拔亭亭亂葉中一一芳心插　漢李陵─願得萱草枝以
解饑渇情　─宋謝惠連─積憤成疚痗無萱將如何　─齊
王融─思君如萱草一見乃忘憂　─梁江淹─消憂非萱草
永懷寄夢寐　─唐李白─忘憂或假草滿院羅叢萱　─原
孟郊─萱草兒女花不解壯士憂　─宋宋祁─膩蘤金英撲
纖莛玉股抽　─晏殊─若教花有語却解使人愁─増─石
延年─移萱樹之背丹霞間縹色　─蘇轍─萱草朝始開谺
然黄鵠觜　─朱喬年─穠花夫豈少愛此入風雅　─陸游
根蘇萱出土冰斷水生紋　程俱─堂萱不吾負芽甲破
春雪　─原─唐于鵠胸前空帶宜男草嫁得蕭郎愛逺遊
　─温庭筠宜男漫作後庭草不似櫻桃結子紅　─増─宋
陸游─簾外微風斜燕影池邊殘照歛萱房　─唐張九齡
萱草憂可樹　─原─李白─忘憂當樹萱　─温庭筠萱草含
丹粉　─増─李商隱─忘憂碧葉齊　─杜牧─睂㸃萱芽嫩
元張昱染裙萱草纔抽綠
别錄─原─種植─雨中分勾萌種之初宜稀一年後自然稠
密或云用根向上葉向下種之則出苖最盛夏萱固繁
秋萱亦不可無葢秋色甚少此品亦庶幾可壯秋色耳
　─宋氏種植書─萱有三種單瓣者可食千瓣者食之殺
人惟色如蜜者香清葉嫩可充髙齋清供又可作蔬食
不可不多種也　─製用─採花作葅甚利胸膈　採花入
梅醬砂糖可作美菜鮮者積久成多可和雞肉其味勝
黄花菜彼則山萱故也　─増─本草─東人採萱花跗乾而
貨之名為黄花菜　─野菜箋─鹽三分糖霜一錢蔴油半
盞和起作拌菜料頭或加搗薑些少又是一製凡花菜
採來洗淨滚湯焯起速入水漂一時然後取起搾乾拌
料供食其色青翠不變如生且又脆嫩不爛更多風味
家菜亦如此法他若炙煿作虀不在此製
　　(附/錄)鹿葱
原─鹿葱色頗類萱但無香爾鹿喜食之故以命名然葉
與花莖皆各自一種萱葉綠而尖長鹿葱葉團而翠綠
萱葉與花同茂鹿葱葉枯死而後花萱一莖實心而花
五六朶節開鹿葱一莖虚心而花五六朶並開於頂萱
六瓣而光鹿葱七八瓣本草注萱云即今之鹿葱誤(按/嵇)
(含宜男花序云荆楚之土號為鹿葱根苖可以薦于俎/世人欲求男者服之尤良也則古人亦以鹿葱為萱花)
(葢一類而/二種也)
集藻─五言古詩─増─梁沈約詠鹿葱─野馬不任騎兎絲不
任織既非中野花無堪麕䴥食
　　(附/錄)水葱
増─南方草木狀─水葱花葉皆如鹿葱花色有紅黄紫三
種出始興婦人懷妊佩其花生男者即此花非鹿葱也
交廣人佩之極有驗然其土多男不厭女子故不常佩
也(按此説又與風土記嵇含序不同未/知孰是本草謂亦萱草之類是也)
　　蜀葵(原與葵菜混合/為一今正之)
原─蜀葵一名戎　(爾雅云菺戎葵注云今蜀葵也似葵/花如木槿華疏云戎蜀葢其所自也)
(因以/名之)一名呉葵(爾雅翼/作胡葵)一名一丈紅(草木記云浙中人/種葵俗名一丈紅)
(有五/色)─増─本草─處處人家植之春初種子冬月宿根苖
嫩時亦可茹食葉似葵菜而大莖髙五六尺其實大如
指頂皮薄而扁内仁如馬兜鈴　─原─肥地勤灌可變至
五六十種色有深紅淺紅紫白墨紫深淺桃紅茄子藍
數色(學圃餘疏云黒者/如墨藍者如靛)形有千瓣五心重臺重葉單葉
翦絨鋸口細瓣圓瓣重瓣數種五月繁華莫過於此庭
中籬下無所不宜莖有紫白二種白者為勝　─増─花木
記─洛陽有翦稜蜀葵九心蜀葵
彚考─増─杜陽雜編─處士伊祁元為上種六合葵於殿前
色紅而葉類於戎葵始生六莖其上合為一株共生十
二葉内出二十四花花如桃花而一朶千葉一葉六影
其成實如相思子上自采餌之頗覺神驗　─鐵圍山叢
談─王晉卿家舊寳徐處士碧檻蜀葵圖但二幅晉卿每
歎闕其半也徽廟一旦訪得之乃從晉卿借半圖晉卿
惟命但謂端邸愛而欲得其秘爾徽廟命匠者褾軸成
全圖招晉卿以觀因卷以贈一時盛傳人人悚異厥後
禁中謂之就日圖者是也　─花經─胡葵九品一命　─缾
花譜─千葉戎葵八品二命　─西墅雜記─成化甲午倭人
入貢見欄前蜀葵花不識因問之題詩云花如木槿花
相似葉比芙蓉葉一般五尺欄杆遮不盡尚留一半與
人看外國亦有此能詩者
集藻─贊─増─宋顔延之蜀葵贊─井維降精岷絡升靈物微
氣麗卉草之英渝艶衆葩冠冕羣英䫫麻能直方葵不
傾
賦─増─梁王筠蜀葵花賦─惟兹竒草遷花西道凌金坂之
威夷跨玉津之浩浩值油雲之廣臨屬光風之長掃仰
椒屋而敷榮值蘭房而振藻邁衆芳而秀出冠雜卉而
當闈既扶疏而雲蔓亦灼爍而星微布濩交加蓊茸紛
葩疎莖密葉翠萼丹華　─原─陳虞繁蜀葵賦─惟茲珍草
懷芬吐榮挺河渭之膏壤吸昴井之𤣥精繞銅爵而疏
植映昆明而羅生作妙觀於神州扇令名於東京馳驛
命而逺致攢華林而麗庭申脩翹之冉冉播圓葉之青
青
五言古詩─増─唐岑參蜀葵花歌─昨日一花開今日一花
開今日花正好昨日花已老人生不得長少年莫惜牀
頭沽酒錢請君有錢向酒家君不見蜀葵花　─原─宋司
馬光蜀葵─白若繪初斷紅如顔欲酡坐令仙駕嚴幢節
紛駢羅物性有常妍人情輕所多菖蒲儻日秀棄擲不
吾過　─明髙啟葵花─豔發朱光裏叢依綠䕃邊夕同山
蕣落午並海榴燃幽馥流珍簟鮮輝照藻筵羣芳已謝
賞孤植轉成憐
七言古詩─増─宋謝翺種葵葡萄下─戎葵花種葡萄下年
年葉長見花謝葡萄漸密花漸遲開時及見葡萄垂微
風搖曵架上枝隂雲凝碧行琉璃天人下飲葡萄露花
神夜泣向天訴謝爾葡萄數尺隂不如寸草同此心
五言律詩─増─唐武元衡宜陽所居白蜀葵荅詠柬諸公
冉冉衆芳歇亭亭虚室前敷榮時已背幽賞地宜偏紅
艶世方重素花徒可憐何當君子願知不競暄妍　─徐
夤蜀葵─劒門南面樹移向㑹仙亭錦水饒花艶岷山帶
葉青文君慚婉娩神女讓娉婷爛熳紅兼紫飄香入繡
扄　─原─宋韓琦蜀葵─炎天花盡歇錦繡獨成林不入當
時眼其如向日心寳釵知見棄幽蝶或來尋誰許清風
下芳醪對一斟
七言律詩─増─元許衡繼人葵花韻─戎葵花色耀深濃偏
稱脩叢映短叢絳臉有情爭向日錦苞無語細含風舒
開九夏天真秀壓倒千年畵史工但恨主人貧且窶不
教相對舞衣紅
五言絶句─増─明髙啟白葵花素彩發庭隂凉滋玉露深
誰憐白衣者亦有向陽心　─陸師道蜀葵─向日層層折
深紅間淺紅無心駐車馬開落任薰風
七言絶句─増─唐陳陶蜀葵詠─綠衣宛地紅倡倡薰風似
舞諸女郎南隣蕩子婦亡賴錦機春夜成文章　─陳標
蜀葵─眼前無奈蜀葵何淺紫深紅數百窠能共牡丹爭
幾許得人輕處祗緣多　─原─宋楊巽齋蜀葵─紅白青黄
弄淺深旌分幢列自成隂但疑承露矜殊色誰識傾陽
無二心　─増─金祝簡雜詩─榴花嬌欲鬭羅裙石竹開成
碎纈文更有戎葵亦堪愛日烘紅臉酒初醺　─明李東
陽蜀葵─羞學紅妝媚晩霞祗將忠赤報天家縱教雨黑
天隂夜不是南枝不放花
别錄─原─種植─實大如指頂皮薄而扁子如蕪荑仁輕虚
易種收子以多為貴八九月間鋤地下種冬有雪輙耮
之勿令飛去使地保澤無蟲災至春初删其細小餘留
在地頻澆水勿缺肥當有變異色者發生滿庭花開最
久至七月中尚蕃大風雨後即宜扶起壅根少遲其頭
便曲不堪觀矣尋千葉者四五種墻籬向陽處間色種
之幹長而直花艶而久勝種鸎粟十倍─製用─插缾用
沸湯以紙塞口則不萎或以石灰蘸過令乾方插花開
至頂葉仍如舊鳯仙芙蓉插法同　葵花可收乾入香
炭塹内引火耐燒　葉可收染紙色所謂葵箋是也
　　錦葵
原─錦葵一名荍(爾雅云荍蚍衃注云今荆葵也似葵/紫色疏云小草多花少葉葉又翹起)一
名芘芣(詩傳云荍/芘芣也)叢低葉微厚花如小錢文彩可觀又
名錢葵色深紅淺紅淡紫皆單葉開亦耐久詩陳風視
爾如荍即此種同蜀葵
　　天葵
原─天葵一名莃一名莵葵(爾雅云/莃莵葵)葉如錢而厚嫩面青
背微紫─本草一名雷丸草冦宗奭曰綠葉如黄蜀葵
其花似拒霜其形至小如初開單葉蜀葵有檀心色如
牡丹姚黄其葉則蜀葵也
彚考─増─岣嶁神書紫背天葵出蜀中靈草也生於水際
取自然汁煑汞則堅　─本草─凡丹石之類得此而後能
神雷公炮炙論云如要形堅豈忘紫背謂其能堅鈆也
　　(附/錄)旌節花
原旌節花髙四五尺花小類茄花俗譌錦茄兒花節節
對生紅紫如錦　─増─益部方物畧記─脩脩華碧皆層層
而擢正類使所持節然故以名見益州圖經
彚考─増─花史─唐王處囘家居有道士以花種貽之曰此
仙家旌節花也後處囘歴二鎮　丹鉛總錄─太平廣記
引黎州圖經云黎州漢源縣琉璃城有旌節花去地二
三尺行行皆如旌節蘇子由詩綠竹琅玕色紅葵旌節
花借喻葵形非謂旌節即葵也
集藻─贊─増─宋宋祁旌節花─擢條亭亭層層紫丹狀若使
節方圖實刋
五言絶句─増─宋陸游旌節葵─旌節庭下葵鼔吹池中蛙
　坐令灌園公忽作富貴家
　詩散句─増─宋洪咨䕫─槍旗漫摘社前雨旌節旋移春後
　花
　　　　(附/錄)西番葵
　原─西番葵莖如竹髙丈餘葉似蜀葵而大花托圓二三
　尺如蓮房而扁花黄色子如萆蔴子而扁孕婦忌經其
　下能墮胎
　
　
　
　
　
　
　
　
御定佩文齋廣羣芳譜卷四十六
　欽定四庫全書
御定佩文齋廣羣芳譜卷四十七
　　花譜
　　　　百合花(原列果譜今從全/芳備祖移入於此)
　増─本草百合一名􁖝(玉篇云􁖝/百合蒜)一名强瞿(此物花葉根/皆四向故曰)
　(强瞿凡物旁生謂之瞿陶𢎞景曰俗/人呼為强仇仇即瞿也聲之訛耳)一名蒜腦藷(其根/如大)
　(蒜其味/如山藷)一名重箱一名中逢花一名重邁一名中庭
　原百合一名摩羅春生苖髙二三尺榦麤如箭葉生四
　面如雞距又似栁葉青色近莖微紫莖端碧白四五月
　開花甚大有麝香珍珠二種(麝香花微黄甚香珍珠花/紅有黑㸃莖葉中有紫珠)
　(按李時珍本草云百合葉似短竹葉不似栁葉五六月/莖端開大白花長五寸六出四垂向下色亦不紅紅者)
　(葉似栁乃山丹也又云紅花帶黄而四垂上有黒/斑㸃其子先結在枝葉間者卷丹也蓋一種三類)根似
　蒜而大重疊生二三十瓣(爾雅翼云小者如大蒜大者/如椀數十片相累狀如白蓮)
　(花故名百合言/百片合成也)味甘平無毒主治邪氣腹脹心痛喉痺
　補中益氣定心志殺蠱毒療癰腫止顛狂涕淚産後血
　病蒸煑食之擣粉作麫食最益人和肉更佳
彚考─増─酉陽雜俎─元和末海陵夏侯乙庭前生百合花
大於常數倍異之因發其下得甓匣十三重各匣一鏡
第七者光不蝕照日光環一丈其餘規銅而已　─原─集
異記─兖州徂徠山寺曰光化客有習儒業者堅志栖焉
夏日因閱畫壁於廊序忽逢白衣美女年十五六姿貌
絶異因誘至於室情欵甚密及去以白玉指環遺之因
上寺門樓隠身目送白衣行計百歩許奄然不見乃識
其處尋見百合苖一枝白花絶偉客因劚之根本如拱
瑰異不類常者及歸乃啓其重跗百疊既盡白玉指環
宛在其内　─増─老學庵筆記─蜀孟氏時苑中忽生百合
花一本數百房皆並蔕圖其狀於聖壽寺門樓之東頰
壁間謂之瑞花圖至今尚存　─原─都波國無稼穡以百
合為糧
集藻─賦─原─唐王勔百合花賦─荷春光之餘煦託陽山之
峻趾比蓂莢之能連引芝芳而自擬固其布葉相從潛
根必重示不孤於日用欣有叶於時雍嗤五葉之非偶
陋三花之未穠亦藐兮不可長辰兮不可逢恐鶗鴂吟
兮衆芳晩幸左右之先容
五言古詩─原─梁宣帝百合─接葉有多種開花無異色含
露或低垂從風時偃抑　─宋王右丞百合─少陵晩﨑嶇
託命在黄獨天隨自寂寞療饑惟杞菊古來淪放人餘
馨被草木我客漢東城鄰曲見未熟不應惱鵞鴨更忍
累口腹過從首三張伯仲肩二陸赬膚分子薑雲茁饋
萌竹㝠搜到百合真使當重肉軟温甚蹲鴟瑩淨豈鴻
鵠食之儻有助蓋昔先所服詩腸貯微潤茗椀爭餘馥
果堪止淚無欲縱望鄉目
七言絶句─増─宋陸游窓前作小土山蓺蘭及玉簪最後
得香百合併種之戲作─芳蘭移取徧中林餘地何妨種
玉簪更乞兩叢香百合老翁七十尚童心
詩散句─増─明陳淳─夜深香滿屋疑是酒醒時
别録─原─種植─秋分節取其瓣分種之五寸一科宜雞糞
宜肥地頻澆則花開爛熳清香滿庭春分不可移二年
一分不可枯死
　　山丹
原─山丹一名紅百合一名連珠一名川强瞿一名紅花
菜(本草云燕齊人采其花跗未/開者乾而食之名紅花菜)根似百合體小而瓣少
莖亦短小葉狹長而尖頗似栁葉與百合迥别四月開
紅花六瓣不四垂亦結小子根氣味甘平無毒　一種
髙四五尺如萱花花大如椀紅斑黑㸃瓣俱反捲一葉
生一子名囘頭見子花又名番山丹根似百合不堪食
(按此即本草/所云卷丹也)一種髙尺許花紅如硃砂茂者一榦兩三
花花小於百合無香一名中庭花其性與百合同色可
觀根同百合可食味少苦(按此即花疏所云渥丹也原/譜既列於此又附於後者誤)
(今併合/為一)
集藻五言古詩─増─宋蘇轍西軒種山丹─淮揚千葉花到
此三百里城中衆名園栽接比桃李吾廬適新成西有
數畦地乗秋種山丹得雨生可喜山丹非佳花老圃有
深意宿根已得土絶品皆可寄明年春陽升盈尺爛如
綺居然盗天功信矣斯人智根苖相因依非真亦非偽
客來但一笑勿問所從致　─朱子山丹─昔遊嶺海間幾
見巒卉拆素英溥夕露朱葩爛晴日歸來今幾年晤對
祗寒碧因君賦山丹怳復見顔色
五言律詩─増─宋蘇轍種花─築室力已盡種花功尚疎山
丹得春雨艶色照庭除末品何曽數羣芳自不如今秋
接千葉試取洛人餘
七言律詩─増─宋楊萬里山丹花─春去無芳可得尋山丹
最晚出幽林柹紅一色明羅袖金粉羣蟲集寳簪花似
鹿蔥還耐久葉如芍藥不多深香泥瓦斛移山蘤聊著
書窓伴小吟
詩散句─増─宋蘇軾─堂前種山丹錯落瑪瑙盤　─陳傅良
山丹吹出青藜火金蝶窺叢何婀娜
别録─原─種植─一年一起春時分種取其大者供食小者
用肥土如種蒜法以雞糞壅之則茂　─増─番山丹花須
每年八九月分種方盛
　　鳯仙
原─鳯仙一名海蒳一名旱珍珠一名小桃紅一名染指
甲草(本草云女人采其花及葉包染指甲其實狀如小/桃故有指甲小桃諸名宋光宗李后諱鳯宫中呼)
(為好女兒花張宛邱呼/為菊婢韋君呼為羽客)人家多種之極易生二月下子
隨時可再種即冬月嚴寒種之火坑亦生苖髙二三尺
莖有紅白二色肥者大如拇指中空而脆葉長而尖似
桃栁葉有鋸齒故又有夾竹桃之名椏間開花頭翅尾
足俱翹然如鳯狀故又有金鳯之名色紅紫黄白碧及
雜色善變易有灑金者白瓣上紅色數㸃又變之異者
自夏初至秋盡開卸相續結實纍纍大如櫻桃形微長
有尖色如毛桃生青熟黄觸之即自裂皮卷如拳故又
有急性之名苞中有子似蘿蔔子而小褐色氣味微苦
温有小毒治産難積塊噎膈下骨哽透骨通竅葉甘温
滑無毒活血消積根苦甘辛有小毒散血通經軟堅透
骨治誤吞銅鐵此草不生蟲蠱蜂蝶亦多不近恐不能
無毒花卸即去其蔕不使結子則花益茂
彚考─増─三柳軒雜識─鳯仙為媚客　─花經─金鳯七品三
命　─平園詩注─金鳯木犀二花殆是的對　─原─花史─謝
長裾見鳯仙花命侍兒進葉公金膏以麈尾稍染膏灑
之折一枝插倒影山側明年此花金色不去至今有斑
㸃大小不同若灑金名倒影花　李玉英秋日採鳯仙
花染指甲後於月中調絃或比之落花流水　鳯仙五
月開花主水
集藻─五言古詩─原─宋劉圻父金鳯花─天霜彫九陵梧桐
日枯槁鳯徳何其衰驚飛下幽草九苞空髣髴衆彩各
自好黄中獨含章見晩更傾倒託根幔亭峰弱質深自
保便翾金翅短淡泊乃幾道俗眼迷是非人間迹如掃
七言古詩─原─宋文同金鳯花─花有金鳯為小叢秋色已
深方盛發英英秀質實具體文采爛然無少闕纖莖翩
翩翠影動紅白紛亂如㸃纈誰云脆弱易飄墮自卵至
翼亦數月鋪茸翦綵轉難似只把長條恣穿結常疑一
似小兒花性命所繋不忍折君不見昨夜雨今朝風一
隊驚飛返丹穴
五言絶句─原─宋徐致中金鳯花─鮮鮮金鳯花得時亦自
媚物生無貴賤罕見乃為貴　─増─明王氏美君詠鳯仙
花─鳯鳥久不至花枝空復名何如學葵蘂開即向陽傾
七言絶句─増─唐呉仁璧鳯仙花─香紅嫩緑正開時冷蝶
饑蜂兩不知此際最宜何處看朝陽初上碧梧枝　─原
宋晏殊金鳯花─九苞顔色春霞萃丹穴威儀秀氣殫題
品直須名最上昻昻驤首倚朱欄　─歐陽修金鳯花─憶
繞朱欄手自栽緑叢髙下幾番開中庭雨過無人迹狼
籍深紅㸃緑苔　─楊萬里金鳯花─細看金鳯小花叢費
盡司花染作工雪色白邊袍色紫更饒深淺四般紅
増─僧北澗金鳯花─小似釵頭縷粟金不將紅淺笑紅深
虛名冗利閒花草寂寞朝陽采羽瘖
詩散句─原─宋劉敞─緑葉紛映階紅芳爛盈眼輝輝丹穴
禽矯矯翅翎展　─張耒─金鳯乃婢妾紅紫徒相鮮　─増
明劉基─庭前金鳯花向晩爭嫵媚　─原─宋僧北澗─飛花
只合秦樓去莫與金釵壓翠蟬　─元楊維楨─夜搗守宫
金鳯蘂十尖盡換紅鴉嘴　─明徐階─金鳯花開色最鮮
佳人染得指頭丹　金盤和露搗仙葩解使纖纖玉有
瑕
詞─原─明夏樹芳女冠子─秋花姝麗疑是虞庭集毳爛霞
開不向丹山植還從蘂闕來　飛來金屈戍添上玉搔
頭暗撥求凰操韻聲幽　─増─宋陳景沂水龍吟─階前砌
下新凉嫩姿弱質婆娑小仙家甚處鳯雛飛下化成窈
窕尖葉參差柔枝裊娜體將玉造自川葵放後堂萱謝
了是園苑無花草　自恨西風太早逞芳容紫團緋繞
管裏低昻箆頭約掠空成懊惱圓胎結就小鈴垂下直
開臨(闕二/字)凡間謫墮不知西帝曽關宸抱
别録─原─製用─采肥莖汋醃可為葅　花酒浸一宿可食
　　取紅花搗爛煑犀杯色如蠟可充舊犀初煑出忌見
風見風即裂　庖人烹魚肉難卒爛投子數粒同山查
即易爛　女人采紅花同白礬搗爛先以蒜擦指甲以
花傅上葉包裹次日紅鮮可愛數月不退　能損齒服
者不可著牙多用亦㦸人喉　插瓶用沸水或石灰入
湯可開半月　─増─物類相感志─枳實煑魚則骨軟或用
鳯仙花子　─野䔩品─鳯仙花梗採頭芽湯焯少加鹽曬
乾可留年餘以芝蔴拌供新者可入茶最宜炒麫觔食
佳熝豆腐素菜無一不可
　　金錢
増─酉陽雜俎─金錢花一名毘尸沙　─原─金錢花一名子
午花(格物叢話云花以金錢名言其形之似也惟/欠稜廓耳花史云午開子落故名子午花)一名
夜落金錢花予改為金榜及第花花秋開黄色朶如錢
緑葉柔枝㛹娟可愛園林草木疏云梁大同中進自外
國今在處有之栽磁盆中副以小竹架亦書室中雅翫
也又有銀錢一種七月開以子種
彚考─原─酉陽雜俎─梁豫州掾屬以䨇陸賭金錢錢盡以
金錢花相足魚𢎞謂得花勝得錢　─増─花經─金錢花七
品三命　─原─花史─鄭榮嘗作金錢花詩未就夢一紅裳
女子擲錢與之曰為君潤筆及覺探懷中得花數朶遂
戲呼為潤筆花
集藻─五言律詩─増─宋劉攽金錢花─披沙百鍊貴濟世五
銖圜侔色都疑似頒形適自然蕭蕭秋意蚤采采露華
鮮貧謝侏儒甚煩君慰眼前
七言絶句─増─唐盧肇金錢花─輪郭休誇四字書紅窠寫
出對庭除時時買得佳人笑本色金錢却不如　─原─來
鵬金錢花─也無輪郭也無神露洗還同鑄出新青帝若
教花裏用牡丹應是得錢人　─皮日休金錢花─隂陽為
炭地為爐鑄出金錢不用模謾向人前逞顔色不知還
解濟貧無　─増─呉仁璧金錢花─淺絳濃香幾蘂勻日鎔
金鑄萬家新堪疑劉寵遺芳在不許山隂父老貧　─羅
隠金錢花─占得佳名繞樹芳依依相伴向秋光若教此
物堪收貯應被豪家盡劚將　─原─宋石􁒱金錢花名貴
已居三品上價髙仍在五銖先春來買斷深紅色燒得
人心似火燃　─章藝齋金錢花─巧冶都由造化罏風磨
雨洗好形模花神果有神通力買斷春光用得無
詩散句─原─宋百氏集─能買三秋景難供九府輸　厚重
圓殊秦半兩輕飄薄似漢三分　─蘇軾─金錢色傍秋
别録─増─酉陽雜俎─衛公言金錢花損眼
　　滴滴金
原─滴滴金一名夏菊一名艾菊一名旋覆花(本草云花/圓而覆下)
(故/名)一名疊羅金　─増─本草─旋覆一名盗庚(爾雅云蕧盗/庚注云旋覆)
(似菊本草云庚者金也謂/其夏開黄花盗竊金氣也)一名戴椹　─花史─一名金錢
菊(本草亦名/金錢花)　─原─莖青而香葉青而長尖而無椏髙僅
二三尺花色金黄千瓣最細凡二三層明黄色心乃深
黄中有一㸃微緑者巧小如錢亦有大如折二錢者所
産之地不同也自六月開至八月苖初生自陳根出既
則徧地生苖繇花梢頭露滴入土即生新根故名滴滴
金嘗斸地驗其根果無聯屬
集藻─七言絶句─原─宋陶弼九秋瑞露滴成芽不是榆花
即桂花星女月娥宫不鎖天風吹落野人家　─増─謝薖
滴滴金─滿庭黄色抑何深一滴梅霖一滴金莫使貪夫
來見此聞名亦起覬覦心　─原─百花新詠─秋來蔓草莫
相侵露滴花梢滿地金若入仙人丹竈裏還如松柏歲
寒心
　　玉簪
原─玉簪(漢武帝寵李夫人取玉簪搔頭後/宫人皆效之玉簪花之名取此)一名白蕚一
名白鶴仙一名季女(白蕚象其色白鶴象/其形季女象其卦)處處有之有
宿根二月生苖成叢髙尺餘柔莖如白菘菜葉大如掌
團而有尖面青背白紋如車前頗嬌瑩六七月叢中抽
一莖莖上有細葉十餘每葉出花一朶長二三寸本小
末大未開時正如白玉搔頭簪形開時微綻四出中吐
黄蘂七鬚環列一鬚獨長甚香而清朝開暮卷間有結
子者圓如豌豆生青熟黑其根連生如鬼臼射干之類
有鬚毛舊莖死則根有一臼新根生則舊根腐亦有紫
花者(學圃餘疏云/紫者名紫鶴)葉微狹花小於白者葉上黄緑相間
名間道花又有一種小紫五月開花小白葉石緑色此
物損牙齒不可著牙根性甘辛寒有毒解毒塗腫下骨
葉性同根解蛇虺毒
彚考─増─春渚紀聞─酒成碧後方堪飲花到白來原自香
此趙丈徳麟賦玉簪花詩也歴數花品白而香者十花
八九香也
集藻─賦─増─明田藝蘅玉簪花賦─白花六出碧莖森森緑
苞敷豔翠葉叢隂皜絲垂鬚黄檀綴心色美如玉形肖
惟簪曰貴且重名比南金方其根萎嚴霜英抽湛露酷
暑既徂凉飈初度拂拂翻榮亭亭挺素皓雪凝條明冰
挂樹山梔為之抱慚水仙見而増妒縱玉井之蓮花亦
同行而却歩廼若微雨乍沐淡然晩妝洗盡鉛華月映
霓裳插瑤笄於緑鬢解瓊珮於華堂獨持雅潔以壓羣
芳鄙芙蓉之多態笑蕙蘭其不香當百卉之搖落聳孤
秀於清商故得列君階除逺彼塵坌舞媛致疑而反銜
逸士欲投而長遯采下體而不遺入麗藻之粲論茍能
刈蓍而不忘寧辭磨石而終鈍感徳輝於三秋媿草心
之徑寸幸朝束於華冠雖夕隕而何恨
五言古詩─増─金元好問同白兄賦瓶中玉簪─畏景衆芳
歇仙葩此夷猶冰姿出新沐娟娟倚清秋昨夢今見之
風鬟玉搔頭誰言閨房秀髙情渺林丘碧筵古銅壺一
室香四周懷人成獨詠逺思徒悠悠　─元劉因玉簪─堂
隂秋氣集幽花獨清新臨風玉一簪含情待何人含情
不自展未展情更真徘徊明月光汎汎如相親因之欲
有託風鬟渺冰輪
七言律詩─増─元劉因玉簪花─花中冰雪避秋陽月底隂
隂鎖暗香玉瘦每憂和露滴心清惟恨有絲長且留宛
轉圍沈水莫遣聯翩入粉囊只許幽人太相似蒼苔疎
雨北窓凉　─原─方廣徳玉簪─不信搔頭花底重數莖秋
濯露溶溶腰憎荆玉生前折影比崔娘月裏逢摘去何
人憐素腕插來是處映秋容薄愁莫減冰霜骨十二金
釵好向從
七言絶句─原─唐羅隠玉簪─雪魄冰姿俗不侵阿誰移植
小窓隂若非月姊黄金釧難買天孫白玉簪　─宋王安
石玉簪─瑤池仙子宴流霞醉裏遺簪幻作花萬斛濃香
山麝馥隨風吹落到君家　─黄庭堅玉簪─宴罷瑤池阿
母家嫩瓊飛上紫雲車玉簪墮地無人拾化作江南第
一花　─鄭修玉簪花─玉色瓷盆綠柄深夜凉移向小窓
隂兒童莫訝心難展未展心時正似簪　─呉震齋玉簪
花─素娥昔日宴仙家醉裏從他寳髻斜遺下玉簪無覓
處如今化作一枝花　─增─明李東陽玉簪─昨夜花神出
蘂宫綠雲裊裊不禁風妝成試照池邊影祇恐搔頭落
水中
詩散句─増─金史肅─玉簪香好在墻角幾枝開　─原─孫鐸
披拂西風如有待徘徊凉月更多情　─増─劉龍山─一瓶
秋水玉簪香　─元趙雍─淡然相對玉簪香　─明呉寛─玉
削簪頭露濯開
詞─増─金黄庭筠謁金門─秋蕭索燈火新凉簾幕翠被不
禁臨曉薄南樓聞畫角　想見玉壺冰蕚一夜西風開
却夢覺烏嗁殘月落幽香無處著　─張雨滿江紅─玉導
纖長頓化作雲英香莢風弄影綠鬟撩亂搔頭斜插璞
小還思釵燕並叢幽略比蕉心狹看柔鬚㸃綴半開時
微烘蠟　冰筯瘦瓊林滑芳徑底誰偷掐怕夜凉消得
錦圍紅帀鵞管不禁仙露重蜜脾勝借清香發待使君
絶妙好詞成須彈壓　─張翥露華─瀛洲種玉總付與花
神月底深斸琢就瑤笄光映鬢雲斜矗幾度借取搔頭
别試漢宫裝束風露冷幽香半襟淡竚欄曲　亭亭雪
艶愁獨愛粉沁冰䇶鬚撚金粟石上那囘磨斷爭忍輕
觸一自楚客歸來珠履舊遊誰續秋夢起殘妝半簪墜
綠　─張雨東風第一枝─清淚如鉛綠房迎曉寳階低擁
雲葉蜻蜓飛上搔頭依前艶香未歇西窓夜雨怪簾底
參差凉月正一叢深倚琅玕石上只愁磨折　問瑤草
應憐短髪曽醉墮無聲膩滑羞他金雀鈿蟬髙似水仙
羅襪芳心斷絶誰與贈江臯瓊玦試折花擲作銀橋看
舞素鸞囘雪
别錄─原─種植─春初雨後分其勾萌種以肥土勤澆灌即
活分時忌鐵器　花瓣拖麫香油煠過入少糖霜香清
味淡可充清供　取未開者裝鉛粉在内以線縛口久
之婦女用以傅面經歲尚香　─増─崆峒子─骨鯁以玉簪
花根汁滴之則化
　　　秋葵
原─秋葵(與葵相似故名秋葵朝夕傾陽此葵是也本草/作黄蜀葵宼宗奭云與蜀葵别種非蜀葵中黄)
(者/也)一名側金盞莖髙六七尺葉如芙蓉深綠色開岐叉
有五尖如人爪形狹而多缺六月放花大如椀鵞黄色
紫心六瓣而側雅淡堪玩朝開午收暮落隨即結角大
如拇指長二寸許本大末尖六稜有毛老則黑色其稜
自綻内有六房子纍纍在房内狀如􁉶麻子色黑秋盡
收二月種以手髙撒梗亦長大花子及根氣味並甘寒
滑無毒為催生妙藥子宜浸油治瘡塗湯火傷
彚考─原─説文─黄葵常傾葉向日不令照其根　─増─彦周
詩話─寫生之句取其形似故辭多迂弱趙昌畫黄蜀葵
東坡作詩云檀心紫成暈翠葉森有芒揣摸刻骨造語
壯麗後世莫及　─花經─葵花九品一命　─瓶花譜─秋葵
八品二命
集藻─賦─増─唐韓偓黄蜀葵賦─色配中央心傾太陽布葉
近臨於玉砌移根逺自於銅梁蕚綠華未遇楊羲冠簪
駊騀杜蘭香喜逢張碩巾帔飄揚銀漢之星機欲曙金
臺之漏箭初長動人妖艶馥鼻生香千里鵠鶵濫得名
於太液三秋菊蘂虚長價於柴桑向日微困迎風欲翔
周昉神疲吮筆而深慚思拙江淹色沮擘牋而所恨才
荒蝶翅堪憎蜂鬚可妒幾多之金粉遭竊一㸃之檀心
被汚何須逼視漢夫人之鴛寢多羞不待含情晉天子
之羊車自駐激電寒暄跳丸烏兎得不淹留深勞顧慕
懊恨張京兆唯將桂葉添睂悵望齊東昬却把蓮花襯
歩騷人易老絶色多愁曷忍在綺窓側畔唯當居繡户
前頭目斷猶駐魂消未收映葉而似擎歌扇偎欄而若
墮妝樓感荀粲之殷勤誓無緘著怨謝鯤之强暴未近
風流清旦鶯嗁黄昬客散鶴頸兮長引猿腸兮屢斷攀
條立處林烏應笑於後栖欹枕看時梁燕或聞於長嘆
已而已而唯有醉眠於叢畔
五言古詩─増─唐戴叔倫嘆葵花─今日見花落明日見花
開花開能向日花落委蒼苔自不同凡卉看時幾日廻
　─原─宋蘇軾題王伯敡所藏趙昌畫黄葵─弱質困夏永
竒姿蘇晩凉低昻黄金杯照耀初日光檀心自成暈翠
葉森有芒古來寫生人妙絶誰似昌晨妝與午醉真態
含隂陽君看此花枝中有風露香　─増─梁棟黄葵─乾坤
有正氣間色皆為臣名葩據中央紅紫誰敢隣傾日不
忘君衛足恐傷身㝠然無知識忠孝出本真林林天地
間戴履而為人明靈秀萬物孰不尊君親嗟嗟叔季後
利欲冺天倫邈哉望帝國産此瑞世珍九夏不趨炎三
月不爭春髙秋風露冷孤標出清塵背時還獨立攬芳
淚沾巾
七言古詩─増─金元好問甲辰秋洛陽得黄葵子種之南
庵明年夏六月作花佛經所謂閻浮檀金明淨柔軟令
人愛樂者此花可以當之因為賦長韻─芳蕤浥露嬌黄
濕五疉湘裙輕襞積晨妝午醉一日間白白紅紅總狼
籍上陽宫女要頭冠摹寫雖工破的難看來明淨復柔
軟花中乃有閻浮檀千里移根洛陽陌主人不飲誰看
客乞與金杯自傾側明年為渠當舉白
五言律詩─増─唐崔涯黄蜀葵─野欄秋景晩疎散兩三枝
嫩蘂淺輕態幽香閑澹姿露傾金盞小風引道冠欹獨
立悄無語清愁人詎知
七言律詩─原─唐韋莊使院黄葵花─薄妝新著淡黄衣對
捧金爐侍醮遲向月似矜傾國貌倚風如唱歩虚詞乍
開檀炷疑聞語試與雲和必解吹為報同人看來好不
禁秋露即離披
五言絶句─増─宋文同秋葵─錦江何日别漆水今朝見清
露繞顔色秋鵞一分淺　─范成大霜後紀園中草木─種
葵如種麥隔歲已下子僅成一榦花浪備四時氣　─金
姚孝錫黄蜀葵─傾心知向日布葉解承隂空側黄金盞
誰人與對斟　─元趙孟頫黄葵詞─仙掌鬱金衣朝陽風
露晞可憐蜂與蝶祗解弄春暉　─明髙啓黄葵─春晩獨
餘芳風囘帶酒香美人偏愛看因似御衣裳　─王榖祥
秋葵─玉兒本來潔新妝不愛濃秋風羅袖薄飄颻若為
容　─陳淳秋葵─月上墻東阿秋光照庭户幽葩向人明
泫似冷冷露　素質倚秋風向人渾欲語春風莫相笑
丹心自能許
七言絶句─原─唐李渉黄葵─此花莫遣俗人看新染鵞黄
色未乾好逐秋風天上去紫陽宫女要頭冠　─増─張祐
黄蜀葵花─名花八葉嫩黄金色照書窓透竹林無柰美
人閒把嗅直疑檀口印中心　─薛能黄蜀葵─嬌黄新嫩
欲題詩盡日含毫有所思記得玉人春病較道家裝束
厭禳時　─唐彦謙秋葵─月瓣團圞翦赬羅長條排蘂綴
鳴珂傾陽一㸃丹心在承得中天雨露多　─原─宋劉攽
黄葵─白露清風催八月紫蘭紅藥共淒凉黄花冷淡無
人看獨自傾心向太陽　─宋祁黄葵─黄葵貴麗不夭饒
一朶新晴松外髙還似邇英臨黼座曈曨曉日照天袍
　増─陸游黄蜀葵─開時閒淡歛時愁蘭菊應容預勝流
剰欲持杯相領略一庭風雨不禁秋　─原─王立美黄葵
昔年南國看黄葵雲鬢金釵向後垂今日村家籬落下
秋風寂寞兩三枝　─增─元袁易題畫黄葵─憶昔戎葵花
下飲金杯春灔綠鬟欹祗今花似金杯側獨對西風詠
折枝　─明李東陽黄葵─不隨紅紫鬭芬華别有風流出
畫家誰解人間真正色秋來交付與黄花　─沈周秋葵
誰道紅葩夏日芳獨留黄種吐秋光五尺竹欄關不住
還將一半露宫妝　─陸師道秋葵─炎豔秋來故改妝薄
羅閒淡試鵞黄傾城别有檀心在依倚西風送夕陽
陳淳秋葵─長門秋晩露淒淒䨇袖輕翻舊賜衣自笑不
如桃與李春風吹向上林飛
詩散句─増─元馬祖常─紫暈成丹景黄敷綴綠幢　─郭鈺
蠟光膩粉花正開翠袖捧出黄金杯　─原─宋陳司封─秋
來似學金丹術戲把硫黄製酒杯　─潘徳久─一樹黄葵
金盞側勸人相對醉西風
詞─原─宋晏殊菩薩蠻─秋花最是黄葵好天然嫩態迎春
早染得道家衣淡妝梳洗時　晩來清露滴一一金杯
側插向綠雲鬟便隨王母仙
别録─原─製用─曬黄葵須破其蘂則不腐　花開盡帶青
收其稭勿令枯槁水中浸一二日取皮為縷可織布及
作繩用　─増─物類相感志─紙被舊而毛起者將破用黄
蜀葵梗五七根搥碎水浸刷之則如新
　　曼陀羅花
増─本草─曼陀羅花一名風茄兒一名山茄子(法華經言/佛説法時)
(天雨曼陀羅花又道家北斗有陀羅使者手執此花故/後人因以為名曼陀羅梵言雜色也茄乃因葉形爾)
生北土人家亦栽之春生夏長獨莖直上髙四五尺生
不旁引綠莖碧葉葉如茄葉八月開白花凡六瓣狀如
牽牛花而大攢花中折駢葉外包而朝開夜合結實圓
而有丁拐中有小子八月采花九月采實氣味辛温有
毒　─洛陽花木記─有千葉曼陀羅花層臺曼陀羅花
集藻─五言古詩─増─宋陳與義曼陀羅─我圃殊不俗翠蕤
敷玉房秋風不敢吹謂是天上香煙迷金錢夢露醉木
蕖妝同時不同調曉月照低昻
　　蓼花
原─蓼花其類甚多有青蓼香蓼葉小狹而薄紫蓼赤蓼
葉相似而厚馬蓼(本草綱目云馬蓼一名/墨記草俗呼大蓼是也)水蓼(開寳本/草云生)
(於淺水澤中故名水蓼按爾雅/薔虞蓼注云虞蓼澤蓼也即此)葉濶大上有黑㸃木蓼
一名天蓼蔓生葉似柘六蓼花皆紅白子皆大如胡麻
赤黑而尖扁惟木蓼花黄白子皮生青熟黑人所堪食
者三種一青蓼葉有圓有尖圓者勝一紫蓼相似而色
紫一香蓼相似而香並不甚辛可食諸蓼春苖夏茂秋
始花花開蓓虆而細長二寸枝枝下垂色粉紅可觀水
邊甚多故又名水葒花(名醫别録云馬蓼最大者名蘢/薣即水葒也本草拾遺云天蓼)
(即水葒本草綱目云葒草一名鴻􁁉一/名蘢古一名游龍一名石龍一名大蓼)身髙者丈餘節
生如竹秋間爛熳可愛一種叢生髙僅二尺許細莖弱
葉似栁其味香辣人名辣蓼並冬死唯香蓼宿根重生
可為生菜青蓼可入藥古人用蓼和羮後世飲食不復
用人亦鮮種藝今但以平澤所生香青紫三蓼為良(崔/豹)
(古今注云青色/者蓼紫色者荼)性辛温無毒實主明目温中耐風寒下
水氣去癧瘍止霍亂去面浮腫療小兒頭瘡苖葉除大
小腸邪氣利中益智
彚考─増─詩鄭風─隰有游龍─傳─龍紅草也─箋─游龍猶放縱
也─正義─此草直名龍耳而言游龍知謂枝葉放縱也
周頌─予又集於蓼疏─蓼辛苦之菜　其鎛斯趙以薅荼
蓼─傳─趙刺也蓼水草也　─禮記内則─蝸醢而苽食雉羮
麥食脯羮雞羮折稌犬羮兎羮和糝不蓼疏─和糝不蓼
者此等之羮宜以五味調和米屑為糝不需加蓼也
濡豚包苦實蓼濡雞醢醬實蓼濡魚卵醬實蓼濡鼈醢
醬實蓼疏凡言實蓼者皇氏云謂破開其腹實蓼於其
腹中更縫而合之也　膾秋用蓼　鶉羮雞羮鴽釀之
蓼─注─釀謂切雜之也　魴鱮烝雛燒雉薌無蓼疏─薌無
蓼者薌謂蘇荏之屬言三者調和唯以蘇荏之屬無用
蓼也　─戰國䇿─魏文子曰蓼蟲在蓼則生在芥則死非
蓼仁而芥賊也本不可失　─呉越春秋─越王念呉欲復
怨非一旦也苦思勞心夜以接日臥則攻之以蓼　─述
異記長沙定王故宫有蓼園真定王故園也　─爾雅翼
淮南言水草之始海閭生屈龍屈龍生容華容華生蔈
蔈生萍藻萍藻生浮草凡浮生不根茇者生於藻屈龍
豈亦此龍草耶歛為屈縱為游是或一道也　─楚辭芳
草譜─蓼生水澤楚辭曰蓼蟲不知徙乎葵菜言蓼辛葵
甘蟲各安其故不知遷也
集藻賦─原─漢孔臧蓼蟲賦─季夏既望暑往凉還逍遙諷
誦遂居東園周旋覽觀憇乎南藩覩茲茂蓼紛葩吐榮
猗那隨風綠葉厲莖爰有蠕蟲厥狀似螟群聚其間食
之以生於是寤物託事推况乎人幼長斯蓼莫或知辛
膏梁之子豈曰不云茍非徳義不以為家安逸無心如
禽獸何
五言古詩─増─元郝經甲子歲後園野蓼─窞池蓮蒲短久
旱餘淺淤墻隈積餘埃玉鳯秋不翥野蓼根莖堅幸得
浸沮洳節葉瘦且赤蘼蕪交翠箸細蘂亦鮮潔粉米糅
丹素獨窣裊輕穗離披滴清露水花淡晩色幽窅足真
趣忽憶過夢澤千里渺煙樹蘆花與蓼花露錦蕩雪絮
深入芙蕖藪逺映蒹葭渡舉鞭問飛鴻駐馬嚼佳句乃
今四壁中浩渺隔煙霧日斜對幽叢聊以慰遲暮大似
辛苦蟲無復風標鷺來因援沉溺底事極幽錮屢上刳
腸書無地瀝血訴嗟嗟好花草焉用生此處祗因為詩
人故故獨不去嘗膽如啖蔗食蓼猶饍御仰首但有天
志節久愈著　─明袁凱蓼灘─衍迤近横塘陂陀間幽渚
輕穗含夕霏叢條偃秋雨縱横覆魚隊闃寂來鷗侶杖
䇿時一臨逍遙更延佇
五言律詩─原─唐鄭谷蓼花─簇簇復悠悠年年拂漫流差
池伴黄菊冷淡過清秋晩帶鳴蟲急寒藏宿鷺愁故溪
歸不得憑仗繫漁舟　─増─宋梅堯臣水葒─灼灼有芳艶
本生江漢濵臨風輕笑久隔浦淡妝新白鷺煙中客紅
蕖水上鄰無香結珠穗秋露浥羅巾
五言絶句─増─宋宋祁蓼花─夏砌綠莖秀秋檐紅穗繁終
然體不媚無那對虞翻　─文同蓼花─紅芳宵露清翠節
晩窓迎雨後曬殘日秋容滿檻亭　─蘇轍和文與可蓼
嶼─風髙蓮欲衰霜重蓼初發㑹使此池中秋芳未嘗歇
七言絶句─増─宋梅堯臣和石昌言學士官舍水葒─江天
淡淡江水平江岸有花紅作穗今日特向都城開畫時
只合銜魚翠　─蘇軾和文與可蓼嶼─秋歸南浦蟪蛄鳴
霜落横湖沙水清臥雨幽花無限思抱叢寒蝶不勝情
　─范成大道見蓼花─秋風裊裊露華鮮去歲如今刺釣
船歙縣門西見紅蓼此身曽在白鷗前　─劉克莊水葒
分紅間白汀洲晩拜雨揖風江漢秋看誰耐得清霜去
却恐蘆花先白頭
詩散句─原─宋張詠─紅穗已沾巫峽雨綠痕猶帶錦江泥
狂吟不覺驚鷗夢坐困翻疑在舊溪　─増─唐栁宗元─蓼
花被隄岸陂水寒更淥　─錢珝─難將垂岸蓼盈把當江
蘺　─原─宋石延年─羣芳坐衰歇聊自舞秋風　─蘇軾─叢
蓼雖可喜輕紅隨秋薄　─唐羅鄴─暮天新鴈起汀洲紅
蓼花開水國愁　─宋宋祁─花穗迎秋結晩紅園林清淡
更西風　─林逋─簇簇菰蒲映蓼花水痕天影蘸秋霞
陸游─老作漁翁猶喜事數枝紅蓼醉清秋　─唐韓愈─蓼
雜芳菲疇　─許渾─池連秋蓼紅　─宋鄭獬─鹽豉薦芹蓼
　─陸游─雪晴蓼甲紅　─唐白居易─水蓼冷花紅簇簇
温庭筠─雨濕蓼花千穗紅
詞─原─宋王詵行香子─金井先秋梧葉飄黄幾囘驚覺夢
初長雨微煙淡疎栁池塘漸蓼花明菱花冷藕花凉
幽人已慣衾單枕冷任商飇催換年光問誰相伴終日
清狂有竹間風樽中酒水邊牀　─増─元張翥水龍吟─芙
蓉老去妝殘露華滴盡珠盤淚水天瀟灑秋容冷淡憑
誰㸃綴瘦葦黄邊疎蘋白外滿汀煙穟把餘妍分與西
風染就猶堪愛紅芳媚　幾度臨流送逺向花前偏驚
　客意船窓雨後數枝低入香零粉碎不見當年秦淮花
　月竹西歌吹但此時此處叢叢滿眼伴離人醉
　别録原─製用─春初以壺盧盛水浸蓼子髙挂火上使暖
　生紅芽以備五辛盤與大麥麫相宜
　
　
　
　
　
　
　
　
　
　
　
御定佩文齋廣羣芳譜卷四十七
　欽定四庫全書
御定佩文齋廣羣芳譜卷四十八
　　花譜
　　　菊花一
　─原─菊一名治蘠一名日精一名節花一名傅公一名周
　盈一名延年一名更生一名隂成一名朱嬴一名帝女
　花　─增─本草─菊一名女節一名女莖一名金莖蘇頌曰
　白菊潁人呼為回峯菊汝南名荼苦蒿上黨及建安郡
　順政郡並名羊歡草河内名地薇蒿　─原─埤雅云菊本
　作蘜從鞠窮也花事至此而窮盡也宿根在土逐年生
　芽莖有稜嫩時柔老則硬髙有至丈餘者葉綠形如木
　槿而大尖長而香花有千葉單葉有心無心有子無子
　黄白紅紫粉紅間色淺深大小之殊味有甘苦之辨大
　要以黄為上白次之性喜隂惡水種須髙地初秋烈日
　尤其所畏本草及千金方皆言菊有子將花之乾者令
　近濕土不必埋入土明年自有萌芽則有子之驗也味
苦甘平無毒昔有謂其能除風熱益肝補隂蓋不知其
得金水之精英能益金水二臟也補水所以制火益金
所以平木木平則風息火降則熱除用治諸風頭目其
旨深微黄者入金水隂分白者入金水陽分紅者行婦
人血分皆可入藥久服令人長生明目治頭風安腸胃
去目翳除胸中煩熱四肢遊氣久服輕身延年或用之
而無効者不得真菊耳─增─本草─陶𢎞景曰菊有兩種
一種紫莖黄色氣香味甘為真菊一種青莖而大作蒿
艾氣味苦者名苦薏非真菊也葉正相似以甘苦别之
又有白菊莖葉都相似惟花白五月取之吳瑞曰花大
而香者為甘菊花小而黄者為黄菊花小而氣惡者為
野菊李時珍曰無子者謂之牡菊　─原─其類有甘菊(一/名)
(真菊一名家菊一名茶菊花正黄小如指頂外尖瓣内/細蕚柄細而長味甘而辛氣香而烈葉似小金鈴而尖)
(更多亞淺氣味似薄荷枝幹嫩則青老則紫實如葶藶/而細種之亦生苖人家種以供蔬茹凡菊葉皆深綠而)
(厚味極苦或有毛惟此葉淡綠柔瑩味微甘/咀嚼香味俱勝擷以作羮及泛茶極有風致)都勝(一名/勝金)
(黄一名大金黄一名添色喜容蓓蕾殷紅瓣濶而短花/瓣大者皆有䨇畫直紋内外大小重疊相次面黄背紅)
(開時黄暈漸大紅暈漸小突起如傘頂葉綠皺而尖其/亞深瘦則如指肥則如掌莖紫而細勁直如鐵瘦矬肥)
(則髙可至六七尺葉常不壞小花/中之極美者也九月末開出陳州)御愛(出京師開以九/月末一名笑靨)
(一名喜容淡黄千葉花如小錢大葉有䨇紋齊短而濶/葉端皆有兩缺内外鱗次上二三層花色鮮明下層淺)
(色帶微白心十餘縷色明黄葉比諸菊最小而/青每葉不過如指面大或云出禁中因得名)金芍藥
(一名金寶相一名賽金蓮一名金牡丹一名金骨朶蓓/蕾黄紅花金光愈開愈黄徑可三寸厚稱之氣香瓣濶)
(葉緑而澤稀而弓長而大亞深枝幹/順直而扶疎髙可六七尺菊中極品)黄鶴翎(蓓蕾朱紅/如泥金瓣)
(面紅背黄開則外暈黄而中暈紅葉青弓而稀大而長/多尖如刺枝幹紫黑勁直如鐵髙可七八尺韻度超脫)
(菊中之仙品也蜜鶴翎久不可見/白者次之粉者又次之紫者為下)木香菊(多葉畧似御/衣黄初開淺)
(鵝黄久則淡白花葉尖薄盛開/則微卷芳氣最烈一名腦子菊)大金黄(花頭大如折三/錢心瓣黄皆一)
(色其瓣五六層花片亦大一枝之杪多獨生/一花枝上更無從蕊綠葉亦大其梗濃紫色)小金黄(一/名)
(明州黄一名疊金黄花頭大如折二錢心瓣黄皆一色/開未多日其瓣鱗鱗六層而細態度秀麗經多日則面)
(上短瓣亦長至于整整而齊不止六層葢為狀/先後不同也如此狀如笑靨花有富貴氣開早)勝金黄
(花頭大過折二錢明黄瓣青黄心瓣有五六層花片比/大金黄差小上有細脉枝杪凡三四花一枝之中有少)
(從蕊顔色鮮明玩之快人心目但條梗纖/弱難得團簇作大本須留意扶植乃成)黄羅繖(花深/黄徑)
(可二寸體薄中有頂瓣紋似羅下垂如傘柄長而勁葉/綠而稀厚而長亞深枝幹細直勁如鐵高可六七尺)
報君知(一名九日黄一名早黄一名蟹𤓰黄花黄赤而/有寶色開于霜降前久而愈艶徑二寸有半氣)
(香瓣末稍岐有尖突起葉青而稀長而/大亞深莖紫枝幹勁挺髙可八九尺)金鎖口(一名黄/錦鱗一)
(名錦鱗菊瓣葉莖幹頗類黄鶴翎開亦同時體厚瑩潤/絶類西施瓣背深紅面正黄瓣展則外暈黄而内暈紅)
(既徹則一黄菊耳徑可二寸有半沈譜曰深/紅千瓣週邊黄色半開時紅黄相雜如錦)銀鎖口(花/初)
(黄後淡週邊白色如銀半開時黄白相雜可/愛上二花可為絶品非其他小巧者可比)鴛鴦錦(一/名)
(四面佛一名鸞交鳳友一名孔雀尾初作蓓蕾時每一/蔕即迸成三四亦有至五六者其瓣面重黄而背重紅)
(開時奇怪一分為三截下截皆黄中截則紅其頂又紅/四面支撑紅黄交雜如錦開徹四面盡露紅背盡隱厚)
(徑二寸餘上尖髙二寸如樓臺氣香葉黑綠澤皺而瓦/有稜角其尖最多亞甚深葉根多冗莖紫枝幹勁挺髙)
(可四/五尺)御袍黄(一名瓊英黄一名紫梗御袍黄一名柘袍/黄一名大御袍黄花如小錢大初開中赤)
(既開瑩黄徑三寸半瓣濶開早瓣末如有細毛開最久/殘則紅葉綠稀而長厚而大亞深葉根青淨莖葉枝幹)
(扶疎髙可一丈狀類御/愛但心有大小之分)青梗御袍黄(一名御衣黄一名/淺色御袍黄朶瓣)
(葉幹俱類小御袍黄但瓣疎而莖清耳范譜/曰千瓣初開深鵝黄而差疎瘦久則變白)側金盞(此/品)
(類大金黄其大過之有及一寸八分者瓣有四層皆整/齊花片亦濶大明黄色深黄心一枝之杪獨生一花枝)
(中更無從蕊名以側金盞者以其花大/而重欹側而生也葉綠而大梗淡紫)狀元黄(一名小/金蓮其)
(花焦黄燄燄始終一色瓣疎細而茸作饅頭之形徑二/寸許蕚深綠開甚早氣香葉綠而大長而瓦厚而綿似)
(金芍藥而尖葉根清淨莖淡/紅枝幹順直扶疎髙七八尺)翦金毬(一名翦金黄一名/金鳳毛一名金樓)
(子一名密翦毬其色瑩黄瓣末細碎如翦頂突有細萼/相雜茸茸氣香其殘也紅葉青而綠皺而稠肥而厚濶)
(而短亞深葉根冗甚枝/幹勁挺髙可五六尺)黄繡毬(一名金繡毬一名黄羅/衫一名木犀毬一名金)
(毬花深黄葉色/稍淡而髙大)晩黄毬(深黄千瓣/開極大)十采毬(黄千瓣/如毬)大金
毬(金黄千瓣/瓣反成毬)小金毬(一名毬子菊一名毬子黄一名金/纓菊一名金彈子深黄千瓣中邊)
(一色花較小/突起如毬)毬子(開以九月中深黄千葉尖細重疊皆/有倫理一枝之杪叢生百餘花若小)
(毬諸菊黄花最小無過此者然/枝青葉碧花色鮮明相映尤好)金鈴菊(花頭甚小如鈴/之圓深黄一色)
(其幹之長與人等或言有髙近一丈者可以上架亦可/蟠結為塔故又名塔子菊一枝之上花與葉層層相間)
(有之不獨生于枝頭綠葉/尖長七出凡菊葉多五出)金萬鈴(開以九月末深黄千/葉菊以黄為正鈴以)
(金為質是菊正黄色而葉有鐸形則于名寶兩無愧也/菊有花密枝偏䨇心貌長者謂之鞍子菊與此花一種)
(特以地脉肥瘠使之然爾又有大黄鈴大金鈴/蜂鈴之類或形色不正較之此花大非倫比)小金鈴
(一名饅頭菊花似大金鈴而小外單瓣/中筒瓣葉似甘菊而厚大開以十月)夏金鈴(出西京/開以六)
(月深黄千葉與金萬鈴相類而花頭/瘦小不甚鮮茂以生非其時故也)秋金鈴(出西京開/以九月中)
(深黄䨇紋重葉花中細蕊皆出小鈴其萼亦如鈴葉但/此花葉短廣而青有如蜂鈴狀初出時京師戚里相傳)
(以為/愛翫)蜂鈴(開以九月中千葉深黄花形圓小而中有鈴/葉擁聚蜂起細視若有蜂窠之狀大抵似金)
(萬鈴獨以花形差小而尖又/有細蕊出鈴葉中以此别爾)大金鈴(開以九月末深黄/有鈴者皆如鐸之)
(形而此花之中實皆五出細花下有大葉承之每葉有/䨇紋枝與常菊相似葉大而疎一枝不過十數葉俗名)
(大金鈴以花形/似秋萬鈴耳)千葉小金錢(畧似明州黄花葉中/外疊疊整齊心甚大)單葉
小金錢(花心尤大開最早/重陽前已爛熳)小金錢(開早大于小錢明黄/瓣深黄心其瓣齊齊)
(三層花瓣展其/心則舒而為筩)大金錢(開遲大僅及折二錢心瓣明黄/一色其瓣五層此花不獨生于)
(枝頭乃與葉層層相問/而生香色與態度皆勝)金錢(出西京開以九月末深黄/䨇紋重葉似大金菊而花)
(形圓齊頗類滴滴金人未有識者或以為棣/棠菊或以為大金鈴但以花葉辨之乃可見)荔枝菊(花/頭)
(大于小錢明黄細瓣層層鱗次不齊中央無心鬚乃簇/簇未展小葉至開遍凡十餘層其形頗圓故名荔枝菊)
(香清甚姚江士友云/其花黄狀似楊梅)金荔枝(一名荔枝黄花金黄徑二/寸餘厚半之瓣短而尖開)
(遲葉青而稠大而尖/其亞淺髙可三四尺)荔枝紅(一名紅荔枝/紅黄千瓣)棣棠(出西京/開以九)
(月末䨇紋多葉自中至外長短相次如千葉棣棠狀凡/黄菊類多小花如都勝御愛雖稍大而色皆淺黄其最)
(大者若大金鈴菊則又單葉淺薄無甚佳處惟此花深/黄多葉大于諸菊而又枝葉甚青一枝叢生至十餘朶)
(花葉相映顔色/鮮好甚可愛也)金䭔子(花比甘菊差大纖穠酷似棣棠/色艶如赤金他花色皆不及葢)
(奇品也葉亦似窠株不/甚髙金陵最多開早)九煉金(一名滲金黄一名銷金/菊花似棣棠菊而稍大)
(瓣似荔枝菊而稍禿開于九月前外暈金黄中暈焦黄/葉綠狹而尖亞深葉根多冗莖紫而細勁直如鐵髙可)
(一/丈)黄二色(九月末開鵝黄䨇紋多葉一花之間自有深/淡兩色然此花甚類薔薇菊惟形差小又近)
(蕊多有亂葉不然/亦不辨其異種也)橙菊(花瓣與諸菊絶異黄色不甚深/其瓣成筩排竪生于萼上後乃)
(開作小片婉孌至于成團衆瓣之下又有綂/裙一層承之亦猶橙皮之外包也其中無心)小御袍黄
(一名深色御袍黄花全似御袍黄瓣稍細開/頗遲心起突色如深鵝黄菊瘦有心不突)黄萬卷(一/名)
(金盤橙其色金黄徑二寸有半厚三之二其外夾瓣其/中筩瓣開遲葉青而稠大而瓦其末團其亞深葉根多)
(冗枝幹偃蹇而/麤大髙五六尺)鄧州黄(開以九月末單葉䨇紋深于鵝/黄而淺于鬱金中有細葉出鈴)
(萼上形様甚似鄧州白但差小耳按陶隱居云南陽酈/縣有黄菊而白者以五月採今人間相傳多以白菊為)
(貴又採以九月頗與古說相異惟黄菊味甘/氣香枝幹葉形全類白菊疑𢎞景所說即此)金絲菊(花/頭)
(大過折二錢深黄細瓣凡五層一簇黄心甚小與瓣一/色顔色可愛名為金絲者以其花瓣顯然起紋綹也十)
(月方開此花/根荄極壯)垂絲菊(花蕊深黄莖極柔細隨/風動搖如垂絲海棠)錦牡丹(花/之)
(紅黄赤黄者多以錦名花之豐碩而/矬者多以牡丹名或又名秋牡丹)檀香毬(色老黄形/團瓣圓厚)
(開徹整齊徑幾三寸厚/三之二氣香葉幹短蹙)麝香黄(花心豐腴旁短葉密承/之格極髙勝亦有白者)
(大畧似白佛頂而勝之/逺甚吳中比年始有)黄寒菊(花頭大如小錢心瓣皆/深黄色瓣有五層甚細)
(開至多日心與瓣并而為一不止五層重數甚多聳/突而髙其香與態度皆可愛狀類金鈴菊差大耳)薔
薇(九月末開深黄䨇紋單葉有黄細蕊出小鈴萼中枝/幹差細葉有支股而圓又薔薇有紅黄千葉單葉兩)
(種而單葉者差尖人間謂/之野薔薇葢以單葉爾)鵝毛(一名鵝兒黄開以九月/淡黄纖如細毛生于花)
(萼上凡菊大率花心皆細葉如下有大葉承之則謂之/杔葉今鵝毛花自内至外葉皆一等但長短上下有次)
(爾花形小于萬/鈴亦近年花也)金孔雀(一名金褥菊蓓蕾甚巨初開金/黄既開赤黄徑三寸半厚稱之)
(其氣不佳瓣尖而下垂隨開隨悴葉青而濁長大/而皺其亞深根冗甚枝幹偃蹇而麤大髙可一丈)黄五
九菊(花鵝黄色外尖瓣一層中瓣茸茸然徑僅如錢夏/秋二度開葉青而稠長而多尖其亞深葉根有冗)
(枝幹細而高/僅二三尺)九日黄(大如小錢黄瓣黄心心帶微青瓣/有三層狀類小金錢但此花開在)
(金錢之前也開時或有不甚盛者惟/地土得宜方盛綠葉甚小枝梗細瘦)殿秋黄(一名黄芙/蓉一名金)
(芙蓉一名近秋黄一名晩節黄一名大蠟瓣花蜜蠟色/徑二寸有半瓣濶微皺開于秋末葉青稀厚而瓦大如)
(掌亞深枝幹麤勁/如樹髙可八九尺)小殿秋黄(朶瓣葉幹俱似殿/秋黄而清雅過之)疊羅黄
(狀如小金黄花葉尖瘦如翦羅縠三/兩花自作一髙枝出叢上態度瀟灑)繖葢黄(花似御袍/黄而小柄)
(長而細萼/黄莖青)小金眼(一名楊梅毬一名金帶圍一名腰金/紫與大金眼同花朶差小枝幹稍細)
(髙僅三/四尺)太真黄(花如小金/錢色鮮明)黄木香(深黄小千瓣/花僅如錢)黄翦羢
(色金/黄)黄粉團(黄花千瓣/中心微赤)黄蠟瓣(花淡/黄)錦雀舌(一名金雀/舌重黄多)
(瓣瓣微尖/如雀舌)金玲瓏(一名錦玲瓏一名金絡索/金黄千瓣瓣卷如玲瓏)錦絲桃(一/名)
(錦蘇桃瓣背紫而/面黄餘類紫絲桃)黄牡丹(其花鵝黄其/背色稍深)金紐絲(一名金/撚線一)
(名出谷箋一名金紋絲色瑩黄開遲髙/可一丈瘦則薄而小肥則與銀紐絲同)錦西施(紅黄多/瓣形態)
(似黄/西施)黄西施(嫩黄/多瓣)瑪瑙西施(紅黄/多瓣)二色瑪瑙(金紅淡黄/二色千瓣)
錦褒姒(金黄千瓣似粉褒/姒而韻態尤勝)鴛鴦菊(一名合歡金千朶小/黄花皆並蔕葉深碧)
波斯菊(花頭極大一枝只一葩喜倒垂下/久則微捲如髪之鬈淡黄千瓣)茉莉菊(花頭/巧小)
(淡淡黄色一蕊只十五六瓣或止二十片一㸃綠心其/狀似茉莉花不類諸菊葉即菊也每枝條之上抽出十)
(餘層小枝枝/皆簇簇有蕊)紫粉團(黄花千瓣/中心微赤)錦麒麟(一名回回菊其/花極耐霜露徑)
(可二寸萼黄瓣初赤紅既開則面金黄而背赤紅葉/綠而黑長厚而尖其亞深葉根有冗髙可五六尺)鶯
羽黄(一名鶯乳黄嫩/黄千瓣如大錢)樓子佛頂(花鵝黄其瓣大約四層/下一層瓣單而大二層)
(數疊稍縮三層亦數疊又縮四層黄萼細鈴茸茸然突/起作頂徑僅如錢經霜即白其葉微似錦繡毬青而皺)
(長厚而尖其亞淺葉根有冗其枝幹勁直髙可四五尺/凡花之外有大瓣而中有細萼茸茸然突起作頂似鈴)
(非鈴似管非管者不問千瓣多瓣單瓣皆當從/佛頂之稱惟鈴管分明者則不可得而混也)黄佛頂
(一名佛頭菊一名黄餅子一名觀音菊黄千瓣中心細/瓣髙起花徑寸餘心突起似佛頂四邊單瓣瓣色深黄)
黄佛頭(花頭不及小錢明黄色狀如金鈴菊中外不辨/心瓣但見混同純是碎葉突起甚髙又如白佛)
(頭菊之/黄心也)佛頭菊(無心中/邊亦同)小黄佛頂(一名單葉小金錢花/佛頭頗痩花心微窪)
兎色黄(蓓蕾葉幹俱似繡芙蓉瓣似荔枝/菊色似兎毛徑僅二寸殊不足觀)野菊(亦有三/兩種花)
(頭甚小單層心與瓣皆明黄色枝莖極細多依倚他草/木而長别有一種其花初開心如旱蓮草開至涉日則)
(旋吐出蜂鬚周圍蒙茸然如蓮花鬚之狀枝莖頗大/綠葉五出能仁寺側府城墻上最多  以上黄色)九
華菊(此品乃淵明所賞今越俗多呼為大笑瓣兩層者/曰九華白瓣黄心花頭極大有濶及二寸四五分)
(者其態異常為白色之冠香亦清勝枝葉疎散九月半/方開昔淵明嘗言秋菊盈園其詩集中僅存九華之一)
(名/)喜容(千葉花初開微黄花心極小花中色深外微暈/淡欣然丰艶有喜色甚稱其名久則變白尤耐)
(封植可以引長七八尺至一/丈亦可攬結白花中髙品也)金杯玉盤(中心黄四旁淺/白大葉三數層)
(花頭徑三寸菊之大者不過此/本出江東比年稍移栽吳中)粉團(此品與諸菊絶異/含蕊時色淺黄帶)
(微青花瓣成筩排竪生于萼上其中央初看一似無心/狀如橙菊盛開則變作一團純白色形甚圓香甚烈至)
(白瓣凋謝方見瓣下有如心者甚大白瓣皆匼匝/出于上經霜則變紫色尤佳綠葉甚麤其梗柔弱)龍腦
(一名小銀臺一名瑤井欄出京師開以九月末類金萬/鈴而葉尖花色類人間紫鬱金而外葉純白香氣芬烈)
(甚似龍腦是香/與色俱可貴也)新羅(一名玉梅一名倭菊出海外開以/九月末千葉純白長短相次而花)
(葉尖薄鮮明瑩徹若瓊瑤然始開時中有青黄細葉如/花蕊之狀盛開後細葉舒展始見其蕊枝正紫色葉青)
(支股甚小凡菊類多尖闕而此花之蕊分為五出/如人之有支股與花相映標韻髙雅非尋常比)玉毬
(出陳州開以九月末多葉白花近蕊微有紅色花外大/葉有䨇紋瑩白齊長而蕊中小葉如翦茸初開時有殻)
(青久乃退去盛開後小葉舒展皆與花外長葉相次側/垂以玉毬目之者以其有圓聚之形也枝幹不甚麤葉)
(尖長無殘闕枝葉皆有浮毛頗與諸菊異然/顔色標致固自不凡近年以來方有此本)出爐銀(一/名)
(銀紅西施一名粉芙蓉花寶色瓣厚大初微紅後蒼白/如銀出爐終始可愛徑三寸許形團葉青而黄有紋蠟)
(色皺而瓦長厚而尖葉根冗/莖青枝幹屈曲髙僅三四尺)白繡毬(一名銀繡毬一名/白羅衫一名瓊繡)
(毬一名玉繡毬一名白木犀一名玉毬色青白而有光/燄花抱蔕大于鵝卵其瓣有紋中有細萼開最久殘則)
(牙紅葉稀而青長大而多尖亞/深枝幹勁直而扶疎髙可一丈)玉牡丹(一名青心玉牡/丹一名蓮花菊)
(花千瓣潔白如玉徑二寸許中暈青碧開早開徹疎爽/葉青而稀長而厚狹而尖亞深葉根有冗莖淡紅枝幹)
(勁挺髙僅/二三尺)玉芙蓉(一名酴釄菊一名銀芙蓉初開微黄/後純白徑二寸有半香甚開早瓣厚)
(而瑩疎而爽開最久其殘也粉紅葉靛色微似銀芍藥/皺而尖葉根多冗莖亦靛色枝幹偃蹇髙僅三四尺)
銀紐絲(一名白萬卷一名萬卷書一名銀絞絲一名撚/銀條一名鵝毛菊一名銀撚絲初微黄後瑩白)
(如雪徑可三寸體薄開早氣香味甘萼黄開徹瓣紐則/萼亦不見瓣如紙撚殘則淡紅葉青而稠亞淺枝幹勁)
(直扶疎髙/可六七尺)一搻雪(一名勝瓊花花碩大有寶色其瓣茸/茸然如雪花之六出葉似白西施而)
(長大幹枝/順直髙大)玉寶相(白多瓣初/開微紅)蠟瓣西施(一名蜜西蠟瓣/花不甚大而溫)
(然玉質其品甚髙此外有紅蠟瓣大蠟瓣雖冐蠟瓣之/名而實不相似惟紫蠟瓣花畧相似而枝葉又全不類)
白疊羅(一名新羅菊一名疊雪羅一名玉梅一名白疊/雪一名倭菊蓓蕾難開中暈青而微黄開徹瑩)
(白如雪徑可三寸厚三之二其瓣羅紋其殘粉紅葉青/而稠大而仰其末團其亞深枝幹勁挺髙僅三四尺)
一團雪(一名白雪團一名簇香毬一名鬭嬋娟花極白/晶瑩瓣如勺長而厚疎朗香清中萼黄開遲最)
(久徑可二寸殘時紫紅葉稀似艾白而青大而長尖而/厚濶如掌亞最深葉極耐日深冬五色斑然如畫枝幹)
(勁直髙可/六七尺)玉玲瓏(一名玉連環蓓蕾初淡黄而微青漸/作牙紅既開純白其瓣初仰而後覆)
(葉青長而濶厚而大有稜角葉根淨秋/有采色莖淡紅枝幹順直髙可至丈)玉鈴(開以九月/中純白千)
(葉中有細鈴甚類大金鈴凡白花中如/玉毬新羅形態髙雅而此花可與爭勝)白麝香(似麝香/黄花差)
(小亦豐/腴韻勝)蓮花菊(如小白蓮花多葉而無心花頭疎極/瀟散清絶一枝只一葩綠葉甚纖巧)萬
鈴菊(中心淡黄䭔子旁白花葉/繞之花端極尖香尤清烈)月下白(一名玉兎華花/青色白如月下)
(觀之徑僅二寸其形團其瓣細而厚葉青似水晶毬/長而狹其背弓其亞淺其枝幹勁挺髙可三四尺)水
晶毬(其花瑩白而嫩初開微青徑二寸許其瓣細而茸/中微有黄萼初褊薄後乃暄泛葉稀而弓青而滑)
(肥而厚大而長亞淺根有冗/莖青枝幹挺勁髙可七八尺)芙蓉菊(開就者如小木芙/蓉尤穠盛者如樓)
(子芍藥但難培/植多不能繁)象牙毬(其花豐碩初開黄白色其後牙/色微作鴨卵之形柄弱不任其)
(花色稠青而/毛莖亦青)劈破玉(小白花每瓣有黄/紋如線界之為二)大笑菊(白瓣黄/心本與)
(九華同種其單層者為大笑花頭差小不及/兩層者之大其葉類栗木葉亦名栗葉菊)徘徊菊(淡/白)
(瓣黄心色帶微綠瓣有四層初開時先吐瓣三四片只/開就一邊未及其餘開至旬日方及周徧花頭乃見團)
(圓按字書徘徊為不進此花之開亦若是矣其名不妄/十月初方開或有一枝花頭多者至攅聚五六顆近似)
(淮南/菊)玉樓春(一名土粉西花初桃紅後蒼白徑可二寸/有半瓣厚而大瑩而潤開疎爽葉青而毛)
(稀可數大如茄葉亞淺枝/幹勁直如木髙可六七尺)酴醿(出相州開以九月末純/白千葉自中至外長短)
(相次花之大小正如酴醿而枝幹纖柔頗/有態度若花葉稍圓加以檀蕊真酴醿也)玉盆(出滑州/開以九)
(月末多葉黄心内深外淡而下有濶白大葉連綴承之/有如盆盂中盛花狀世人相傳為玉盆菊者大率皆黄)
(心碎葉初不知其得名之繇後請于識者/乃知物之見名于人者必有形似之實云)波斯菊(白千/瓣狀)
(同黄/波斯)白西施(一名白粉西一名白二色花初微紅其中/暈紅而黄既則白而瑩徑三寸以上厚二)
(寸許瓣參差開早葉青而稠狹而尖其/亞深葉枝多冗枝幹偃蹇髙僅三四尺)銀盆(出西京開/以九月中)
(花皆細鈴比夏秋萬鈴差疎而形色似之鈴葉之下别/有䨇紋白葉謂之銀盆者以其下葉正白故也此菊近)
(出未/多見)木香菊(一名玉錢大過小錢白瓣淡黄心瓣有三/四層頗細狀如春架中木香花又如初開)
(纒枝白但此花頭舒展/稍平坦耳亦有黄色者)銀盤(白瓣二層黄心突起頗髙/花頭或大或小不同想地)
(有肥瘠/故也)鄧州白(九月末開單葉䨇紋白葉中有細蕊出/鈴萼中凡菊單葉如薔薇菊之類大率)
(花葉圓密相次而此花葉皆尖細相去稀疎然香比諸/菊甚烈又為藥中所用葢鄧州菊潭所出枝幹甚纖柔)
(葉端有支股而/長亦不甚青)白菊(單葉白花蕊與鄧州白相類但花/葉差濶相次圓密而枝葉麤繁人)
(多謂此為鄧/州白今正之)金盞銀臺(一名銀臺一名萬鈴菊一名銀/萬管花外單瓣或夾瓣薄而尖)
(白而瑩中筒瓣初鵝黄後牙色徑可二寸殘則淡紅葉/青而狹長而多尖其亞深葉根冗甚枝幹細偃蹇髙可)
(五六/尺)佛頂菊(一名瓊盆菊一名佛頂菊一名大餅子大/過折二錢或如折三錢單層初秋先開白)
(瓣漸沁微紅突起淡黄心初如楊梅之肉蕾後皆舒為/筩子狀如蜂窠末後突起甚髙又且最大枝幹堅麤葉)
(亦麤厚一種毎枝多直生上只一花少有旁/出枝一種每一枝頭分為三四小枝各一花)小白佛頂
(心大突起似/佛頂單瓣)淮南菊(一種白瓣黄心瓣有四層上層抱/心帶微黄色下層黯淡純白大不)
(及折二錢枝頭一簇六七花一種淡白瓣淡黄心顔色/不相染惹瓣有四層一枝攅聚六七花其枝杪六花如)
(六面仗鼔相抵惟中央一花大于折三錢此則所産之/地力有不同也大率此花自有三節不同初開花面微)
(帶黄色中節變白至十月開過見霜則變淡紫色且初/開之瓣只見四層開至多日乃至六七層花頭亦加大)
(焉/)茉莉菊(花葉繁縟全似茉莉綠/葉亦似之長大而圓淨)玉盤菊(黄心突起/淡黄綠邊)粉
薔薇(花似紫薔/薇而粉色)玉甌菊(或云甌子菊即纒枝白菊也其/開層數未及多者以其花瓣環)
(拱如甌盞之狀也至/十月經霜則變紫色)白褒姒(一名銀褒姒多瓣小花此/花四色錦者為最紫者次)
(之粉者又次之/白其尤勝者)銀杏菊(淡白時有微紅花葉/尖綠葉全似銀杏葉)銀芍藥(一/名)
(芙蓉菊一名樓子菊一名瓊芍藥一名太液蓮一名銀/牡丹一名銀骨朶初似金芍藥後瑩白香甚殘色淡紅)
(葉亞深與/金芍藥同)白五九菊(一名銀鈴菊一名夏玉鈴外瓣一/層純白其中鈴萼淡黄徑僅如錢)
(夏秋二度開葉青長大而尖/亞深葉根有冗髙僅二三尺)八仙菊(花初青白色後粉/色一花七八蕊葉)
(尖長/而青)蠟瓣粉西施(一名粉西嬌一名西施嬌葉幹全類/三蠟瓣似粉西施而差小瓣厚不瑩)
白牡丹(純/白)鷺鷥菊(出嚴州花如茸毛純白色中/心有一叢簇起如鷺鷥頭)蘸金白
(一名蘸金香白千瓣/瓣邊有黄色似蘸)瓊玲瓏(白千瓣參/差不齊)碧蕊玲瓏(白千/瓣葉)
(色深/綠)白絨毬(花粉白餘/類紫絨毬)白翦絨(一名翦鵝毛一名/翦鵝翎色雪白)銀荔
枝(大槩似/金荔枝)碧桃菊(其花純白葉與/紫芍藥相似)艾葉菊(心小葉單綠/葉尖長似蓬)
(艾/)白鶴頂(似鶴頂紅/而色較白)白鶴翎(一名銀鶴翎一名銀雀舌/一名玉雀舌花純白與粉)
(鶴翎同瓣皆/有尖下垂)粉蝴蝶(一名玉蝴蝶一名白/蛺蝶千瓣小白花)白蠟瓣(一名/玉菡)
(蓞花純白與/粉蠟瓣同)腦子菊(花瓣微皺縮/如腦子狀)樓子菊(層層狀/如樓子)單心
菊(細花心/瓣大)五月菊(花心極大每一鬚皆中空攅成一匾/毬子紅白單葉繞承之每枝只一花)
(徑二寸葉似茼蒿夏中開近年/院體畫草蟲喜以此菊冩生)殿秋白(一名玉玫瑰花/朶葉幹俱類殿)
(秋/黄)寒菊(大過小錢短白瓣開多日其瓣方増長明黄心/心乃攅聚碎葉突起頗髙枝條柔細十月方開)
(白以上/  色)　狀元紫(花似紫玉/蓮而色深)順聖淺紫(出陳州鄧州九/月中方開多葉)
(葉比諸菊最大一花不過六七葉而毎葉盤疊凡三四/重花葉空處間有筒葉輔之大率花枝幹類棣棠但色)
(紫花大爾菊中惟此最大而風流態度又為/可貴獨恨色非黄白不得與諸菊爭先耳)紫牡丹(一/名)
(紫西施一名山桃紅一名檀心紫花初開紅黄間雜如/錦後粉紫徑可三寸瓣比次而整齊開遲氣香葉綠而)
(澤長厚而尖其亞深葉根有/冗枝幹肥壯髙僅三四尺)碧江霞(紫花青蔕蔕角突/出花外小花花之)
(奇異/者)䨇飛燕(一名紫䨇飛淡紫千瓣每花/有二心瓣斜捲如飛燕之翅)孩兒菊(紫萼/白心)
(茸茸然葉上有/光與它菊異)紫茉莉(似梅花菊而紫花雖小而標格/瀟灑氣味芬馥不可以常品目)
(之/)朝天紫(一名順聖紫蓓蕾青碧花初深紫後淺紫氣/香瓣初如兔耳後尖而覆鬅鬆而整齊徑二)
(寸有半葉綠而稀尖亞細密如縷葉根/清淨枝幹細紫勁而直髙可五六尺)翦霞綃(紫多瓣/瓣邊如)
(翦其花徑二寸許瓣/疎而大其邊如繡)佛座蓮(紫千瓣瓣頗大且開殿/衆菊或以為紫牡丹非)瑞
香紫(一名錦瑞香花淡紫如瑞香色徑/寸許瓣疎尖而竪枝葉類金荔枝)紫絲桃(一名紫/蘇桃一)
(名曉天霞蓓蕾青綠花茄色中暈濃而外暈稍淡瓣長/而尖初如勺後平鋪瓣上有紋色更紫花徑二寸有半)
(厚稱之開徹鬅鬆明/潤枝葉俱類紫玉蓮)墨菊(一名早紫花似紫霞觴而厚/大色紫黑穠艶開於九日前)
(莖葉與紫袍金帶相似髙可五六尺史譜云按宋嘉祐/中有油紫英宗時有黑紫神宗時色加鮮赤目為順聖)
(紫皆紫之極非世/俗㸃染之説也)夏萬鈴(出鄜州開以五月紫色細鈴/生于䨇紋大葉之上以時别)
(之者以有秋時紫花故也或以菊皆秋生花而疑此菊/獨以夏盛按靈寶方曰菊花紫白又陶隱居云五月採)
(今此花紫色而開于夏時是/其得時之正也夫何疑哉)秋萬鈴(出鄜州開以九月/中千葉淺紫其中)
(細葉盡為五出鐸形而下有䨇紋大葉承之諸菊/如棣棠是其最大獨此菊與順聖過焉環美可愛)荔枝
紫(出西京九月中開千葉紫花葉捲為筒大小相間凡/菊鈴并蕊皆生托葉之上葉背乃有花萼與枝相連)
(而此菊上下左右攅聚而生故俗以為荔枝者以其花/形正圓故也花有紅者與此同名而純紫者葢不多得)
紫褒姒(似粉褒姒/而色紫)賽西施(又名倚欄嬌淡紫/小花頭倒側如醉)紫芍藥(一/名)
(紅翦春花先紅後紫復淡紅變蒼白徑可三寸厚稱之/其瓣濶大而鬅鬆開早氣香葉薄綠而澤稀而多尖其)
(枝幹順直髙/可四五尺)繡毬(出西京開以九月中千葉紫花葉尖/濶相次叢生如金鈴菊中鈴葉之狀)
(大率此花似荔枝菊花中無筒葉而萼/邉正平爾花形之大有若大金鈴菊者)紫鶴翎(一名紫/粉盤一)
(名紫雀舌花先/淡紫後粉白色)紫玉蓮(一名紫荷衣一名紫蠟瓣蓓蕾/青綠花紫而紅質如蠟徑可二)
(寸瓣如勺終始上/竪葉全似朝天紫)瑪瑙盤(淡紫赤心千/瓣花極豐大)紫薔薇(花畧小/似紫玉)
(蓮而/色淡)紫羅繖(一名紫羅袍花似紫鶴翎小而厚色勻其/瓣羅紋而細葉青大而稠根多冗枝幹勁)
(直髙/大)紫繡毬(一名紫羅衫其花粉紫得養則如紫牡丹/之色蒨麗失養則青紅黄白夾雜而不勻)
(瓣結不舒葉類錦繡/毬綠而混厚而皺)紫翦絨(四翦絨俱小巧/紫者其名獨振)金絲菊(紫/花)
(黄心以/蕊得名)水紅蓮(一名菡蓞紅一名荷花毬一名粉牡丹/一名紫粉蓮一名紫粉樓花粉紫初開)
(似紫牡丹其後漸淡如水紅花色徑二寸形團瓣疎開/早葉綠稀而可數濶大而厚皺而蹙似芡葉枝幹勁直)
(髙可一丈或以/為太液蓮非)雞冠紫(一名紫鳳冠千瓣髙大起樓取/象于雞冠花非以雞之冠為比)
(也/)福州紫(紫多瓣色/以上紫)　狀元紅(花重紅徑可二寸厚半/之瓣濶而短厚有紋其)
(末黄其紅耐久開早葉似猫脚跡綠而/麗亞深葉根冗枝幹如鐵髙僅三四尺)錦心繡口(一名/楊妃)
(茜裾紅一名美人紅徑二寸許厚半之外大瓣一二層/深桃紅中筒瓣突起初青而後黄筒之中嬌紅而外粉)
(筒之口金黄爛熳如錦香清開與報君知同葉綠而澤/團而弓稀而可數其缺刻如㨗業枝幹紅紫細勁順直)
(髙可四/五尺)紫袍金帶(一名紫重樓又一名紫綬金章蓓蕾/有頂開稍遲初黑紅漸作鮮紅既開)
(彷彿亞腰葫蘆亞處無瓣黄蕊繞之其徹也黄蕊不見/攅簇成毬大如雞卵開極耐久葉綠而秀濶而長薄而)
(多尖葉根有冗莖淡紅/枝幹勁直髙可三四尺)大紅袍(蓓蕾如泥金初開朱紅/瓣尖細而長體厚徑可)
(二寸以上殘色木紅葉青澤厚而大亞深末團/葉根清淨莖青枝幹肥壯順直髙可四五尺)紫霞觴
(一名紫霞杯花似狀元紅厚而大開早初重紅稍開即/木紅葉青濶而皺亞深葉根多冗枝幹挺勁髙可四五)
(尺/)紅羅繖(一名紫幢一名錦/羅傘紫紅千瓣)慶雲紅(一名錦雲紅蓓蕾/深桃紅開則紅黄)
(並作瑪瑙色中暈穠而外暈淡其瓣尖細而鬅鬆徑二/寸有半厚稱之葉青澤厚而長稍尖亞深莖青枝幹順)
(直髙可/四五尺)海雲紅(一名海東紅一名相袍紅一名將袍紅/一名揚州紅一名舊朝服先殷紅漸作)
(金紅久則木紅而淡徑二寸有半其瓣初尖而後岐其/萼黄其徹也鬅鬆其葉長而大青而多尖其亞深枝幹)
(壯大髙可/四五尺)臙脂菊(類桃花菊深紅淺紫比臙脂色尤重/比年始有之此品既出桃花菊遂無)
(顔色葢/竒品也)縷金妝(一名金線菊深紅/千瓣中有黄線路)出爐金(一名錦芙蓉/金紅千瓣色)
(如爐金/出火)火煉金(花徑僅寸許外尖瓣猩紅其中萼金黄/朶垂其紅不變葉綠而澤稀而瓦長厚)
(而尖亞深枝幹勁/直髙可四五尺)木紅毬(一名紅羅衫一名紅繡毬花/初開殷紅稍開即木紅徑可)
(二寸有半瓣下覆如毬心萼黄甚莖/葉枝幹頗類御袍黄髙可五六尺)紫骨朶(一名大紅/繡毬一名)
(紅繡毬蓓蕾鮮紅頂如泥金開甚早先紅紫後紫紅徑/可二寸有半厚二寸瓣明潤豐滿如榴子其徹也攅簇)
(如毬葉類紫霞觴葉綠而小根/有冗枝幹勁直髙可四五尺)醉楊妃(一名醉瓊環其/色深桃紅久而)
(不變其花疎爽而潤澤小徑近二寸以上厚半之其瓣/尖而梗下覆如臍花繁而柄弱其英乃垂其葉青厚短)
(大而稠其尖多其亞淺葉根冗/甚莖青枝幹偃蹇髙可五六尺)太真紅(嬌紅/千瓣)樓子紅(蓓/蕾)
(甚巨開早初深黑漸作鮮紅瓣垂而長光燄奪目既開/徑二寸以上其萼如小錢初青後黄其中隱然有頂有)
(開數瓣上竪者莖葉如紫袍/金帶枝幹高大可至四五尺)紅萬卷(一名紅紐絲深紅/千瓣如萬卷書)
一捻紅(花瓣上有紅㸃面/徑三寸瓣大而圓)紅翦絨(初殷紅後木紅徑寸/有半其形薄而瓦其)
(瓣末碎而茸攅簇如刺葉綠尖而小其亞淺/其莖紅葉根清淨枝幹扶疎髙可三四尺)錦繡毬(一/名)
(錦羅衫蓓蕾如栗其花抱蔕其初殷紅既開鮮紅漸作/紅黄色瓣濶而短葉似紫繡毬稀而大皺而尖葉根有)
(冗/)鶴頂紅(一名不老紅花似晩香紅薄而小外暈粉紅/中暈大紅開徹粉紅瓣下嚲大紅瓣上攅如)
(鶴頂葉青圓而小/枝幹不甚髙大)雞冠紅(紅千瓣色/如雞冠)猩猩紅(花似狀元/紅而厚僅)
(二寸開早色鮮紅耐久葉澤長而/多尖莖青枝幹挺勁髙可四五尺)繡芙蓉(一名赤心黄/一名老金黄)
(初開赤紅既開中暈赤而外暈黄其瓣面黄而背紅徑/二寸有半厚半之開早稜層整齊葉青澤而脆亞深葉)
(根冗甚枝幹偃蹇而/麤大髙可四五尺)錦荔枝(金紅/多瓣)紅牡丹(開早初殷紅/後銀紅開最)
(久/)紅茉莉(似梅花/菊而紅)芙蓉菊(狀如芙/蓉紅色)二色蓮(一名賽紅荷/一名西番蓮)
(一名蠟瓣紅一名大紅蓮一名紅轉金一名錦蠟瓣花/先茜紅後紅黄色其萼黄徑二寸許厚半之瓣如勺而)
(毛末微皺上簇如蓮萼黄而大萼中或突起數瓣葉綠/長大而多尖其亞深葉根有冗幹勁挺髙可四五尺)
襄陽紅(並蔕䨇頭出/九江彭澤)賓州紅(一名岳州紅一名日輪紅/重紅褊薄如鏇徑二寸中)
(黄萼葉幹/似紫霞觴)土硃紅(其色如/土硃)紅二色(出西京開以九月末/千葉叢有深淡紅兩)
(色而花葉之中間生筒葉大小相應方盛開時筒之大/者裂為二三與花葉相雜比茸茸然花心與筒葉中有)
(青黄色頗/與諸菊異)冬菊(花薄而小徑僅寸半色深紅質如蠟瓣/濶而短開極遲葉疎青而澤初似銀芍)
(藥其後弓而厚長而尖亞深尖多莖紫枝/幹順直扶疎髙可五六尺  以上紅色)　桃花菊(劉/蒙)
(泉云粉紅單葉中有黄蕊其色正類桃花俗以此名葢/以言其色爾花之形度雖不甚佳而開于諸菊未有之)
(前故人視此菊如木中之梅焉枝葉最繁密或有無花/者史鑄云一名桃紅菊花瓣如桃花粉紅色一蕊凡十)
(三四片開時長短不齊經多日乃齊其心黄色内帶微/綠此花嗅之無香惟撚破聞之方知有香至中秋便開)
(開至十餘日漸變為白色或生青蟲食其花片則衰矣/其綠葉甚細小范成大云多葉至四五重粉紅色濃淡)
(在桃杏紅梅之間未霜即開/最為妍麗中秋後便可賞)粉鶴翎(一名粉紐絲一名/玉盤丹一名粉雀)
(舌一名荷花紅花粉紅大如芍藥瓣尖長而大背淡紅/初開鮮濃既開四面支撑紫燄騰耀後漸白紐絲葉青)
(而稀濶大如掌亞深葉根多冗/枝幹順直而扶疎髙可七八尺)垂絲粉紅(出西京九月/中開千瓣細)
(如茸攅聚相次花下亦無托瓣枝幹纖弱其花淡紅似/銀紐絲而瓣不紐其朶俱垂色態嬌艶與醉西施醉楊)
(妃各不相渉或謂/三名即一物非也)粉蠟瓣(蓓蕾稀花微紅褪白質如蠟/色徑可二寸有半厚稱之氣)
(香瓣初仰而後覆其殘如紅粉塗抹葉青長/大而稀亞深葉根清淨枝幹順直髙可一丈)粉西施(一/名)
(紅西施一名紅粉西一名粉西花豐碩似白西施初開/紅黄相雜有寶色開徹則淡粉紅瓣卷而紐背慘而紅)
(如猱頭然柄弱不任葉青而厚長而瓦狹/而尖亞深葉根多冗枝幹亦類白西施)合蟬菊(九月/末開)
(粉紅筒瓣花形細者與蕊雜比方盛開時筒之/大者裂為兩翅如飛舞狀一枝之杪凡三四花)灑金紅
(一名灑金香一名金錢豹淡/紅千瓣瓣間有黄色如灑)紅粉團(一名粉團花粉紅/徑二寸厚半之中)
(暈紅瓣短而多紋枝/葉似金荔枝而青)樓子粉西施(一名晩香紅一名秋/牡丹一名紅粉樓一)
(名車輪紅其花粉紅徑可三寸厚三之二其開也遲瓣/圓而厚比次整齊中深紅突起上作重臺色易淡葉稠)
(青而毛狹而尖其亞深葉根冗甚/枝幹亦與白西施同壯大過之)醉西施(淡紅千葉垂/英似醉楊妃)
勝緋桃(一名紅碧桃格局似碧桃色似秋/海棠枝葉似紫芍藥而髙大不及)粉褒姒(花粉/紅而)
(小徑二寸有半瓣尖短厚而無紋葉綠而澤似狀元紅/而尖其亞少葉根有冗枝幹偃蹇或遂以粉西施當之)
(非/也)大楊妃(一名楊妃菊一名瓊環菊粉紅千瓣/散如亂茸而枝葉細小嫋嫋有態)賽楊妃
(粉紅千瓣/花畧小)粉玲瓏(一名紫丁香粉紅小花按沈譜玲瓏/與萬卷萬管並載今人類多混稱不)
(知玲瓏者疏朗通透之物卷則書卷畫卷之類管則簫/管筆管之類取象各不同有詠之連環絡索即玲瓏之)
(别號于命名之意/寖失不可不瓣)八寶瑪瑙(一名八寶菊千瓣粉/紅花花具紅黄衆色)紫芙
蓉(一名勝芙蓉一名芙蓉菊/千瓣開極大其葉尖而小)粉萬卷(粉紅/千瓣)粉繡毬(千瓣/淡紅)
(花/)夏月佛頂菊(五六月開/色微紅)佛見笑(粉紅/千瓣)紅傅粉(粉紅千/瓣  以)
(上粉/紅色)　珠子菊(白色見本草注云南京有一/種開小花瓣下如小珠子)丹菊(見嵇/含菊)
(銘云煌煌丹/菊暮秋彌榮)十様錦(一本開花形模各異或多瓣或單/瓣或大或小或如金鈴往往有六)
(七色黄白雜様亦/有微紫花頭小)滿天星(一名蜂鈴菊春苖掇去其顛/岐而又掇掇而又岐至秋而)
(一幹數/千百朶)二色西施(一名紅二色一名黄二色一名二色/白一名平分秋色徑可三寸厚半之)
(開最久瓣葉枝幹皆與白西施同初開時數朶淡紅數/朶淡黄逈然不類半開時五彩寶色炫爛奪目開徹則)
(皆淡桃/紅色矣)二色楊妃(一名二喬一名金菊對芙蓉多瓣淺/紅淡黄二色䨇出如金銀花徑僅二)
(寸其萼黄其瓣如兎耳其葉/綠而不澤厚而尖皺而瓦)赤金盤(一名脂暈黄一名/琥珀杯其花初開)
(紅黄而赤金星浮動其後漸作醬色徑可二寸形薄而/瓦瓣如杓而尖葉稀綠而澤其末團枝幹紫紅順直而)
(扶疎高/可一丈)錦丁香(花畧似紅翦絨大寸許瓣疎初開黄而/紅後紅而黄色易衰葉緑厚而短尖而)
(長/)檀香菊(一名小檀香葉幹似/檀香毬花亦相似)梅花菊(一名試梅菊一/名銀丁香一名)
(試梅妝一名壽陽妝一名銀梅每花不過數瓣瓣大如/指頂每瓣卷皺密蹙下截深黄上截瑩白重臺彷彿水)
(仙花下垂成穟如梅花清逸開早香甚葉綠大而皺尖/而長其亞深葉根多冗其枝幹柔細而扶疎髙可一丈)
(或以為茉/莉菊甚謬)海棠菊(一名錦菊一名海棠春一名海棠嬌/一名海棠紅一名小桃紅一名鐵幹)
(紅色類垂絲海棠徑寸有半形薄而瓦瓣短多紋而尖/愈開愈竒有寶色中暈赤外暈黄邊暈純白或數色錯)
(出變態不窮葉綠而澤厚而小亞/深其枝幹勁直扶疎髙可四五尺)蜜西施(蜜色/千瓣)蜜鶴翎
(蜜色千瓣與金鶴翎/埒以為蜜繡毬非是)蜜繡毬(一名金翅毬一名金鳳團/一名蜜西牡丹花蜜色瑩)
(潤徑二寸餘氣香瓣舒開遲其殘也紅而麗葉青/而稠大而尖亞深葉根冗枝幹偃蹇髙可四五尺)紫絨
毬(一名紫絲毬一名紫蘇桃蓓蕾圓而綠如小龍眼大/其開也碧綠紅紫黄白諸色間雜而紫燄為多瓣細)
(而鑲四面參差茸茸如翦徑僅寸許圓如毬葉類朝天/紫小而青尖亞似少葉根清淨枝幹細直而勁髙可四)
(五/尺)僧衣褐(一名緇衣菊/深栩子色小)刺蝟菊(一名栗葉花如兎毛朶/團瓣如蝟之刺大如雞)
(卵葉長而尖枝幹勁挺高/可三四尺  以上異品)　─增─劉蒙泉菊譜─銀臺(深黄/萬銀)
(鈴葉有五出而下有䨇紋白葉開之初疑與龍腦菊一/種但花形差大且不甚香耳俗謂龍腦菊為小銀臺葢)
(以相似故也枝幹纖柔葉青黄而麤/疎近出洛陽水北小民家未多見也)　─范成大菊譜─藤
菊(花密條柔以長如藤蔓可編作屏障亦名棚菊種/之坡上則垂下裊數尺如纓絡尤宜池潭之瀕)
─史正志菊譜─密友(花頭大過折三明黄濶片花瓣形色/不在諸品之下初開時長短不齊開)
(極其盛乃齊至于六層其中如抽芽數條短短小心與/瓣為一色狀如春間黄密友花窠枝低矮綠葉最繁密)
(見霜則周圍/綠葉變紫色)　─沈兢菊譜─諸州及禁苑品類有樝子菊
(花小色黄/香如樝子)泰州黄　黄素馨　白素馨　蹙線菊　鐵
脚黄鈴　黑葉兒　團圓菊　柳條菊　枝亭菊(枝梗/甚長)
(用杖子撐之即/籬菊一丈黄)碧蟬菊(青/色)鈸兒菊(一種紫梗開早/一種青梗開晩)潛山
朱新仲菊坡有玉盤盂(與金鈴/菊相似)枇杷菊(葉似枇杷花似/金盞銀臺而極)
(大却不/甚香)舒州有蜂兒菊(鵝黄/色)水晶菊(花面甚大色/白而透明)潛江
有鋪茸菊(色綠其花甚大光/如茸二月間開)臨安有長沙菊　滿堂金
　　壽安真珠(俱黄/色)孩兒白　婺州有銷金紫菊(紫瓣/黄沿)銷
銀黄菊(黄瓣/白沿)乾紅菊(花瓣乾紅四沿黄色即是銷/金菊三種乃佛頭菊種也)浙有
荷菊(日開一瓣開足成荷花形衆/菊未開不開衆菊已謝不謝)金陵有松菊(枝葉勁/細如松)
(其花如碎金層/出于密葉之上)　─史鑄越中菊譜─凌風菊(黄色見/山谷詩)柑子
菊(黄色見/后山詩)楊妃裙(黄色見徐/仲車詩)蠟梅菊(見聞人善言/菊卿公暇集)　─周
師厚洛陽菊譜─紫幹子　五色菊　黄簇菊　柿葉菊
　　青心菊　葉紅菊　黄窠廷子　探白子　紅香菊
　　釵頭菊　川金菊(深色/單葉)川翦金(按原譜雜採劉范沈/史諸譜以色分類間)
(有遺逸續/錄于此)
彚考─原─禮記月令─季秋之月菊有黄華　─唐書李適傳─
凡天子饗㑹遊豫惟宰相及學士得從秋登慈恩寺浮
圖獻菊花酒稱壽　─增─山海經─女几之山其草多菊
原─列仙傳─文賔取嫗數十年輙棄之後嫗老年九十餘
復見賔年更壯拜泣至正月朝㑹鄉亭西社中賔教令
服菊花地膚桑上寄生松子以益氣嫗亦更壯復百餘
歲　─西京雜記─戚夫人侍兒賈佩蘭後出為扶風人段
儒妻說在宮時九月九日佩茱茰食蓬餌飲菊花酒令
人長壽菊華舒時并採莖葉雜黍米釀之至來年九月
九日始熟就飲焉故謂之菊花酒　─神仙傳─康風子服
甘菊花桐實後得仙　─神鏡記─滎陽郡西有靈源山巖
有紫菊　─荆州記─縣北八里有菊水其源旁悉芳菊水
極甘馨又中有三十家不復穿井即飲此水上壽百二
十三十中壽百餘七十者猶以為夭漢司空王暢太傅
袁隗為南陽縣令月送三十餘石飲食澡浴悉用之太
尉胡廣久患風羸恒汲飲此水疾遂瘳此菊莖短葩大
食之甘美異於餘菊廣又收其實種之京師遂處處傳
植之　─風土記─日精治蘠皆菊之花莖别名也生依水
邊其花煌煌霜降之節惟此草盛茂九月律中無射俗
尚九日候時之草也　─增─拾遺記背明國有紫菊謂之
日精一莖一蔓延及數畝味甘食者至老不饑渴　─原
續晉陽秋─陶潛九月九日無酒坐宅邊菊叢中採摘盈
把望見白衣人至乃王𢎞送酒即便就酌　─續齊諧記─
汝南桓景從費長房遊學長房謂之曰九月九日汝南
當有大災厄急令家人縫絳囊盛茱茰繫臂上登山飲
菊花酒此禍可消景從其言舉家登山夕還雞犬俱暴
死長房聞之曰此可代也　─名山記─朱孺子吳末入玉
笥山服菊花乗雲升天　─增─歲華紀麗─露凝白玉菊散
黄金─註─秋日詩露凝千片玉菊散一叢金又云菊散金
風起荷疎玉露圓　─原─輦下歲時記─九月宫掖間爭插
菊花民俗尤甚　─增─清異錄─懿宗賞花歌云長生白久
視黄共拜金剛不壞王　─原─九域志─鄧州南陽郡土貢
白菊三十斤─越州圖經─菊山在蕭山縣西三里多甘
菊　─歲時雜記─盧公範重陽日上五色糕菊花枝茱茰
樹茱茰為辟邪翁菊花為延壽客故九日假此二物以
消陽九之厄　─東坡雜記─菊黄中之色香味和正花葉
根實皆長生藥也北方隨秋之早晩大畧至菊有黄華
乃開獨嶺南不然至冬乃盛發嶺南地暖百卉造作無
時而菊獨後開考其理菊性介烈不與百卉並盛衰須
霜降乃發而嶺南常以冬至微霜故也其天姿髙潔如
此宜其通仙靈也　─增─東坡雜記─夏小正以物為節如
王𤓰苦菜之類驗之畧不差而菊有黄華尤不失毫釐
近時都下菊品至多皆人以他草接成不復與時節相
應始八月盡十月菊不絶於市亦可怪也　─李彦平雜
錄─韓魏公在北門有詩云不羞老圃秋容淡且看黄花
晩節香識者知其晩節之髙　─原─東京夢華錄─重九都
下賞菊菊有數種有黄白色蕊若房曰萬鈴菊粉紅色
曰桃紅菊白而檀心曰木香菊黄色而圓曰金鈴菊純
白而大曰喜容菊無處無之酒家皆以菊花縛成洞户
　─牧䜿閒談─蜀人多種菊以苖可入菜花可入藥園圃
悉植之郊野人多採野菊供藥肆頗有大悞真菊延齡
野菊㵼人　─遯齋閒覽─南方花較北地常先一月獨菊
花開最遲菊性宜冷也東坡嘗言嶺南氣候不常吾謂
菊花開時即重陽故在海南藝菊九畹後至冬半始開
廼以十一月望日與客泛酒作重九㑹云　─增─西溪叢
語─楚辭云夕餐秋菊之落英王逸云英華也類篇云英
草榮而無實者後漢馮衍賦云食玉芝之茂英言英華
之英洪興祖補註楚辭云秋花無自落者讀如我落其
實而取其材之落此言為是今秋花亦有落者但菊蕊
不落耳若云黄菊飄零滿地金即詩用楚辭之句且宋
書符瑞志沈約云英葉也言食秋菊之葉據神農本草
菊服之輕身耐老三月採葉玉函方王子喬變白增年
方甘菊三月上寅採名曰玉英是英謂之葉晉許詢詩
云青松凝素體秋菊落芳英　─老學庵筆記─菊花色雖
多種黄者為正月令他卉皆曰始華於菊獨曰菊有黄
花正其驗矣種法有九要一曰養胎二曰傳種三曰扶
植四曰修葺五曰培䕶六曰幻弄七曰土宜八曰澆灌
九曰除害能如此法便堪為松菊主人不減淵明矣
三餘贅筆─曾端伯以菊花為佳友張敏叔以菊為壽客
　─花經─菊四品六命　─乾淳歲時記─都人九月九日飲
新酒泛茰簮菊且以菊糕為餽　─吳興園林記─趙氏菊
坡園前面大溪為循堤畫橋蓉柳夾岸數百株中島植
菊至百種為菊坡　─原─沈競菊譜─臨安西馬城園每歲
至重陽謂之鬭花各出竒異有八十餘種　東平府有
溪堂為郡人遊賞之地溪流石崖間至秋州人泛舟溪
中採石崖之菊以飲每歲必得一二種新異花　─増─澄
懐錄─終南五老洞碑記墨菊其色如墨古用其汁以書
字　─原─學圃餘疏─菊至江隂上海吾州而變態極矣有
長丈許者有大如盌者有作異色二色者而皆名麤種
其最貴乃各色翦絨各色幢各色西施各色狼牙乃謂
之細種種之最難須得地得人燥濕以時蟲蠧日去花
須少而大葉須密而鮮不爾便非上乗元馭閣老尤愛
種菊京師有一種大紅曰麻葉紅相袍紅元馭為翰林
時特命囊之馬首歸今吾地尚有此種然開不能大佳
想亦地氣使然菊中有黄白報君知最先開甘菊可作
湯寒菊可入冬皆賤種也而皆不可廢又有一種五六
月開亦異種也　─增─懸笥瑣探─范文穆公至能作菊譜
言月令以動植志氣候如桃桐軰直云始華而菊獨云
菊有黄華豈以其正色獨立不伍衆草變詞而言之歟
予始甚疑之信如譜中所載其色已不勝其多而月令
獨云菊有黄華何也及來河南行熊耳錦屏𢎞農崤函
諸山正秋草木俱衰謝盡山上下暨水厓籬落皆黄菊
大如錢叢生粲然乃悟河南為中州得風氣之正黄為
正色而正秋時著花隨地皆有此月令紀候所以獨言
之也然則如譜中所載諸品得無人智力變幻所致歟
則其見述於月令宜矣　─缾花譜─各色細葉菊一品九
命　─瓶史─浴菊宜好古而竒者　菊以黄白山茶秋海
棠為婢─原─梧潯雜佩─陸公平泉初入史館偶與同館
諸公以事謁分宜衆皆競前呈身遂至喧擠公獨逡廵
却歩時分宜庭中盛陳盆菊公徐謂曰諸君且從容莫
擠壊陶淵明也聞者心媿　─花史─王龜齡十朋取莊園
卉目為十八香以菊為冷香　吳致堯九疑考古云舂
陵舊無菊自元次山始植沈譜云次山作菊圃記云在
　藥品為良藥為蔬菜是佳蔬　本草與千金方皆言菊
　花有子魏鍾㑹菊花賦有方實離離之言馬伯州菊譜
　有金箭頭菊花長而末銳枝葉可茹最愈頭風謂之風
　藥菊冬收而春種之據此二說則菊之為花果有結子
　者　陶隱居與藏器皆言白菊療疾有功本草圖經言
　今服餌家多用白者抱朴子有言丹法用白菊汁　紫
　菊之名見于孫真人種花法又見于諸譜中此品傳植
　已久故唐宋詩人稱述亦多蕭穎士菊榮篇紫英黄萼
　照耀丹墀杜荀鶴詩雨勻紫菊藂藂色趙嘏詩紫艶半
　開籬菊静夏英公詩落盡西風紫菊花韓忠獻公詩紫
　菊披香碎曉霞則紫花定是佳品　屈原離騷經朝飲
　木蘭之墜露兮夕餐秋菊之落英王逸註云言旦飲香
　木之墜露吸正陽之精液暮食芳菊之落華吞正隂之
　精蕊
　
御定佩文齋廣羣芳譜卷四十八
　欽定四庫全書
御定佩文齋廣羣芳譜卷四十九
　　花譜
　　　　菊花二
　集藻─序─增─唐駱賔王冒雨尋菊序─白帝徂秋黄金勝友
　辭塵成契冒雨相邀問凉燠則鴻鴈在天敘交遊則芝
　蘭滿室砌花舒菊還同載酒之園岸葉低松直泛維舟
　之浦參差逺岫斷雲將野鶴俱飛滴瀝空庭竹響共雨
　聲相亂抑折巾於書閣行閱飄麰揖雅步於琴臺坐聞
　流水字中科斗競落文河筆下蛟龍爭投學海珠簾映
　水風生曵露之濤錦石封泥苔濕印龜之岸泛蘭英於
　戸牖座接雞談下木葉於中池厨烹野鴈墜白花於濕
　桂落紫蔕於疎藤雖物序足悲而人風可愛留姓名於
　金谷不謝季倫混心迹於玉山無慚叔夜云爾　─原─宋
　劉蒙泉菊譜序─草木之有花浮冶而易壞凡天下輕脆
　難久之物皆以花比之宜非正人逹士之所好然予觀
屈原之為文香草龍鳯以比忠正而菊與菌桂荃蕙蘭
芷同為所取松者天下堅正之木也陶淵明乃以松配
菊連語而稱之夫屈原淵明實皆正人逹士其於菊貴
重之如此是菊雖以花為名固與浮冶易壞之物不可
同年而語也且菊固有異於物者凡花皆以春盛而實
皆以秋成菊獨以秋花恱茂於風霜揺落之時此其得
時者異也有葉者花未必可食而康風子乃以食菊仙
此其花異也花可食者根葉未必可食而陸龜蒙云春
苖恣肥得以採擷供左右杯案又本草云以正月取根
此其根葉異也夫以一草之微自本至末有功於人如
此加以色香態度纖妙閑雅可為丘壑燕靜之娛然則
古人取以比徳而配以歳寒之松夫豈徒然而已哉洛
陽風俗大抵好花菊品比他州為盛劉原孫伯紹者隱
居伊洛廣植諸菊朝夕嘯詠其側盖已有意譜之而未
暇也崇寕甲申九月余為龍門之遊得至君居顧而樂
之相與訂論因隨其名品論序於左以列諸譜之次
史正志菊譜前序─菊草屬也以黄為正所以概稱黄花
漢俗九日飲菊酒以祓除不祥盖九月律中無射而數
九俗尚九日而用時之草也南陽酈縣有菊潭飲其水
者皆壽神仙傳有康生服其花而成仙菊有黄花北方
用以準節令大畧黄花開時節候不差江南地暖百卉
造作無時而菊獨不然考其理菊性介烈高潔不與百
卉同其盛衰必待霜降草木黄落而花始開嶺南冬至
始有微霜故也本草一名日精一名周盈一名傅延年
所宜貴者菊苖可以採花可以藥囊可以枕釀可以飲
所以高人隱士籬落畦圃之間不可一日無此花也陶
淵明植於三徑采於東籬裛露掇英汎以忘憂鍾會賦
以五美謂圓華高懸準天極也純黄不雜后土色也早
植晩發君子徳也冒霜吐穎象勁直也杯中體輕神仙
食也其為所重如此然品類有數十種而白菊一二年
多有變黄者余在三水植白菊百餘株次年盡變為黄
花今以色之黄白及雜色品類可見於吳門者二十有
七種大小顔色殊異而不同自昔好事者為牡丹芍藥
海棠竹筍作譜記者多矣獨菊花未有為之譜者殆亦
菊花之闕文也余始以所見為之若夫耳目之未接品
類之未備更俟博雅君子與我同志者續之─增─史正
志菊譜後序─菊之開也既黄白淺深之不同而花有落
者有不落者蓋花瓣結密者不落盛開之後淺黄者轉
白而白色者漸轉紅枯於枝上花瓣扶疎者多落盛開
之後漸覺離披遇風雨撼之則飄散滿地矣王介甫武
夷詩云黄昬風雨打園林殘菊飄零滿地金歐陽永叔
見之戲介甫曰秋花不比春花落為報詩人子細吟介
甫聞之笑曰歐陽九不學之過也豈不見楚辭云夕餐
秋菊之落英東坡歐公門人也其詩亦有欲伴騷人賦
落英與夫却繞東籬嗅落英亦用楚辭語耳王彦賔言
古人之言有不必盡循者如楚辭言秋菊落英之語余
謂詩人所以多識草木之名蓋為是也歐王二公文章
擅一世而左右佩紉彼此相笑豈非於草木之名猶有
未盡識之而不知有落有不落者耶王彦賔之徒又從
而為之贅疣蓋益逺矣若夫可餐者乃菊之初開芳馨
可愛耳若夫衰謝而後落豈復有可餐之味楚辭之過
乃在於此或云詩之訪落落訓始也意落英之落蓋謂
始開之花耳然則介甫之引證殆亦未之思歟或者之
說不為無據余學為老圃而頗識草木者因併書於菊
譜之後　─范成大范村菊譜序─山林好事者或以菊比
君子其說以為歳華晼晩草木變衰乃獨煜然秀發傲
睨風露此幽人逸士之操雖寂寥荒寒而味道之腴不
改其樂者也神農書以菊為養生上藥能輕身延年南
陽人飲其潭水皆壽百歳使夫人者有為於當世醫國
惠民亦猶是而已菊於君子之道誠有臭味哉月令以
動植志氣候如桃桐華直云始華至菊獨曰菊有黄華
豈以正色獨立不伍衆草變詞而言之歟故名勝之士
未有不愛菊者至淵明尤甚愛之而菊名益重又其花
時秋暑始退歲事既登天氣高明人情舒閒騷人飲流
亦以菊為時花移檻列斛輦致觴詠間謂之重九節物
此非深知菊者要亦不可謂不愛菊也愛者既多種者
日廣吳下老圃伺春苖尺許時掇去其顛數日則岐出
兩枝又掇之每掇益岐至秋則一榦所出數千百朶婆
娑團植如車蓋熏籠矣人力勤土又膏沃花亦為之屢
變頃見東陽人家菊圖多至七十種淳熙丙午范村所
植止得三十六種悉為譜之明年將益訪求他品為後
譜云
書─增─魏文帝與鍾繇九日送菊書─歲往月來忽逢九月
九日九為陽數而日月並應俗嘉其名以為宜於長久
故以享宴高㑹是月律中無射言羣木百草無有射地
而生惟芳菊紛然獨榮非夫含乾坤之純和體芬芳之
淑氣孰能如此故屈平悲冉冉之將老思餐秋菊之落
英輔體延年莫斯之貴謹奉一束以助彭祖之術
傳─原─元楊維楨黄華傳─先生姓黄字華其先有日精者
初生筮之繇曰煜煜煌煌綠衣黄裳徳與坤協數用九
彰九九相仍俾爾壽昌佐用炎皇啓於兌方世為中黄
夫中五數也寄旺四時九九重陽數也兌秋方也雖寄
旺四時而盛必於秋乎陶氏旺春劉氏旺夏陶劉氏謝
而中黄氏其昌乎後日精以養生術佐農皇氏壽登一
百二十餘歲嘉其功封之雍州之土為壽鄉公賜姓中
黄氏後有治蘠者注姬公旦爾雅旦上其名綴衣薦服
於帝帝服之喜特賜御愛黄至孫英其祚始落三湘與
屈原同夕餐英子為華西入秦遇陽翟大賈衒金爭價
咸陽市華文備五色名次月令至今夏小正以華之善
記節名為節華後入漢以服餌法干上出入宮禁后妃
侍兒咸與之飲酒乞其祝辭曰長壽長壽宣帝時華以
外國肥甘進上嘗之喜曰金盞銀柈真神仙食也吾不
能效武帝食露盤矣華嘗以氣岸髙自標置曰予圜冠
準天純色準地當贊天地開八荒壽域黄中通理獨暢
四支非予前聞人佐農皇志也時陽九厄矣遂入平蓋
山鍊九華大藥時時與好事者出沽酒市中見者咸呼
為九華先生彭澤令陶潛方棄官柴桑聞先生名特延
致之後徙宅東潛不敢名惟以九華呼之潛當九月九
日無酒與先生口講服餌法語之曰南山朝來致有佳
氣耳少時江州刺史王𢎞送酒至潛以酒讓先生飲先
生憙曰吾得拍浮此足矣潛平日交惟兩人先生與五
鬛大夫也五鬛在先生上先生戲與五鬛較短長曰汝
雖長遭斧創我雖短升中堂又以其能相殿最曰吾茹
能使饑人辟糧汝能乎曰能吾飲能使癃殘人康寜壽
考汝能乎曰能曰吾一出能使時王知正氣一灰迹能
使諸蟈族吞其譟而不聲汝能乎曰不能矣曰不能何
以上吾也五鬛亦曰吾一出能棟天子明堂一灰迹能
染歴代之文章子能乎曰不能也曰此吾所以上子也
潛聞而笑曰九華既失五鬛亦未為得也二三子黜徳
滅巧將太上從太上無名功故無窮於是二人者相與
持酒懽甚潛頹然醉醉則遣客而二人者侍門下至蒙
霜露不去先自譜其族凡一百六十三黜其冒姓名者
曰滴金馬蘭童萬錢覆等凡六種題曰九華壽譜藏於
家云
題跋─增─宋劉克莊題建陽馬君菊譜─菊之名著於周官
詠於詩騷植物中可方蘭桂人中惟靈均淵明似之後
漢胡廣貴壽偶然耳乃托菊水以自神糞土之評萬古
不磨嗚呼非廣之辱菊之辱也至忠獻韓公始有晩香
之句膾炙人口近時番禺崔公辭相印不拜自號菊坡
俱為本朝佳話嗚呼非二公之榮菊之榮也建陽馬君
譜菊得百種各為之詠其嗜好清絶可喜亦幸君未為
人爵所縻林下趣專獲與菊相周旋如此未知君他日
官逹將為伯始乎抑為韓為崔乎將以榮是菊乎抑以
辱是菊乎君其謹之勿使菊有遺憾　─明李東陽周原
已席上題十月賞菊卷─東籬掃徑慨花事之將䦨西社
傳書念𤓰期之未晩百年易過九日重遭惟菊為隱逸
之稱而冬乃閉藏之令挺孤芳於獨茂脫衆屣於羣紛
視蒲柳之望誰先比松柏之凋尤後神農嘗藥著靈品
於方書屈子餐英播遺芬於辭苑物非逺取類實羣分
闢地成田八世守柴桑之業揮毫作賦一鄉傳甫里之
風君惟有之是以似之我則知者不如樂者敢將幽意
用託微馨懷彼隰之皇皇詠初筵之秩秩貯之以數仞
之華屋得其所哉佩之以五色之錦囊永為好也念菲
葑之無下愧糠粃之在前未揭齋眉先題簡首
雜著─原─宋劉蒙泉定品─或問菊奚先曰色與香而後態
色奚先曰黄者中之色土王季月而菊以九月花金土
之應相生而相得者也其次莫若白西方金氣之應菊
以秋開則其氣鍾焉陳藏器云白菊生平澤花紫者白
之變紅者紫之變也此紫所以為白之次而紅所以為
紫之次云有色矣而又有香有香矣而復有態是花之
尤者也或曰花以艶媚為悅而子以態為後歟曰吾嘗
聞於古人矣妍卉繁花為小人松竹蘭菊為君子安有
君子而以態為悅乎至於具香與色而又有態是君子
而有威儀者也菊有名龍腦者具色與香而態不足者
也菊有名都勝者具態與色而香不足者也菊之黄者
未必皆勝而置於前者重其色也菊之白者未必皆劣
而列於中者次其色也雜羅香毬玉鈴之類則以瓌異
而升焉至於順聖楊妃之類轉紅受色不正故雖有芬
香態度不得與諸花爭也然余獨以龍腦為諸花之冠
是故君子貴其質焉後之視此譜者觸類而求之則意
可見矣　─說疑─或謂菊與薏有兩種而陶隱居日華子
所記皆無千葉花疑今譜中或有非菊者然余嘗讀隱
居之說謂莖紫色青作蒿艾氣為苦薏今余所記菊中
雖有莖青者然而氣香味甘枝葉纖少或有味苦者而
紫色細莖亦無蒿艾之氣又今人間相傳為菊其已乆
矣故未能輕取舊說而棄之也凡植物之見取於人者
栽培灌溉不失其宜則枝葉華實無不猥大至其氣之
所聚乃有連理合穎䨇葉並蔕之瑞而况於花有變而
千葉者乎日華子曰花大者為甘菊花小而苦者為野
菊若種園圃肥沃之處復同一體是小可變為甘也如
是則單葉變為千葉亦有之矣牡丹芍藥皆為藥中所
用隱居等但記花之紅白亦不云有千葉者今二花生
於山野類皆單葉小花至於園圃肥沃之地栽鋤糞養
皆為千葉大花變態百出奚獨至於菊而疑之唐杜甫
秋雨嘆曰雨中百草秋爛死堦下决明顔色鮮著葉滿
枝翠羽蓋花開無數黄金錢說者以為即本草决明子
此物乃七月作花形如白匾豆葉極稀疎焉有翠羽蓋
與黄金錢也彼蓋不知甘菊一名石决為其明目去翳
與石决明同功故吳越間呼為石决子美所嘆正此花
耳而杜趙二公妄引本草以為决明子疎矣
銘增─晉王淑之蘭菊銘─蘭既春敷菊又秋榮芳薫百草
色艶羣英孰是芳質在幽愈馨　─嵇含菊花銘─煌煌丹
菊暮秋彌榮葳蕤圓秀翠葉紫莖詵詵神仙徒餐落英
頌─原─晉成公綏菊頌─先民有作詠茲秋菊綠葉黄華菲
菲彧彧芳踰蘭蕙茂過松柏其莖可玩其葩可服味之
不已喬松等福　─傅統妻莘氏菊花頌─英英麗草稟氣
　　靈和春茂翠葉秋曜金華布濩高原蔓衍陵阿揚芳吐
　　馥載芬載葩爰採爰拾投之醇酒御於王公以介睂壽
　　服之延年佩之黄耉文園賔客乃用不朽
　　贊增晉郭璞菊贊─菊名日精布華𤣥月仙客薄采何憂
　　華髪
　　賦─
御製菊賦─當金飈之蕭摵正珠露之飄零睹百卉之具腓感
　菀枯之逓更疇晩序而挺節矯氣化而敷榮爰有紫蔕含
　芳黄華逞茂擢苕穎於春初曜丰容於霜後先梅萼而吐
　芬繼蘭叢而擅秀既勁操之彌堅實寒香之可嗅爾其密
　葉蒙茸繁英歴琭霞蔚雲蒸煙披雨沐色徴土徳之純氣
　禀金行之肅舞燈影而紛披傍籬根而芳馥似幽人之相
　依豈世情之共逐是以丘園逸叟山澤癯儒植而供玩擷
　以當蔬存真味於淡泊協潛徳以敷腴亦有餐霞御氣乘
　雲握符盤飣桐杞囊繫茱茰或年壽之永延或災患之潛
　袪斯其著效於仙靈之籙尤不可以耳目拘也至若賦餐
英於楚客傳送酒於晉賢泛甘馨於南郡準節令於渾天
罔不貞操卓爾高韻悠然宜名流之競羨亦譜籍之長編
矧茲北闕秋深西山氣爽餘桕葉之參差剰楓林之莽蒼
蝶揚揚而媚秋鴈􁨩􁨩而流響寒漠漠而侵階月溶溶而
度幌爾乃横逸態以寡儔吐層蘤而直上種類間錯名品
紛羅映小山之叢桂覆潭水之澄波低昂兮如紫衣之垂
袖璀璨兮如白貝之編珂禀黄中之通理知中美之孔多
蓋與松筠而共勁亦視桃李而殊科彼夫揚霜傑於詩人
誇日精於本草藉滋培於寒雨綻鮮華於清曉咸以孤潔
方幽人之貞高逸擬君子之道茍其歴歲寒而長存何恨
乎挺生之不早
　增─魏鍾㑹菊花賦─何秋菊之可奇兮獨華茂乎凝霜挺
　葳蕤於蒼春兮表壯觀乎金商延蔓蓊鬱緣阪被岡縹
　榦緑葉青柯紅芒芳實離離暉藻煌煌微風扇動照曜
　垂光於是季秋九月九日數并置酒華堂高㑹娛情百
　卉彫瘁芳菊始榮紛葩韡曄或黄或青乃有毛嬙西施
荆姬秦嬴妍姿妖艶一顧傾城擢纖纖之素手雪皓腕
而露形仰撫雲髻俯弄芳榮　─晉孫楚菊花賦─彼芳菊
之為草兮禀自然之醇精當青春而潛翳兮迄素秋而
敷榮於是和樂公子雍容無為翺翔華林駿足交馳薄
言采之手折纖枝飛金英以浮旨酒拂翠葉以振羽儀
偉茲物之珍麗兮超庶類而神竒　─潘岳秋菊賦─垂采
煒於芙蓉流芳越乎蘭林遊女望榮而巧笑鵷雛遙集
而弄音若乃真人採其實王母接其葩或充虚而養氣
或增妖而揚蛾既延期以永壽又蠲疾而弭痾　─齊卞
伯玉菊賦─佇寒丘以彌望覿中霜之嫩菊肇三春而懐
芬凌九秋以愈馥不履苦而淪操不在同而表淑傷衆
花之飄落嘉茲卉之能靈振勁翮以揚綠含凝露而吐
英　─唐楊炯庭菊賦─庭菊美貞芳也天子幸於東都皇
儲監守於武徳之殿以門下内省為左春坊今庶子裴
公所居即黄門侍郎之㕔事也其庭有菊焉中令薛公
昔拜瑣闥此焉遊處今兼左庶子止於東㕔甍宇連接
洞門相向每罷朝之後未嘗不游於斯詠於斯覽叢菊
於斯歎其君子之徳命學士為之賦是日也薛愷以親
賢為洗馬田巖以幽貞為學士高元思張師徳以至孝
托後車顔强學沈尊行以博聞兼侍讀周琮李憲王祖
英曹叔文以儒術進崔融徐彦伯劉知柔石抱忠以文
章顯徳行則許子豐耆舊則權無二駱縯則古訓之前
識張相則老莊之後英並承高命咸窮體物小子託於
吹竽之末敢闕其辭哉遂作賦云日之貞矣於彼重陽
菊之榮矣於彼華坊含天地之精氣吸日月之淳光雲
布霧合箕舒翼張鬱兮蔓衍郁兮芬芳珉枝金萼翠葉
紅芒其在夕也言庭燎之晳晳其向晨也謂明星之煌
煌爾其萬里年華九州春色花的爍兮如錦草綿連兮
似織當此時也和其光同其塵應春光而早殖及夫秋
星下照金氣上騰風蕭蕭兮瑟瑟霜刺刺兮稜稜當此
時也弱其志强其骨獨歲寒而晩登雨還風去天長地
久純黄象於后土故採桑而菊衣輕體御於神仙故登
山而菊酒文賔採之而羽化康公服之而不朽東極於
是長存南陽以之睂壽胡太尉之允誠光輔漢庭萬機
理三階平及暮年華髪垂肩秋菊長英蠲邪滌瘵於焉
永貞鍾太尉之聲實彛倫魏室道合鹽梅功成輔弼降
文屋之命修彭祖之術保性和神此焉終吉君章請老
歲久懸車秋風生兮北園夕白露濕兮前階虚佇閑庭
之曠邈對凉菊之扶疎人生行樂孰知其餘淵明解印
退歸田野山鬱律兮萬里天蒼莽兮四下憑南軒以長
嘯出東籬而盈把歸去來兮夫何為者若夫窈窕重闈
亘青瑣兮接皇扉深沉大壯通肅成兮連博望乃有􁛓
鄉貴族薛縣名家共汾河之鼎氣同庶子之春華朝遊
夕處徘徊顧慕難揺落於三秋偉貞芳於十步伊纖莖
之菲薄荷君子之恩遇不羡池水之芙蓉願比瑶山之
桂樹歲如何其歲已秋叢菊芳兮庭之幽君子至止悵
容與而淹留歲如何其歲將逝叢菊芳兮庭之際君子
至此聊從容以卒歲─原─陸龜蒙杞菊賦─天隨生宅荒
少墻屋多隙地著圖書所前後皆樹以杞菊春苖恣肥
得以採擷供左右杯案及夏五月枝葉老硬氣味苦澀
旦暮猶責兒童輩掇拾不已人或歎曰千乗之邑非無
好事之家日欲擊鮮為具以飽君者多矣君獨閉闗不
出率空腸貯古聖賢道徳言語何自苦如此生笑曰我
幾年來忍饑誦經豈不知屠沽兒有酒食耶退而作杞
菊賦以自廣云惟杞惟菊偕寒互緑或穎或苕煙披雨
沐我衣敗綈我飯脫粟羞慚齒牙茍且粱肉蔓延駢羅
其生實多爾杞未棘爾菊未莎其如予何其如予何
增─宋蘇軾後杞菊賦并序天隨生自言常食杞菊及夏
五月枝葉老硬氣味苦澀猶食不已因作賦以自廣始
余嘗疑之以為士不遇窮約可也至於饑餓嚼囓草木
則過矣而余仕宦十有九年家日益貧衣食之奉殆不
如昔者及移守膠西意且一飽而齋厨索然不堪其憂
日與通守劉君廷式循古城廢圃求杞菊食之捫腹而
笑然後知天隨之言可信不謬作後杞菊賦以自嘲且
解之云吁嗟先生誰使汝坐堂上稱太守前賔客之造
請後掾屬之趨走朝衙逹午夕坐過酉曾杯酒之不設
攬草木以誑口對案顰蹙舉箸噎嘔昔隂將軍設麥飯
與蔥葉井丹推去而不齅怪先生之眷眷豈故山之無
有先生听然而笑曰人生一世如屈伸肘何者為貧何
者為富何者為美何者為陋或糠覈而瓠肥或梁肉而
墨瘦何侯方丈庾郎三九較豐約於夢寐卒同歸於一
朽吾方以杞為糧以菊為糗春食苖夏食葉秋食花實
而冬食根庶幾乎西河南陽之壽─張栻續杞菊賦─張
子為江陵之數月時方中春草木敷榮經行郡圃意有
所欣非花柳之是問眷杞菊之青青爰命采掇付之庖
人汲清泉以細烹屏五味而不親甘脆可口蔚其芬馨
蓋日為之加飯而他物幾不足以前陳飯已捫腹得意
嘔吟客有問者曰異哉先生之嗜此也乎蘇公之在膠
西值黨禁之方興歎齋厨之蕭條乃覽乎草木之英今
先生當無事之時據方伯之位校吏奔走頤指如意廣
厦延賔毬場享士清酒百壺鼎臑爼胾宰夫奏刀各獻
其技顧無求而弗獲雖醉飽其何忌而乃樂從夫野人
之餐豈亦下取乎葑菲不然得無近於矯激有同於脫
粟布被者乎張子應之曰天壤之間孰為正味厚或腊
毒淡乃其至猩唇豹胎旋取詭異山鮮海錯紛糾莫計
茍滋味之或偏在六府而成贅極口腹之欲初何出於
一美惟杞與菊中和所萃謂勁不苦滑甘靡滯非若他
蔬善嘔走水既瞭目而安神復沃煩而滌穢驗南陽於
西河又頽齡之可制此其為功曷可殫紀况於膏粱之
習貧賤則廢雋永之求不得則恚兹隨寓之必有雖約
居而足恃殆將與之終身又可貽夫同志子獨不見吾
納湖之隂乎雪銷壤肥其茸葳蕤與子婆娑薄言掇之
石銚瓦盌啜汁咀虀高論唐虞詠歌書詩嗟乎微斯物
孰同先生之歸於是相屬而歌殆日晏以忘饑　─元郝
經牡丹菊賦有序─初入新館客將宋日新致硃砂紅牡
丹菊一本祗三四花慘悴萎暗不以為竒遂植之穿廊
西之隙地今歲忽茂逹成叢高六七尺及秋而放數百
花所未見也適王甫書狀生朝而其花尤盛故作賦以
寓感其辭曰西風悄兮幽扄木葉下兮空庭忽異卉之
呈芳乃示予以不情郁霞腴之春姿敷玉瀣之秋英蹙
綘綃於青苞翦翠羅於綠莛拆緗桃與紫薇訝鞓紅與
鶴翎高層層以奕奕重裊裊以盈盈結膩黄以為心抹
沉粉而含馨凝夜氣以夸晝姹斜陽而嚲晴仍牡丹之
花王彊將菊以為名嗚呼噫嘻時哉匪時造化則奪形
色不移雖反常而似妖顧真宰豈予欺寓國色於羇孤
謝凡品之芬菲掞金氣於西陸吐霜葩於東籬鄙傾城
之鄭袖期佩蘭之湘纍獨超出於羣倫不繫累於等夷
特以秋而為春乃竒花之出竒彼自為一時殆非後時
也且持杯而浥露更嚼句以待月儘吳江之飛霜甚窮
海之饕雪與後凋之姚魏共終全於晩節　─明何景明
白菊賦有序─甲子九月十四日馮侍御宴集出白菊詠
賞屬予賦之蓋以奉賔主之歡洽耳豈有望於榮觀哉
辭曰繄季秋之將望予恤夫序次之易代既無暇於遊
覽亦索處而寡類接芳鄰之招引誠欽志於雅誨厪主
人之投轄肅羣俊而弭蓋廼陳秋卉以侑觴冀逸興之
可貸咸式燕以延賞異過時而尚愛喜幽玩以怡情追
佳節之莫待豈無得於物觀實有感於斯㑹猥受簡以
抒思庶形狀之具載爾其葳紫莖而上擢麃竒荄以孤
植葉萋萋其微靄萼栗栗以寒色申纖縞以自貞羞組
綵之外飾承危朶而不傾挺柔枝而益力香冉冉而不
繁豔娟娟而稍抑態屢覿而愈妍意凝想而彌極始嚴
整而莫䙝終溫郁而可即華不露而已章思欲語而復
黙神超有而入無豈髣髴之遽得廼若閒館重深高幕
虚凉簷蕭蕭以下月庭藹藹而降霜燦灼爍以映夕紛
委綴而明廊素娥兮聯裙青女兮駢妝縹輕鬢以雲鬚
皎靚質而雪光驂連蜷兮鸞鶴服陸離兮珮璫信雕容
之可赧嗤效顰之不量於是賔徙倚而久竚若耿耿其
懷傷釭滅影兮續膏夜就深兮移牀馳留歎於永謝結
華思於餘芳允思美之所遇亦既隱而復揚乃歲律之
甫遷慨金氣之何速鳥栖栖而斂翮飇颯颯以驚木怳
窮莽於廣隰班紛薄於修陸衆已謝於塲野獨宛轉於
寒谷甘苦心於螻蟻等末幹於樸􁂶雖曠絶以自持胡
偃蹇而下伏夕淹雨而泣素朝披煙而委綠羌守操以
堅冰徒有容之若玉儻衣袖之是將亦絃琴而可錄吾
觀夫懷逹人之隱徳抱貞女之幽衷詎嬰情於豐華奚
移志於始終桃早秀而先萎槿晨敷而暮空茍清白之
為尚曷芉菲之足崇嗟予之不淑兮撫年運而興悲覩
兹植之所由懼修名之失時彼斯人之同志吾何俗之
不隨廼孑孑以矯激羡草木之所為偉夫君之超越幸
方圓之有持矧諸公之奮竒俱發蹤之可師顧㑹合之
不偶常寡歡而多離指孤芳而締好創遊燕以為嬉誠
後期之不忘或有徴於微辭─後白菊賦有序─菊有白
色者超越他品予嘗賦之矣丙寅之秋京師桃李皆花
予庭是種生意淒然久而不敷至十月始盛開色益鮮
麗予感焉復作後賦大運荒乎何停隂陽奄以代謝究
動植之所由嗟何物之弗化時維孟冬金虎兮屏舍白
帝兮徂駕氣厲厲兮始嚴景曶曶兮將下值抱疴以閒
居循周除而蕩思庭葉委以陳翳階蘚穢而不治覽庶
草之先零撫茲根之獨遲彼桃李之非令亦競榮而呈
姿曄丹華以鬱鬱冒緑林而萋萋胡衆人之好陊班紛
慕其芳菲朝絲吹兮填闉夕車馬兮成蹊咎𤣥樞之舛
訛諒人事之尤違矧天道之無逺或省予而弗知繄予
植之雖晩實鄙志之所欣賤羣穠之溷濁恥雜敷之糾
紛俱並進以取姸表孤花以見珍寧他卉之我先甘避
迹而弗羣乃其蘊金氣以内凝標皜質而外映蔓不踰
垣繁不被徑葉塗塗其自沃枝矯矯而獨勁宛含意其
孰語若鍾情而未定女幽房而專情士窮巷而寡行服
縞組以修容珮珩璜以昭令寄岑寂以怡心襲馨香以
飾性無良朋以修好憾邪妁之干正又如下國之擯臣
離宫之斥嬪心怦怦以濳惻懷耿耿而苦辛緬中宵以
前席念昔日之下陳慨微欵之莫宣若有怨而弗伸分
孤蹇以終畢羌孰予兮幸親結柔條而三嗅重延佇而
欽心寂闃館以容與散塵營以滌襟鑒微月之曖曖步
列星之森森天窈窈以條革疾風起而夕隂念冱寒之
已逼慘獨悲夫衆林茍操性之殊軌豈華色之遽沉内
惝悢以懷顧怳屏營以咨嗟覩日月之減毁恐霜雪之
增加抱孤英以自明悵情親之我遐慮寒香之終匱俾
予身之蹉跎負大塊以馮生豈惟是乎獨嘉物何盛而
弗衰亦何枯而弗華夫芝焚而柏薪皆菸顔而殞葩伊
桃李之既零亦奚異乎泥沙委常運以流轉復胡戚而
胡夸誠予衷之不爽彼夸戚兮如何亂曰有美一人揚
清芬兮縞袖合沓囘素雲兮被服文徽皓繽紛兮令儀
襜襜斂玉手兮傾城獨立世不有兮時無蹇修誰則覯
兮谷逶迤兮雪霰來兮衆芳萎兮嗟伊人兮秉志不囘
兮─徐氏園菊賦─晨步小園一望疎林白雲縹緲黄葉
紛紜風蕭蕭而異響寒凛凛而侵人驚天道已殘秋覺
霜氣之稜稜鴈嘹嚦而南還蛩啾唧而哀吟值時景之
荒凉菊方華於後庭何其晩也是造物之無知乎善爾
碧枝㸃翠嫩萼噴金無桃李之妖艶抱松柏之堅心雖
素雅之非凡柰何生乎不辰寄寸根於塵世胡為乎不
遇乎陽春及其華也不獲寵而鮮妍兮懷淒楚於秋霜
隂雲慘淡以蔽天兮日色薄而無光日色既薄而苦短
兮惜乎金英之徒芳遭風欺而雨妒兮獨㷀㷀而不變
其常吁嗟佳哉細觀其高世出塵之姿幽黙徘徊之態
嬾隨俗以富貴愛清冷而盤桓似有為而不見用於時
者也似抱道而隱逸者也順天而安分者也豈習俗之
能知邪重曰聊植疎籬清且幽兮天運閉塞隱而潛兮
隱而潛兮霜淒雨霏兮百草罷綠爾猶存兮困苦自持
時窮見操兮行比幽人素位履貞兮
文賦散句─增─晉傅𤣥菊花賦─布濩河洛縱横齊秦掇以
纖手承以輕巾揉以玉英納以朱脣服之者長壽食之
者通神　─盧諶菊花賦─綠葉雲布黄蘂星羅　─陶潛歸
去來辭─三徑就荒松菊猶存　─梁吳均與顧章書幸富
菊花偏饒竹實山谷所資于斯已辦
四言古詩─原─唐蕭穎士菊榮一篇五章采采者菊芬其
榮斯紫英黄萼照灼丹墀愷悌君子佩服攸宜王國是
維大君是毘貽爾子孫百祿萃之　采采者菊于邑之
城舊根新莖布葉垂英彼美淑人應家之禎有絃既鳴
我政則平宜爾棟崇必復其慶　采采者菊于邦之府
隂槐翳柳邇楹近宇彼勞者子喧卑是處慨其莫知蘊
結誰語企彼高人色斯遐舉　采采者菊于賓之館既
低其枝又弱其幹有匪君子是焉披翫良辰㫖酒宴飲
無算愴其仳别終然永歎　歲方晏矣霜露殘促誰其
榮斯有英者菊豈微春華懿此貞色人之侮我混于薪
棘詩人有言好是正直
五言古詩─原晉袁山松詠菊─靈菊植幽崖擢穎陵寒飇
春露不染色秋霜不改條　陶潛飲酒結廬在人境而
無車馬喧問君何能爾心逺地自偏採菊東籬下悠然
見南山山氣日夕佳飛鳥相與還此中有真意欲辨已
忘言　秋菊有佳色裛露掇其英汎此忘憂物逺我遺
世情一觴雖獨進杯盡壺自傾日入羣動息歸鳥趨林
鳴嘯傲東軒下聊復得此生　─和郭主簿─和澤周三春
清凉素秋節露凝無遊氛天高風景澈陵岑聳逸峰遥
瞻皆竒絶芳菊開林耀青松冠巖列懷此貞秀姿卓為
霜下傑銜觴念幽人千載撫爾訣檢素不復展厭厭竟
良月　─增─梁王筠摘園菊贈謝僕射舉─靈茅挺三脊神
芝曜九明菊花偏可憙碧葉媚金英重九惟嘉節抱一
應元貞泛酌宜長久聊薦野人誠　─唐韋應物效陶彭
澤─霜露悴百草時菊獨妍華物性有如此寒暑其奈何
掇英泛濁醪日入㑹田家盡醉茅簷下一生豈在多
韓愈晩菊─少年飲酒時踊躍見菊花今來不復飲每見
恒咨嗟佇立摘滿手行行把歸家此時無與語棄置奈
悲何　─白居易東園翫菊─少年昨已去芳歲今又䦨如
何寂寞意復此荒凉園園中獨立久日淡風露寒秋蔬
盡蕪没好樹亦凋殘唯有數叢菊新開籬落間攜觴聊
就酌為爾一留連憶我少小日易為興所牽見酒無時
節未飲心欣然近從年長來漸覺取樂難常恐更衰老
強飲亦無歡顧謂爾菊花後時何獨鮮誠知不為我借
爾暫開顔　─和錢員外早冬翫禁中新菊─禁署寒氣遲
孟冬菊初坼新黄間繁綠爛若金照碧仙郎卜隱日心
似陶彭澤秋憐潭上看日慣籬邊摘今來此地賞野意
潛自適金馬門内花玉山峰下客寒芳引清句吟翫煙
景夕賜酒色偏宜握蘭香不敵淒淒百卉死歲晩冰霜
積唯有此花開殷勤助君惜　─席夔霜菊─時令忽已變
行看被霜菊可憐後時秀當此凛風肅淅瀝翠枝翻淒
清金蘂馥凝姿節堪重澄艶景非淑寧袪青女威願盈
君子掬持來汎樽酒永以照幽獨　─宋蘇舜欽和聖俞
庭菊─不謂花草稀實愛菊色好先時自封殖坐待秋氣
老類裝翠羽枝已喜金靨小嚴霜發層英益見化匠巧
揺疑光艶落折恐叢薄少一日三四吟一吟三四遶賞
專情自迷美極語難肖得君所賦詩爛熳惬懐抱朗詠
償此心清尊為之倒　─梅堯臣舟上採菊─泯泯平慢流
行當季秋月演漾過汀洲汀洲芳杜歇白露夜正霏黄
菊寒更發采以泛酒巵不獨映華髪　─和劉原甫省中
新菊─華省切星斗沉沉嚴燕房秋風茂陵孫種菊爛生
光天晴蝴蝶飛上下舞䨇黄劉郎才筆豪移榻吟在傍
日晩吏已散殘景上粉墻有酒無飲伴掇英襟裾香還
思陶淵明棄官歸柴桑東籬獨此物盈把恨無觴賴有
白衣來好事遺壺漿適意各一時豈乏同舍郎　─謹和
相國屋上菊叢─屋上有叢菊結根深瓦縫既無地勢美
又乏土力擁乃因塗明生不因人所種亦能應節開焉
取入公用公來步廣庭聞鴈目始縱忽見粲然英降植
合常從賔僚席其傍詠翫意已重物莫厭僻逺會遇良
可頌　─依韻和通判把菊有寄─湖邊草樹多蠧葉已少
色唯菊不畏霜淡艶如有徳自與蘭並生非因人所植
愛貴曾未厭秋日短苦逼朋好各相望採持空嘆息臨
杯不能飲對案不能食借問君何憂節物感人極　─歐
陽修西齋手植菊花過節始開偶書奉呈聖俞─秋風吹
浮雲寒雨灑清曉鮮鮮墻下菊顔色一何好好色豈能
常得時仍不早文章損精神何用覻天巧四時悲代謝
萬物惜凋槁豈知寒鑑中兩髩甚秋草東城彼詩翁學
問同少小風塵世事多日月良㑹少我有一樽酒念君
思共倒上浮黄金蘂送以清歌裊為君發朱顔可以却
君老─原─蘇洵菊─騷人足竒思香草比君子况此霜下
傑清芬絶蘭茝氣禀金行秀徳備黄中美古來鶴髪翁
餐英飲其水但恐蓬藋傷課童加料理　─增─司馬光秋
原菊─高原向揺落叢菊始滋榮草際浮金碧照人䨇目
明何湏夭生理玉斚泛餘英　─王安石黄菊有至性─團
團城上日秋至少光輝積隂欲滔天况乃草木微黄菊
有至性孤芳犯寒威采采霜露間亦足慰朝饑　─原─蘇
軾詠甘菊─越山春始寒霜菊晩愈好朝來出細粟稍覺
芳歲老孤根䕃長松獨秀無衆草晨光雖照耀秋雨半
摧倒先生臥不出黄葉紛可掃無人送酒壺空腹嚼珠
寳香風入牙頬楚些發天藻新荑蔚已滿宿根寒不槁
揚揚弄芳蝶生死何足道頗訝昌黎公恨爾生不早
增─蘇軾贈朱遜之詩并引─元祐六年九月與朱遜之㑹
議於穎或言洛人善接花歳出新枝而菊品尤多遜之
曰菊當以黄為正餘可鄙也昔叔向聞鬷蔑一言知其
為人予於遜之亦云黄花候秋節逺自夏小正坤裳有
正色鞠衣亦令名一從人偽勝遂與天力爭易姓寓非
族改顔隨所令新竒既易售粹駮宜相傾疾惡逢伯厚
識真似淵明君言我所印世論豈敢評願君為霜風一
掃紫與赬　─和子由記園中草木─野菊生秋澗芳心空
自知無人驚歲晩惟有暗蛩悲花開澗水上花落澗水
湄菊衰蛩亦蟄與汝歲相期楚客方多感秋風詠江蘺
落英不滿掬何以慰朝饑　─陳與義菊─黄花不負秋與
秋作光輝夜霜為作祟朝日為解圍今晨豈重九節意
入幽菲孤芳擅天地衆卉亦已微殷勤黄金靨照耀白
板扉沽酒欲壽花孔方與我違靜坐絶省事未覺此計
非夕英豈不腴騷人─自難肥　─書懷示友─蕭蕭十月菊
耿耿照白草開窓逢一笑未覺徐娘老風霜要飽更獨
立晩更好韓公真躁人顧用憂懷抱　─范成大寄題向
撫州采菊亭─一葉起秋色衆綠凋歲華耿耿霜露側餘
此黄金葩西風滿天地孤芳照塵沙殷勤開小築花氣
日夕嘉落英楚纍手東籬陶令家兩窮偶寓意豈必真
愛花不如亭中人一笑了天涯采采勿虚度門前欲高
牙　─陸游陶淵明云三徑就荒松菊猶存蓋以菊配松
也余讀而感之因賦此詩─菊花如端人獨立凌氷霜名
紀先秦書功標列仙方紛紛零落中見此數枝黄高情
守幽貞大節凛介剛乃知淵明意不為汎酒觴折嗅三
歎息歲晩彌芬芳　─小飯賞菊─菊得霜乃榮性與凡草
殊我病得霜健每却稚子扶豈與菊同性故能老不枯
今朝喚父老采菊陳酒壺舉袖舞翩躚擊缶歌嗚嗚秋
晩遇佳日一醉詎可無　─晩菊─蒲柳如懦夫望秋已凋
黄菊花如志士過時有餘香眷言東籬下數株弄秋光
粲粲滋夕露英英傲晨霜高人寄幽情采以泛酒觴投
分真耐久歲晩歸枕囊　─陳篔窓詠菊花─手種黄金花
摩挲待其成朝來風雨過萬彚秋竛竮起問花知否獨
立長亭亭嘗於清霜下退然得此生南山與東籬我亦
學淵明久落塵網中叫花花不應　─韓竹坡采菊─擷我
百結衣為君采東籬半日不盈掬明朝還滿枝悠然何
處是千古正如斯　─金党懷英西湖晩菊─重湖滙城曲
佳菊被水涯高寒逼素秋無人自芳菲鮮飇散幽馥晴
露隨餘滋蹊荒綠苔合采采嘆後時古瓶貯清泚芳樽
湔塵霏逺懐淵明賢獨往誰與期徘徊東籬月歲晏有
餘悲　─元郝經野菊─乾坤入消數萬物呈晩節秋晏菊
始華荒叢翳林樾野迥幽姿清岡斷寒艶接絲蟲罥青
苞啼螿抱枯葉瀼露積玉華層層擁金屑我欲摘以杯
飲之濯中熱霜栽郁髙標胡與荒穢列嗟爾夷惠儔玉
質難變滅不謂無人看便使幽香歇安得老瓦盆坐對
澆古月　─何中菊二首─我耕不半畝黄花列千叢蕭條
變衰時一夕萬里風立孤不作難英英異風骨君看牆
東客夜寒步霜月　菊花如幽人梅花如烈士同居冰
雪中標格不相似道路阻荒寒故人萬里餘菊枝儻可
折持以寄逺書　─吳景奎采菊─爽氣浮西山風煙澹原
隰悠然出衡門佳節逢九日衆草萋以青黄菊正秋色
采之不盈把妙意良自得謂能制頽齡可泛忘憂物驩
言命壺觴萬事付酣適永懐東籬人俛仰已陳迹　─王
翰題菊─我憶故園時繞籬種佳菊交葉長青蔥餘英吐
芳馥别年二十載粲粲抱幽獨豈無桃李顔歲晩同草
木及茲覩餘芳使我淚盈掬離披已欲摧瀟灑猶在目
雨露豈所偏歲月不可復歸去來南山餐英坐空谷
戴良對菊聯句─翡翠翦秋葉金瓊鏤寒英(良/)駢枝競戢
戢植幹紛亭亭(翰/)逞芳固的皪鬬媚益晶熒(璜/)幽姿匪
人造逸態諒天成(轅/)傍芽萌庶孽乳萼孕懷綳(溫/)螫虎
縮逗翳㾕蚝枯梮莖(良/)遲倩飇陣颯疾役雷輥輷(翰/)挐
楹互雜沓跂檻逓紛爭(璜/)秋榮姿􁙮婐春粲失嫈嫇(轅/)
瑩奪鵝肪膩飛攘鷗毳輕(溫/)韻冽帖疎穴迹祕慰羇傖
(良/)魏書奉延輔酈水滋甘馨(翰/)締芳笑蘭友論雅傲梅
兄(璜/)摵摵感餘鎩采采憐孤撐(轅/)譜之已百品詠之復
千名(溫/)或繁若朝弁或潔若藍瑛(良/)或密若飄霰或粲
若羅星(翰/)或赴若輻輳或屹若峩屏(璜/)或散若㽅豆或
聚若輜軿(轅/)或潤若璜佩或麗若金籯(溫/)或鮮如鷺振
或悴如魴赬(良/)或斥如僕𨽻或積如雲仍(翰/)或翩如春
蝶或熠如宵螢(璜/)或偃如膂傴或昻如氣盈(轅/)或揚如
袂舉或側如杯傾(溫/)或盛喜若笑或哀憂若酲(良/)或即
階陛立或俱盆盎升(翰/)或儕處士逸或儷節婦貞(璜/)或
翔疑孔翥或峙訝鸞停(轅/)或詫天姥巧或覘地媼靈(溫/)
朝采有元亮夕餐有屈平(良/)用酬我嘉節來踐爾佳盟
(翰/)餖容交錯飣巵許逡廵行(璜/)摘鮮盛棃栗傾濁饒醁
􁘜(轅/)起酬足蹂躪坐嚥腹膨脝(溫/)陸味萃南品海腥極
東烹(良/)已暢一朝樂復哦千古情(溫/)句竒嫓犖确韻古
鏗韶韺(良/)馳驟門接武格鬬掀鏖兵(翰/)味辛薑桂性語
險魅魈驚(溫/)怯敵迹屢屏懾敗眼頻瞠(良/)籍湜走且躓
郊島弛復獰(翰/)尊卑異川岳清濁分渭涇(璜/)遐思時踸
胃凝睇靡瞤睛(轅/)顧慚駑駘力莫抗騏驥衡(溫/)四美已
云具二難亦既并(翰/)愁去踰激矢歡來劇抽絣(璜/)即此
成放曠何用困拘儜(良/)永緝婀娜佩庶濯塵垢纓(翰/)
僧宗衍對菊有感─百草競春色惟菊有秋芳豈不涉寒
暑本性自有常疾風吹髙林木落天雨霜誰知籬落間
弱質懷剛腸不怨歳月暝所悲廹新陽永歌歸去來此
意不能忘　─明胡翰維南有佳鞠─維南有佳鞠風露發
清妍離離碧玉樹燦燦黄金錢色含坤裳美質抱日精
圓藴靈自女几滋布瀰樊川既入神后品還充仙子餐
中壽登百歲上壽延千年千年與百歲何異瞬息間獨
有幽貞節可比金石堅托以奉君子歲晏期弗諼　─王
芾題秋菊軒─九月霜露零秋氣已云肅草木盡凋悴而
有籬下菊燦燦如有情盈盈抱幽獨我欲餐其英采之
不盈掬呼兒具雞黍白酒正可漉素心二三人于焉叙
心曲陶然付一醉萬事亦已足詠歌柴桑詩千載有餘
馥　─李東陽墨菊二首─白霜被原隰黃菊秋始花餘馨
引遥袂采掇初還家秀色雖可玩玩久不復華入畫清
且古為詩正而葩幽懐託揮寫庶用傳無涯持此問真
幻無言空自嗟　畫菊不畫香香空詎堪掬畫菊不畫
色色似花已俗都無色香在安用此為菊登堂見孤標
入手宜可觸自非識菊者但看桃李足古色今不知世
人空有目　─王問涇上觀菊─涇上一老人愛菊如愛稼
踏葉到林丘散襟茅茨下清歌吐芳音采采漸盈把睠
言五色姿陽春似相假晩節良可親予懐自舒冩有物
茍㑹心那辭在荒野歲晏不可留柴車夙云駕奕奕車
馬客誰解閑行者　─董其昌盆菊─衆芳豈不妍秋英自
清絶意與幽人會標名霜下傑容以桃李顔艶彼茱茰
節翩翩五陵子佳色紛相悅積紫照朱茵堆黄象金埒
賞韻一以乖籬堵寧辭拙亭亭盆中菊偏承美人擷香
　分甘谷幽色借冰壺潔對此讀離騷心魂生瑩徹悠然
　見西山孤峰正嶔櫱
　
　
　
　
　
　
　
　
　
　
　
　
　
御定佩文齋廣羣芳譜卷四十九
　欽定四庫全書
御定佩文齋廣羣芳譜卷五十
　　花譜
　　　菊花三
　集藻─七言古詩─增─梁簡文帝採菊篇─日精麗草散秋株
　洛陽少婦絶妍姝相呼提筐採菊珠朝起露濕霑羅襦
　東方千騎從驪駒更不下山逢故夫　─原─唐杜甫歎庭
　前甘菊花─庭前甘菊移時晩青蘂重陽不堪摘明日蕭
　條盡醉醒殘花爛漫開何益籬邊野外多衆芳采擷細
　瑣升中堂念兹空長大枝葉結根失所纒風霜　─增─宋
　梅堯臣甘菊─世言此解制頹齡便當園蔬春競種到秋
　猶得泛其英爛醉莫辭官有俸　─和吳沖卿省中植菊─
　園果已熟實未墜野卉已老葉未瘁菊叢是時方發榮
　潭上籬邊俱有為一從潭島輔長年一自籬根圖暫醉
　今將移近省中蘭壅培早與陶潜異黄土肥濃沃井泉
　朱欄屈曲侵堦地勁風不到何動揺清露能霑誰著意
看看重九各登髙金蘂滿頭無所忌及此頻邀同舎歡
向來莫羨鍾繇賜我家蓬藋不足云强對嘉章顔起愧
　─歐陽修希真堂東手種菊花十月始開─當春種花唯
恐遲我獨種菊君勿誚春枝滿園爛張錦風雨須㬰落
顛倒看多易厭情不專鬬紫誇紅隨俗好豁然髙秋天
地肅百物衰零誰暇弔君看金蘂正芬敷曉日浮霜相
照耀後時寧與竹相榮媚世不爭桃李笑煌煌正色秀
可餐藹藹清香寒愈峭髙人避喧守幽獨淑女靜容修
窈窕方當搖落看轉佳慰我寂寥何以報時攜一樽相
就飲如得貧交論久要我從多難壯心衰迹與世人爭
靜躁種花勿種兒女花老大安能逐年少　─曾鞏菊花─
菊花秋開只一種意逺不隨桃與梅遊人有幾愛孤淡
零落野水空巖隈層層露萼間枝葉金靨萬箇圍蒼苔
直從陶令酷愛尚始有我見心眼開為憐清香與正色
欲搴更惜常徘徊當攜玉軫就花醉一飲不辭三百杯
　─陸游山園草間菊數枝開席地獨酌─屋東菊畦蔓草
荒痩枝出草三尺長碎金狼籍不堪摘掃地為渠持一
觴日斜大醉呌墮幘野花村酒何曾擇君不見詩人跌
宕例如此蒼耳林中留太白─楊萬里買菊─老夫山居
花繞屋南齋杏花北齋菊青春二月杏花開抱瓶醉卧
錦繡堆凉秋九月菊花發自折寒枝插華髪湘纍落英
曾幾何陶令東鄰未是多吾家滿山種秋色黄金為地
香為國就中更有一丈黄霜葩月蘂耿出墻飲徒無酒
尋不得尋得一身花露香如今小寓咸陽寺有口何曾
問花事百錢擔上買一株聊伴詩人發幽意　病眼仇
寃一束書客舎葭莩菊一株看來看去兩相厭花意蕭
條恰似無清曉肩輿過花市陶家全圃移在此千株萬
株都不看一枝兩枝誰復遺平地拔起金浮屠瑞光千
尺照碧虚乃是結成菊花塔蜜蜂作僧僧作蝶菊花障
子更玲瓏翡翠六扇排屏風金錢裝面密如積金鈿滿
地無人識先生一見䨇眼開故山三徑何獨懐君不見
内前四時有花賣和寧門裏花如海　─林亦之奉題林
稚春菊花枕子歌─故人所説菊花枕似把冰九月下飲
秋水一䨇明炯炯數在青嚢第一品狂風江上吹蒹葭
往往得之嵇阮家閉門誦書二十載眼睛損盡生空花
建陽小作箸頭書殘更燈火亂蟲魚石渠文字大如斗
塲屋歲月又不偶却來南山青草邊東西盡為菊花田
手提長筐向山曲一下收拾三百斛昨者昬迷才起來
解把簷頭小字讀乃知妙物通羣仙一切藥囊應棄捐
　─謝枋得菊─淵明豈但隱逸人淵明素懐諸葛志清香
不獨占秋天菊潭一滴三千歲　─鄭思肖菊花歌─太極
之髓日之精生出天地秋風身萬木搖落百草死正色
與秋争光明背時獨立抱寂寞心香貞烈透寥廓至死
不變英氣多舉頭南山髙嵯峨　─金宇文虛中白菊─西
風蕭颯百草黄南齋白菊占秋芳主人好事不專饗擷
送客館分幽香幽香清艶兩難得冰雪肌膚龍麝裛悄
然坐我蘂珠宮玉斧瑤姬皆舊識仙家藝菊名日精我
今號爾為月英月中風露秋夕好感此仙種來曾城慿
君傳與金天令月與霜姿駐清景重陽好伴白衣來五
柳先生憶三徑　─元范梈送菊─卧病髙秋留海浦明日
重陽更風雨杜門不出長蒼苔令我天涯心獨苦籬角
黄花親手栽近節如何獨未開含芳閟采亮有以使君
昨暮徵詩來凌晨試遣霜根送畚土雖微甚珍重極知
無意競秋光任作横窓歲寒供憶我初客天子都西垣
植此常千株結花年年應吹帽始信南邦事盡殊願得
封培自今日何間朱厓萬家室秋香端不負乾坤但嗔
簫管亂儔匹歸去來兮雖得歸念歸政自莫輕違他日
采英林下酌誰向清霜望翠微　─明吳寛過相城為沈
陶庵和天全翁賞菊之作─菊花開日是重陽坡翁妙語
不可當我云但得花之趣何必秋來菊有黄神仙中人
壽且康老年見客纔下堂幅巾飄飄映華髪導我直過
東籬傍庵居春風定先到已見菊苖三寸長浩歌淵明
飲酒章悠然依舊虞山蒼素琴無絃舊有例當春賞菊
嗟何妨封題一笑報蘇子為我轉致陶柴桑　─陳鴻買
西園菊至招同社諸人花下小飲因和短歌─幾處菊花
殘西園餘數畝買來竹忩下折簡會賓友把酒坐花㫄
一齊衫袖香春天百卉媚不及此幽芳堦下凉風薄暮
起枝枝低拂深杯裏願君盡醉宿我家明日更看西園
花
─五言律詩─增─唐太宗賦得殘菊─階蘭凝曙霜岸菊照晨
光露濃晞曉笑風勁淺殘香細葉凋輕翠圓花飛碎黄
還持今歲色復結後年芳　─駱賓王秋菊─擢秀三秋晩
開芳十歩中分黄俱笑日含翠共搖風碎影涵流動浮
香隔岸通金翹徒可泛玉斚竟誰同　─李嶠詠菊─玉律
三秋暮金精九日開榮舒洛媛浦香泛野人杯靃靡寒
潭側丰茸曉岸隈黄花今日晩無復白衣來　─原─李白
感遇─可嘆東籬菊莖疎葉且微雖言異蘭蕙亦自有芳
菲未泛盈樽酒徒沾清露輝當榮君不採飄落欲何依
　─增─盧綸九日奉陪令公登白樓同詠菊─瓊樽猶有菊
可以獻留侯願比三花秀非同百卉秋金英分藥細玉
露結房稠黄雀知恩在銜飛亦上樓　─朱灣秋夜宴王
郎中宅賦得露中菊─衆芳春競發寒菊露偏滋受氣何
曾異開花獨自遲晩成猶有分欲採未過時忍棄東籬
下看隨秋草衰　─耿湋賦得寒蜂採菊蘂─遊颺下晴空
尋芳到菊叢帶聲來蘂上連影在香中去住霑餘霧髙
低順過風終　異蝴蝶不與夢魂通　─顧非熊萬年厲
員外宅賞殘菊─纔過重陽後人心已為殘近霜須苦惜
帶蝶更宜看色減頻經雨香銷恐漸寒今朝陶令宅不
醉却應難　─姚合病中辱朱諫議惠甘菊藥苗因以詩
贈─蕭蕭一畝宮種菊十餘叢採摘和芳露封題寄病翁
熟移茶鼎裏餐稱石甌中香氣將何比從來味不同
─李商隱菊─暗暗淡淡紫融融冶冶黄陶令籬邊色羅含
宅裏香幾時禁重露實是怯殘陽願泛金鸚鵡升君白
玉堂　許棠白菊─所尚雪霜姿非關落帽期香飄風外
别影到月中疑發在林彫後繁當露冷時人間稀有此
自古乃無詩─李建勲採菊─簇簇競相鮮一枝開幾番
味甘資麴糵香好勝蘭蓀古道風搖逺荒籬露壓繁盈
筐時採得服餌近知門　─蕭彧賦得菊送德林郎中學
士赴東府─離情折楊柳此别異春哉含露東籬艶汎香
南浦杯惜持行次贈留插醉中廻暮齒如能制玉山甘
判頹　─張蠙白菊─秋天木葉乾猶有白花殘舉世稀栽
得豪家却畫看片苔相應綠諸卉獨宜寒幾度攜佳客
登髙欲折難　─原─羅隱詠菊─籬落歲云暮數枝聊自芳
雪裁纖蘂密金拆小苞香千載白衣酒一生青女霜春
叢莫輕薄彼此有行藏　─增─僧無可詠菊─東籬搖落後
密艶被寒催夾雨驚新拆經霜忽盡開野香盈客袖禁
蘂泛天杯不共春蘭並悠揚逺蝶來　─僧廣宣九日菊
花詠應詔─可訝東籬菊能知節候芳細枝青玉潤繁蘂
碎金香爽氣浮朝露濃滋帶夜霜汎杯傳壽酒應共樂
時康　─宋韓琦菊─萬卉趁枯死香金鬬晚葩甘名應得
露野色豈如家俗態惜遲暮芳情誰怨嗟重陽樽酒伴
不見牡丹花　─菊觴─九日陪嘉客金英泛酒船醱醅時
上下浮蟻自周旋香逐榴花發甘嗤柏葉先坐中宜醉
挹仙錄載延年　─重九席上賦金鈴菊─黄金綴菊鈴兖
地獨馳名細蘂浮杯雅香筩貯露清風休沉夜警雨碎
入寒聲自此傳仙種秋芳冠玉京　─邵雍和張二少卿
丈白菊─清淡曉凝霜疎枝殿顥商自知能潔白誰念獨
芬芳豈為瓊無艶還驚雪有香素英浮玉液一色混瑤
觴　─司馬光和李殿丞倉中對菊─髙士寄朝市迥然心
迹殊秋風太倉裏黄菊滿庭隅陶令成詩後王公送酒
無遙知壓俗事未免强躊躇　文案漸消散倉閑吏已
稀庭空數蝶下夜靜一螢飛愛賞忽成句淹留時忘歸
髙情雖不繫遇此獨依依　凉風正蕭瑟朋好復徘徊
幽興𣺌不盡芳樽時一開餘英蓋紅葉墜露濕蒼苔從
此東籬下應忘歸去來　─和江鄰幾金鈴菊─何處見佳
菊秋風汶水陽酒浮金鐸細露汎蜜房香不謂紅塵地
相逢君子堂依然故人意不减舊芬芳　─詠菊─瑣瑣南
陽菊秋潭歲自開孤根擁紅葉落蘂媚蒼苔正以參靈
藥因之植紫臺願兼金掌露同入柏梁杯　─野菊─野菊
未嘗種秋花何處來羞隨衆草後故犯早霜開寒蝶舞
不去夜蛩吟更哀幽人自移席小摘泛清杯　─孔平仲
對菊有懐郎祖仁─庭下金鈴菊花開已十分多情能惠
我對景獨思君秀色三秋好清香一室聞扁舟今夜雨
何處宿江雲　─戴昺十日取野菊從酒─野徑菊仍好村
壚酒亦嘉未應今日蘂便是背時花心在家千里身猶
客九華官程難久駐風雨暮山斜　─金党懐英黄菊集
句─九月欲將盡鮮鮮金作堆遶籬殘艶密擁鼻細香來
五色中偏貴羣花落始開可憐陶靖節共此一傾杯
元蒲道源九月十八日黄菊始開時且禁釀漫成示徳
衡弟─苒苒秋事杪幽叢花始黄直須彫衆卉纔許見孤
芳重露洗金質嚴風吹綠裳陶翁如有酒何日不重陽
　─范梈九日諸生攜酒至城東看菊─楚楚臨堦菊重陽
特地開慰人良有意報汝愧無才巷杵聞雞發鄰觴送
蟹來采英吾欲寄悵望倚江臺　─明髙啓王公子宅五
月菊─秋英忽夏發宛在阿戎家細認驚初見髙吟喜共
誇不依寒竹雨欲映午榴霞我意甘遲暮樽前有此花
　─何景明汝慶宅紅菊─紅菊開時暮亭亭冠物華亦知
顔色好不是艶陽花羅綺嬌秋日樓臺媚晩霞清香如
不改常傍美人家　─八月二十八日子容過對菊─近節
逢花放開樽集異鄉乾坤共一笑風雨似重陽誰識暮
蟬意獨憐秋樹芳他時益爛熳邀爾醉西堂　─汝濟夜
過同以行對菊花─搖落相過地芳菲晩更親酒醺留媚
眼燈色笑生春風雨新晴夜江山未老身百年如不醉
恐負此花神　─原─李夢陽菊花─不隨羣草出能後百花
榮氣為凌秋健香緣飲露清細開宜避世獨立毎含情
可道蓬蒿地東籬萬代名　─增─陳憲章前菊㑹─荒村開
紫菊細雨隔蒼梧漂泊逢山鬼歸來覓酒徒佳期賓不
赴幽賞子何孤為罰南山老青錢買百壺　─後菊會─餘
花留醉客缺月到疎梧我老真違世人生各有徒交遊
今日少宇宙此亭孤慣得趨時理千金買一壺　─後菊
會再次李九淵韻─黄花憎競賞人事奪幽期長夜來尋
醉微霜落滿枝行藏深琖酒風月小囊詩長嘯東軒下
蒼髯白接䍦　留連杯酒下重疊菊花期熟犬知過客
寒蜂亦戀枝溪山廻月色香影入梅詩地窄君休舞傾
斜爾接䍦　─楚雲臺觀民澤所栽菊寄民澤用昨九日
韻時民澤還五羊未返─當軒玉朶孤植竹翠莖扶香細
風初動神清俗本無寒深溪井涸月出山瓢疎何處異
鄉客永懐歌茱茰　─野菊吟寄子長再次前韻─野菊生
何處尋香杖偶扶孤標猶訝絶佳色舊知無老弄真成
獨秋來不作疎金樽誰九日引滿對茱茰　─吳明府送
菊次韻答之─黄菊有名花淵明無酒官酒多人自醉花
好月同看老未厭人世天教共歲寒未應攜不去髙歩
蓬萊山　─原─申時行菊畦─誅茆疏野徑種菊擬山家秀
擢三秋幹竒分五色葩凌霜留晩節殿歲奪春華為道
餐英好東籬興獨賒　─唐文獻─西苑宸遊地東籬菊已
花當年誇野色此日艶天葩輕白凌寒露深紅散晩霞
秋英疑可茹無復楚人嗟
─七言律詩─增─唐白居易酬皇甫郎中對菊花見憶─愛菊
髙人吟逸韻悲秋病客感衰懐黄花助興方攜酒紅葉
添愁正滿堦居士葷腥今已斷仙郎杯杓為誰排愧君
相憶東籬下擬廢重陽一日齋　─李商隱野菊─苦竹園
南椒塢邊微香冉冉淚涓涓已悲節物同寒鴈忍委芳
心與暮蟬細路獨來當此夕清樽相伴省他年紫雲新
苑移花處不取霜栽近御筵　─和馬郎中移白菊見示─
陶詩只採黄金實郢曲新傳白雪英素色不同籬下發
繁花疑自月中生浮杯小摘開雲母帶露旋移綴水精
偏稱含香五字客從茲得地始芳榮　─李山甫劉員外
寄移菊─秋來緣樹復緣墻怕共平蕪一例荒顔色不能
隨地變風流唯解逐人香煙含細葉交加碧露拆寒英
次第黄深謝栽培與知賞但慚終歲待重陽　─皮日休
和魯望白菊─已過重陽半月天琅華千㸃照寒煙蘂香
亦似浮金靨花様還如鏤玉錢玩影馮妃堪比艶鍊形
蕭史好爭妍無由摘向牙箱裏飛上方諸贈列仙　─陸
龜蒙幽居有白菊一叢因而成詠呈知己─還是延年一
種材即將瑤朶冒霜開不如紅艶臨歌扇欲伴黄英入
酒杯陶令接䍦堪岸著梁王髙屋好欹來月中若有閑
田地為勸姮娥作意栽　─重憶白菊─我憐貞白重寒芳
前後叢生夾小堂月朶暮開無絶艶風莖時動有竒香
何慙謝雪清才詠不羨劉梅貴主妝更憶幽窓凝一夢
夜來村落有微霜　─鄭璧白菊─白艶輕明帶露痕始知
佳色重難羣終朝疑笑梁王雪盡日慵飛蜀帝魂燕語
似翻瑤渚浪鴈風疑卷玉綃紋瓊妃若會寛裁翦堪作
蟾宫夜舞裙　─司馬都白菊─耻共金英一例開素芳須
待早霜催遶籬看見成瑤圃汎酒初迷傍玉杯映水好
將蘋作伴犯寒疑與雪為媒夫君每尚風流事應為徐
妃致此栽　─張賁白菊─雪采冰姿號女華寄聲多是地
仙家有時南國和霜立幾處東籬伴月斜謝客瓊枝空
貯恨袁郎金鈿不成夸自知終古清香在更出梅妝弄
晩霞─宋韓琦九日賞菊未開席上次韻答崔象之寺
丞─誰知九日接賓觴未放寒花拆露房早是生來悲晩
節那堪開不在重陽滿頭且應良辰插一夜寧衰淺意
香守待金鈴披絶艶共君搴蘂醉餘芳　─和崔象之紫
菊─紫菊披風碎曉霞年年霜晩賞竒葩嘉名自合開仙
府麗色何妨奪錦砂雨徑蕭疎凌蘚暈露叢芬馥敵蘭
芽孤標只取當筵重不似尋常泛酒花　─八月十九日
賞菊─春英無不惜開遲秋菊常懐素景悲慣負晩霜甘
索寞忽逢先閏促離披欲移庭檻嫌傷早擬泛賔罍未
入時自是寒花當守分一違佳節速人嗤　─王安石和
晩菊─不得黄花九日吹空看野葉翠葳蕤淵明酩酊知
何處子美蕭條向此時委翳似甘終草莽栽培空欲傍
藩籬可憐蜂蝶飄零後始有閑人把一枝　─蘇轍戲題
菊花─春初種菊助槃蔬秋晩開花插滿壺微物不多分
地力終年乃爾任人須天隨七箸幾時輟彭澤樽罍未
遽無更擬食根花落後一依本草太傷渠　─徐積菊花
為汝花中開最孤詩翁可惜屢提壺却應有意酬青眼
渾似傾心向白鬚擊銅鉢時吟更好擲金錢後醉相娱
楊妃只有黄裙在且問風霜留得無　─劉子翬詠菊─青
叢馥郁早抽芽金蘂斕斑晩著花秋意祇應宜淡泊化
工可是惜鉛華輕煙細雨重陽節曲檻疎籬五柳家暮
醉朝吟供採摘更憐寒蝶共生涯　─楊萬里野菊─未與
騷人當糗糧况隨流俗作重陽政緣在野有幽色肯為
無人減妙香已晩相逢半山碧便忙也折一枝黄花應
冷笑東籬族猶向陶翁覓寵光　─九日菊未花─舊説黄
楊厄閏年今年併厄菊花天但挼青蘂浮新酒何必黄
金鑄小錢半醉嚼香霜月底一枝却老鬢絲邊阿誰會
得開遲意暗展重陽十月前　─九日郡中送白菊─未應
白菊减于黄金作鈿心玉作裳一夜西風開痩蕾兩年
南海伴重陽若言佳節如常日為底寒花分外香挼蘂
浮杯莫多著一枝留插鬢邊霜　─陳傅良和林宗易菊
花韻─一歲所餘秋有幾重陽偏與老相催每憐白髪能
長健雖愛黄花亦懶栽好景游從須好友新詩風味似
新醅人生適意無過此恣聽東籬早晏開　─潘紫巖─香
名不枉入騷壇最愛霜林耐歲寒切莫逢人嘆遲暮何
曾委地有飄殘人如靖節本堪採世欠靈均少得餐甚
矣吾衰閉門坐籬邊自折一枝看　─原─方九功─露冷江
蘋鴈度時蕭蕭黄菊滿疎籬寒枝帶雨開仍艶晩節凌
霜賞未遲移傍小簷承綺席縱觀深夜倒金巵摘來冉
冉香盈把共泛西風醉莫辭　莫惜寒花開太晩孤懐
深喜客來䨇疎枝最耐存霜圃晩節偏宜映月窓同調
自應蘭是籍濁醪何有玉為缸籬邊無限陶潛興倒著
綸巾醉未降　─增─金元好問野菊座主閑閑公命作─柴
桑人去已千年細菊斑斑也自圓共愛鮮明照秋色争
敎狼籍卧疎煙荒畦斷壟新霜後痩蝶寒螿晩景前只
恐春叢笑遲暮題詩端為發幽妍　晩景蕭疎畫不成
晩花作意出繁英鮮明獨向霜露見爛熳却隨蒿艾生
南國騷人知有待西風蝴蝶更多情南山正在悠然處
安得芳樽與細傾　─為鮮于彦魯賦十月菊─清霜淅淅
散銀沙驚見芳叢閲歲華借暖定誰留翠被鍊顔端自
有丹砂秋香舊入騷人賦晩節今傳好事家不是西風
苦留客衰遲久已避梅花　─元王惲桃花菊─淚灑明妃
寄露葩換根非為貯丹砂黄輕白碎空多種碧爛紅鮮
自一家騷客賦詩憐晩節野人修譜是頭花九秋霜露
無情甚時約行雲䕶彩霞　─馬祖常䨇頭菊─金屈巵邊
醉袖垂秋雲如幄貯仙姿寒生小靨廻鸞動香入流蘇
睡鴨移結綬巧承西顥曲落鈿羞帶月支睂青霜為我
催顦顇銀屋何人怨别離　─菊枕─東籬采采數枝霜包
裹西風入夢凉半夜歸心三徑逺一嚢秋色四屏香牀
頭未覺黄金盡鏡底難敎白髪長幾度醉來消不得卧
收清氣入詩腸　─明髙啓晩香軒─不畏風霜向晩欺獨
開衆卉已凋時地荒老圃苔三徑節過重陽雨一籬秋
色蒼茫人醉少寒香落寞蝶先知山翁獨念同衰晩坐
對幽軒每賦詩─原─李東陽楊妃菊─誰采繁花席上題
偶將名姓託唐妃日烘花萼醺時面雨換華清沐後衣
隔座似邀秦國語揮毫未放謫仙歸欲從顔色窺生相
已落詩家第二機─增─李東陽月下賞菊柬邃庵太常
先生─不隨春蝶夢滕王又送秋蟬過綠楊佳客到時非
舊雨好花開處亦重陽為園恨少青山地插帽羞看綠
鬢郎長對此花還此客縱敎多病也身康　─十月賞菊
體齋席上限韻─尋芳何意到君家雨過髙城少暮沙此
夜幽歡還月下去年孤館各天涯狂思晩節曾吹帽壽
擬春期及進𤓰不是老來詩骨健誰能白髪對黄花
─後園種菊經月忽見數花用亨父韻并呈城東賞菊諸
君─幽花種得偶相忘歩轉南簷却背堂但有芳心寧擇
地更無佳客亦宜觴登臨憶負重陽雨採掇愁沾昨夜
霜滿袖餘香試披拂晩來風力正悠揚　─九日盆菊盛
開將出郭有作─買得長安擔上秋南山只在屋西頭花
開正好逢佳節身病那堪復逺遊昨夜月明空對酒晩
來風急怕登樓多情重有燈前約為報花神作意留
─周原已席上賦十月菊─布袍蕭索不勝凉坐愛芳心共
日光何用門前看五柳始知秋後有重陽故園栽處田
應熟小市開時藥正香自古交期須歲晩相過不敢避
風霜　─冬月對菊用陳玉汝韻─搖落霜空萬木飛一枝
無柰賞心微未成老圃應須學若在南山便合歸人道
秋香非昨夜天留晩色共斜暉陶翁可是忘機者猶自
含情待白衣　─吳寛原已宅賞菊─休從雲外望天香誰
似蕭然林下妝嫩蘂漸成黄面老低枝猶比白衣長曾
隨枸杞添風味却笑芙蓉住水鄉詩社清忙今又動看
花直擬過重陽　─次韻李士英劉道亨過園居看菊─詩
人渾不厭貧家閒就荒園看菊花傾倒臘醅瓶未罄品
題秋色句争嘉殘英抱節真霜傑本草言功有日華醉
後却勞歸騎晩西風烏帽數枝斜　─陳憲章九日晩對
菊次容處士韻是日縣主曹侯二尹邵侯持酒過白沙
李九淵容貫各館鄉中未還─一年佳節到黄花霜在籬
根月在沙今日縣侯親送酒幾時詩客報還家疎枝向
晩青如許老鬢逢秋白未涯更欲西良開酒􁐳勝遊堪
泛五更槎　─再用韻─焉知老子非元亮請看黄花滿白
沙賸有香醪供采采何須蠟屐到家家屢經細雨開花
面獨立西風背水涯欲把一株種蟾闕恐驚天女笑乗
槎　─次趙提學十月賞菊韻─不論開早與開遲到處逢
花把一枝清獻插來紗帽重陶潜醉倒葛巾欹青藜不
赴先生召白雪虚傳幼婦詞却對藥欄何意緒江門店
酒獨斟時　─答吳樂善送菊─兩莖何處萎霜根路入廬
山不問村佳節總非前日月新香猶裊舊龍門氣清天
與金行秀色淺人知土德尊今日淵明不能領倒巾簷
下弄詩魂　─何孟春送菊涯翁─山徑曾陪九日遊數枝
還為一尊留買從逺市聊供節栽向名園合擅秋漸老
有人憐客痩乍寒無計替蜂愁多情不用防吹帽短髪
猶禁插滿頭　─熊卓汪司驥席上對菊─錦席秋軒流客
觴堦除遲菊戀年芳翠條苒苒初經雨青蘂娟娟欲候
霜幸為分回供閴寂空然别去夢寒香小車如覓東溪
路古屋疎籬是醉鄉　─喬長史詠醉楊妃菊─嬝娜嬌姿
不耐霜芳根移得在昭陽帶將春色三分艶散作秋隂
滿院香傾日尚疑聞羯鼔臨風猶似舞霓裳祇愁野鹿
偸銜去寂寞棃園空斷腸　─原─王世貞─貪看晩節傲霜
颸淡色幽香冷不辭入坐叵羅爭自引歸來欵叚未須
騎推敲月下猶孤語競病風流彼一時若使東籬主人
在攢睂那肯和新詩　─增─申時行對菊─獨坐髙齋汎羽
觴且看叢菊媚重陽繁英乍吐丹霞色冷艶全分白雪
香好共清幽矜晩節偏從搖落殿秋光疎花短髪能相
倚三徑猶憐歲月長　─婁東荆石公餉菊賦謝─一水能
通貫月槎九秋偏贈傲霜花瓊枝濯濯深含露紫艶叢
叢細吐霞開傍松軒成晩節分來蓬島是仙葩試論禁
苑追陪日何似園林樂事賒　─茅亭看菊─小結茅齋掩
蓽門翛然風物似山村一丘髙卧身仍健三徑新鋤菊
尚存麗色盈盈開錦障幽香冉冉注清尊誰知搖落風
霜候偏荷栽培雨露恩　─原─馬德澄─秋深菊圃吹寒風
報道阿家花早叢鶯羽半遮西子白鶴翎斜映太真紅
參差萬朶霜天曉稠疊千枝煙雨空肯與山樵分秀色
移栽不逺過墻東　─吳執御─水浸長天搖砌明亭亭珠
玉綻秋英晩香冷秀經霜後淡意疎容與景迎籬下留
連非藉酒雨中尋覓最多情飛塵不到莎㕔下愛爾幽
香浸骨清
─五言排律─原─唐劉禹錫和令狐相公玩白菊─家家菊盡
黄梁國獨如霜瑩淨真琪樹分明對玉堂仙人披雪氅
素女厭紅妝粉蝶來難見麻衣拂更香向風搖羽扇含
露滴瓊漿髙艶遮銀井繁枝覆象牀桂叢慙並發梅萼
妬先芳一入瑤華詠從茲播樂章　─增─劉禹錫和令狐
相公九日對黄白二菊花見懐─素萼迎寒秀金英帶露
香繁華照旄鉞榮盛對銀黄琮璧交輝映衣裳雜彩章
晴雲遙蓋覆秋蝶近悠揚空想逢九日何由陪一觴滿
叢佳色在未肯委嚴霜　─許渾南海使院對菊懐丁卯
别墅─何處曾移菊溪橋鶴嶺東籬疎還有艶園小亦無
叢日晩秋煙裏星繁曉露中影搖金澗水香染玉潭風
罷酒慙陶令題詩答謝公朝來數花發身在尉佗宮
─薛能詠夾徑菊─夾徑盡黄英不通人並行幾曾相對綻
元自兩行生叢比髙低等香連左右并畔搖風勢斷中
夾日華明間隔蛩吟隔交横蝶亂横頻應泛桑落摘處
近前楹　─公乘億賦得秋菊有佳色─陶令籬邊菊秋來
色轉佳翠攅千片葉金翦一枝花蘂逐蜂鬚亂英隨蝶
翅斜帶香飄綠綺和酒上烏紗散漫搖霜彩嬌妍漏日
華芳菲彭澤見稱更在誰家　─鄭谷恩門小諫雨中乞
菊栽─握蘭將滿歲栽菊伴吟詩老去慵趨世朝廻獨繞
籬逓香風細細澆綠水瀰瀰祇共山僧賞何當國士移
孤根深有託微雨正相宜更待金英發慿君插一枝
─宋錢惟演樞密王左丞宅新菊─賀燕翻飛地靈芳茂遂
時隂連桃李徑潤接鳳凰池夕照揮金葆輕風拂翠蕤
露珠清自沍煙素引還披西顥霜雖勁南榮暖更滋擷
芳多楚澤得地勝陶籬味可登蘭籍香應奪桂旗願公
長却老晏寢奉瓊巵　─楊億樞密王左丞宅新菊─中樞
多暇日小圃占秋光雕玉新成檻繁金乍泛觴陶籬侵
柳色羅宅掩蘭芳芝影連虚室萱叢接後堂傅巖猶借
雨庾嶺未飛霜溫樹偏分䕃芸籤亦鬬香交枝迷露井
墜葉㸃横塘桐錄知延壽千齡奉紫皇　─劉筠樞密王
左丞宅新菊─東閣留嘉客寒葩艶晩光秋風自蕭瑟台
座對熒煌麗奪䨇南價清含九畹香嵰山霜薦味太液
鵠分裳已助蜂成蜜還隨蟻泛觴俯臨揮艾綬佩服間
茰房節物傳荆俗詩情掩謝塘更期松偃蓋永奉太清
方　─李繼樞宻王左丞宅新菊─青規前席暇歸沐興何
長北第秋將晩東籬菊正芳幽叢霏薄霧桂色艶輕霜
已近黄金印兼臨白玉堂甘疑掩萍實秀肯讓芝房有
佞還應指無憂可要忘蘂浮丞相酒氣馥令君香好固
松椿壽仙經識祕方　─元何中移菊─僅得林間趣閒尋
菊本移人家深竹裏楓葉夕陽時汲井澆畦潤將鉏下
手遲䕶叢愁蘂損帶土怕根知毎被歸樵問深憐冷蝶
　　隨寒香生徑術幽事補灣碕斗柄西北落鴈聲霜露垂
　　裴回繞叢畔自笑可能癡
　　五言絶句─
御製九日對菊─不與繁花競寒苞晩更香數莖偏挺秀嘉爾
　傲風霜
　　增─唐陳叔逹詠菊─霜間開紫蔕露下發金英但令逢採
　　摘寧辭獨晩榮　─原─杜甫復愁─每恨陶彭澤無錢對菊
　　花如今九日至自覺酒須賒　─增─李端和張尹憶東籬
　　菊─傳書報劉尹何事憶陶家若為籬邊菊山中有此花
　　　─王建野菊─晩艶出荒籬冷香著秋水憶向山中見伴
　　蛩石壁裏　─姚合詠新菊─黄金色未足摘取且嘗新若
　　待重陽日何曾異衆人　─原─賈島對菊─九日不出門十
　　日見黄菊灼灼尚繁英美人無消息　─增─杜牧將赴湖
　　州留題亭菊─陶菊手自種楚蘭心有期遙知渡江日正
　　是擷芳時　─折菊─籬東菊徑深折得自孤吟雨中衣半
　　濕擁鼻自知心　─錢珝江行無題─叢菊生堤上此花長
後時有人還採掇何必在春期　晩菊遶江壘忽如開
古屏莫言時節過白日有餘馨　潯陽江畔菊應似古
來秋為問幽栖客吟時得酒不　─宋徐鉉詠菊─細麗披
金彩氛氲散逺馨汎杯頻奉賜緣解制頽齡　─梅堯臣
殘菊─零落黄金蘂雖枯不改香深叢隱孤秀猶得奉清
觴　─司馬光晩行後園見菊戲宜甫─野菊荒無數斑斑
初見花徑須求一醉試遣問東家　─原─楊萬里菊─味苦
誰能愛香含只自珍長將潭底水普供世間人　─朱子
菊─青蘂冒珍叢幽姿含曉露政爾破荒寒詎免傷遲暮
　─王十朋─佳節逢吹帽黄金染菊叢淵明何處飲三徑
冷香中　─增─金李俊民菊─色笑秋光淡香嫌酒力慳東
籬在何處客裏見南山　─明髙啓菊蹊─獨行林下路望
望南山暮無酒掇英嘗寒香已零露　─陳憲章題淵明
菊─籬下花堪把先生有酒不遙看白衣者不復問江州
　─對菊─淅淅西風至為秋未有涯江邊聊一醉信手得
黄花　春事歸桃李西風響未休長官三徑晩丞相一
　坡秋　天地花無數寒花色乃佳古詩拈未出除是長
　官來　─原─李夢陽─白鴈獨横秋黄花伴醉遊眼看風物
　換愁殺仲宣樓　─增─陳淳菊花─清霜下籬落佳色散花
　枝載詠南山句幽懐不自持　─原─于若瀛菊花─冷艶吐
　金英疎香入玉斚偏宜處士居不種朱門下　─增王榖
　祥菊─颯颯金風度嫣嫣秋色妍白衣還自至青女更相
　憐
　─六言絶句─増─明陳憲章周鎬送白菊乞詩─陶令黄金遶
　舎君家白玉滿園千古清風廬阜幾叢細雨江門　微
　醉不須酩酊半開莫待離披安得季芳與語相思欲寄
　一枝　白菊偏宜素髪青山只對蒼顔嚥罷秋香滿腹
　風吹不到長安
　
　
　
御定佩文齋廣羣芳譜卷五十
　欽定四庫全書
御定佩文齋廣羣芳譜卷五十一
　　花譜
　　　菊花四
　集藻七言絶句─増─唐白居易禁中九日對菊花酒憶元
　九賜酒盈杯誰共持宫花滿把獨相思相思只傍花邊
　立盡日吟君詠菊詩　─重陽席上賦白菊─滿園花菊鬱
　金黃中有孤叢色似霜還似今朝歌酒席白頭翁入少
　年塲　─原─元稹菊花秋叢遶舍似陶家遍繞籬邊日漸
　斜不是花中偏愛菊此花開盡更無花　増鮑溶暮秋
　與裴居晦宴因見採菊之作菊花低色過重陽似憶王
　孫白玉觴今日王孫好收採高天已下兩囘霜　─皮日
　休軍事院霜菊盛開因書一絶寄崔諫議金華千㸃曉
　霜凝獨對壺觴又不能已過重陽三十日至今猶自待
　王𢎞　崔璞酬霜菊見贈之什菊花開晩過秋風聞道
　芳香正滿叢爭奈病夫難强飲應湏速自召車公　─陸
龜蒙和崔諫議先輩霜菊紫莖芳艶照西風祗怕霜華
掠斷叢雖伴應劉還强酒路人終要識山公　─憶白菊
稚子書傳白菊開西成相滯未容廻月明階下窓紗薄
多少清香透入來　─司空圖華下對菊─清香裛露對高
齋泛酒偏能浣旅懷不似春風逞紅艶鏡前空墜玉人
釵　─白菊─莫惜西風又起来猶能婀娜傍池臺不辭暫
被霜寒挫舞袖招香即却囘　為報繁霜且莫催窮秋
湏到自低垂横拖長袖招人别只待春風却舞來　登
高可羨少年塲白菊堆邊鬢似霜益算更希沾上藥今
朝第七十重陽　原─鄭谷十日菊─節去蜂愁蝶不知曉
庭還遶折殘枝自緣今日人心别未必秋香一夜衰
増─鄭谷詠菊─王孫莫把比荆蒿九日枝枝近鬢毛露濕
秋香滿池岸由來不羨瓦松髙　日日池邊載酒行黃
昬猶自繞黃英重陽過後頻來此甚覺多情勝薄情
韓偓和吳子華侍郎令狐昭化舍人歎白菊衰謝之絶
正憐香雪披千片勿訝殘霞覆一叢還似妖姬長年後
酒酣䨇臉却微紅　─韋莊庭前菊─為憶長安爛漫開我
今移爾滿庭栽紅蘭莫笑青青色曾向龍山泛酒來
宋韓丕詠菊─冷淡花枝寂寞闌只緣開晩少人看若教
總似陶潛眼肯向芳春艶牡丹　─王禹偁池邊菊─緣池
繞逕幾千栽準擬登高泛酒杯未到重陽歸闕去金英
寂寞為誰開　─韓琦重九菊未盛開席上偶成─重九開
樽節未寒黃花初發葉皆單待看旬日金鈴綻剰得東
籬一醉懽　─閱古堂前植菊二本九月十八日花猶未
開因以小詩嘲之─只趁重陽選菊栽當欄殊不及時開
風霜日𦂳猶何待甚得迎春見識來　─原─歐陽修菊─共
坐欄邉日欲斜更將金蕊泛流霞欲知却老延齡藥百
草摧時始見花　─增─王安石城東寺菊─黃花漠漠弄秋
暉無數蜜蜂花上飛不忍獨醒孤爾去慇勤為折一枝
歸　─詠菊─補落迦山傳得種閻浮檀水染成花光明一
室真金色復似毗耶長者家　院落深深數菊叢緣花
錯莫兩三峯密房歲晩能多少酒盞重陽自不供　─蘇
軾趙昌寒菊─輕肌弱骨散幽葩真是青帬兩髻丫便有
佳名配黃菊應緣霜後苦無花　─蘇轍五月園夫獻紅
菊二絶句─黄花九月傲清霜百草滿園無此香紅紫無
端盗名字試尋本草細商量　南陽白菊有竒功潭
居人多老翁葉似皤蒿莖似棘未宜放入酒杯中─原
黄庭堅─誰將陶令黃金菊幻作酴醿白玉花小草真成
有風味東園添我老生涯　呂園未肎輕沽我且寄田
家砌下栽他日秋光媚重九清香知是故人來　─韓駒
九日東籬採菊英白衣遥見眼能明而今自有杯中物
一叚風流可得成　─増─呂本中謝送菊─經旬霖雨足莓
苔忽喜䨇盆送菊來已似風霜憔悴損主人云是待晴
開　─范成大菊樓─東籬秋色照疎蕪挽結高花不用扶
淨洗西風塵土面來看金碧萬浮圖　─重陽不見菊二
絶─節物今年事事遲小春全未到東籬可憐短髪空欹
㡌欠了黃花一兩枝　冷蕊蕭疎蝶懶飛商量何日是
花時重陽過後開無害只恐先生不賦詩　重陽後菊
花二首寂寞東籬濕露華依前金靨照泥沙世情兒女
無高韻只看重陽一日花　過了重陽菊又新酒徒詩
客斷知聞恰如退士懸車後勢利交親不到門─陸游
九月十二折菊─黃菊芬芳絶世竒重陽錯把配萸枝開
遲愈見凌霜操堪笑兒童道過時　─新菊─已過重陽十
日期菊叢初破兩三枝自憐短鬢蕭蕭白不似黃花驛
裏時　─枯菊─翠羽金錢夢已闌空餘殘蕊抱枝乾紛紛
輕薄随流水莫與桃花一様看　積雪嚴霜轉眼空春
囘無處不春風欲知造物無窮妙但看萱根與菊叢
嚴州多菊然率過重陽方開或舉東坡先生菊花開時
即重陽之語余謂此猶是未忘重陽者恐此花不肎也
戲作一絶無人喚醒賦歸翁滿把清香誰與同但辦對
花頻舉酒莫横重九在胸中　─楊萬里詠菊─物性從來
各一家誰貪寒瘦厭年華菊花自擇風霜國不是春光
外菊花　─黄菊─鶯様黃裳錢様栽冷霜凉露濺秋埃比
他紅紫開差晩時節來時畢竟開　─陳傅良沈仲一送
菊自言封植之勞欲得詩為報為賦三絶─東籬何在菊
年年菊視陶詩竟孰賢未必縁詩花更好莫將詩與萬
人傳　霜螯風味小槽春新様宫衣試麴塵一段秋光
誰領此芙蓉凡子桂陳人　愁乾手自撘連筒苦雨丁
丁􁂳小蓬乞得花開急催客明朝恐已著霜紅　─高翥
菊花四首─白白黄黄自歲寒詩翁但作菊花看牡丹茉
莉非吾事自是時人被眼瞞　親向東籬手自栽夕陽
小徑重徘徊花應得似人乖角過了重陽爛漫開　愛
花千古說淵明肎把秋光不似春我重此花全晩節賸
栽三徑伴閑身　新分菊本自鉏山手縛枯藤作矮欄
比似著書空用力種花猶得一年看　─原─劉克莊菊─羞
與春花艶冶同殷勤培溉待西風不湏牽引淵明比隨
分籬邉要幾叢　─翁浩堂─秋風兩度身為客已見重陽
未到家村酒不堪供節事祗將青眼看黄花　─趙信菴
城荒落葉風颼颼淮水茫茫古渡頭白首不堪行樂地
黄花㸃㸃是離愁　落托山園載酒來江梅含雪倚春
臺菊花無藉秋光老猶自離披帶雨開　黄花照眼又
經秋山自青青江自流多謝龍頭鰲禁客年年把酒對
江樓　─增─朱淑真黃花─土花能白又能紅晩節由能愛
此工寧可抱香枝上老不隨黃葉舞秋風　─金宋九嘉
酴醿風味醺人醉著莫東籬愛酒翁一夜金英全換骨
冷香晴雪滿秋風　─段克巳菊花霜─風簾斜揭玉鈎欄
端正樓高燭影殘宿酒困人梳洗嬾從教殘粉涴金鈿
　─段成已菊花霜─六宮試手學梅妝曾見飛英㸃額旁
香粉嚼餘濃不散唾花誤染縷金裳　─李俊民野菊─風
露叢中取次芳愁邊過却幾重陽秋光到處多無主不
是閑花不肎香　─晩菊集句─白露寒花自繞籬(羊士/諤)從
他桃李笑開遲(冉宗/敏)一年秋色吟中過(沈/彬)門外重陽過
不知(僧齊/已)　─元許有孚遶隄種菊─酒熟同招隱士看饑
來忍把落英餐春風無限閑桃李不似黃花耐歲寒
明高啓九月八日對菊─預向籬邉把一杯黄花多意已
能開不憂風雨明朝阻懶逐時人鬭折來　─袁凱已未
九日對菊大醉戲作─老夫愛此黄金蕊兒子湏將白酒
賖直到殘陽下天去更添燈火照欹斜　─李東陽菊花
寒影蕭蕭照墨池西園晩色正相宜蒼顔黑髪秋風裏
應是陶翁半醉時　─題戴文進畫菊─黄花開滿院前坡
醉殺西江計汝和忽見錢塘著色畫不知秋色較誰多
　─陳憲章對菊─餐香誰亦到湘濱西埯東籬濫一巾去
歲金英曾照我今年玉蕊又驚人　秋英如雪照沙濱
扳折湏防小侍巾曲檻兩頭門盡掩先生原是惜花人
　日日狂歌菊澗濱花神應識玉臺巾西風為掃繁華
去不遣紅芳近老人　花舫誰撐緑渚濱道人醉脫碧
方巾東籬不飲江州酒彭澤當年未盡人　扁舟何處
剡溪濱夜半歸來雪滿巾爭似一瓢秋菊伴漆園風暖
蝶疑人　我貌不如蘇穎濱秋風華髪已盈巾有錢不
買重陽醉籬下黄花也笑人　─謝九江惠菊─誰將此菊
種江濵物色當年漉酒巾若道淵明今我是清香還屬
隔江人　紫菊移來紫水濱白頭對著白綸巾花前酌
酒笑未足酒後簮花笑殺人　故根迢逓九江濵歲晩
相看此道巾不用詩流强分别種花人是賞花人　鶴
袖披翻野水濱黄花簮破小烏巾腰間我有坡翁帶解
與西鄰賣酒人　次韻李子長寒菊─四尺霜莖一寸葩
幽香何只暗浮了借令歲晩無人見不做人間九日花
　水北一叢含數葩梅梢寒月過籬了茅茨可僦從人
愛不賣廬山半畝花　─五月菊─露飲霜餐不記秋黄花
三昧室中求區區形色多相似爭得先生為㸃頭　小
變春紅作淡裝山亭初見一枝黃醉中忽眩東籬眼起
視金錢著屐忙　二頃南風秫正青督郵未到長官亭
眼前雖有黄花在不與陶公管醉醒　─正月菊─春到東
籬花亦知紅桃白李更當時東風自領芳菲去也為秋
香作意吹　廬阜高歌九日杯盡將秋意放花開誰教
也向東風裏㸃破千紅萬紫堆　─對菊─因花催酒酒催
詩詩酒平生兩不虧秋到若無詩與酒菊花元似不曾
知　菊逕旁通水背村秋光蕩漾短籬門與儂别様何
裝㸃笑插金英滿鬢根　映山映水兩三叢移上山亭
愛殺儂千古冷香吹不斷長官頭上㡌簷風　─沈周菊
秋滿籬根始見花却從冷淡遇繁華西風門逕含香在
除却陶家到我家　─魏時敏賞菊─短籬疎雨正離披淡
白深紅朶朶宜自計老年才思减重陽過後不題詩
原─張本─花上清光花下隂素娥惜此萬黄金一杯寒露
三更後誰信幽人更苦心　─靳貴─盈盈宫額半塗黄不
減花前舊様妝笑殺阿嬌金屋貯香衾寒怯夜來霜
越孃初試素羅裳愛向秋風學靚妝一夜不勝瓊佩冷
晩香亭館有新霜　─戴君恩─芳叢曄曄殿秋光嬌倚西
風學道妝一自義熙人去後冷煙疎雨幾重陽　─申時
行─冷艶疎枝擢素秋結茅相對轉清幽摘來自喜簮蓬
髩只恐黄花笑白頭　─于若瀛黄花應不插朱門自合
移根老瓦盆露委烟斜看不足呼兒長夜倒芳尊　─陸
氏澹雲微雨暮秋天為愛黄花帶晩烟聞說名園千百
種願分秋色到籬邉
詩散句─増─晉陶潛─我屋南窓下今生幾叢菊　─唐孟浩
然─誰采籬下菊應閑池上樓　─李白─手持一枝菊調笑
二千石　時過菊潭上摘此黄金花　因招白衣人笑
酌黄金花　攜壺酌流觴搴菊汎寒榮　─原─杜甫─愁眼
看霜露寒城菊自花　羮煮秋蓴滑杯迎露菊新　─増
杜甫晩來高興處揺蕩菊花期　庭前有白露暗滿菊
花團　坐開桑落酒來把菊花枝　寒花開已盡菊蕊
獨盈枝　小驛香醪嫩重巖細菊斑　是節東籬菊紛
披為誰秀　采采黄金花何由滿衣袖　─韓愈─野晴山
簇簇霜曉菊鮮鮮　霜風破佳菊嘉節廹吹㡌　鮮鮮
霜中菊既晩何用好　楥菊茂新芳逕蘭消晩馤　─白
居易─籬菊黄金合窓筠緑玉稠　─僧皎然─九日山僧院
東籬菊也黄　─宋蘇洵─粲粲秋菊早卓為霜中英　─司
馬光─菊蕊如排粟青青見葉心　─陸游─英英籬下菊秀
色獨滿枝　─原─吳潛粲粲黄金裾亭亭白玉膚　─王潛
齋─輕霜臨菊月細雨似梅天　─増─金吳激─憶看霜菊艶
不放酒杯乾　─明沈周─千古陶彭澤籬邊有此花　─何
景明─露蕊凄凄放風枝裊裊低　原─唐杜甫─苦遭白髪
不相放羞見黄花無數新　─増─杜甫─籬邊老却陶潛菊
江上徒逢袁紹杯　─韓愈─墻根菊花好沽酒錢帛縱空
衣可凖　─白居易─黄菊繁時好客到碧雲合處佳人來
　─杜牧─别後東籬數枝菊不知閒醉與誰同　─宋梅堯
臣─黄金碎翦千萬層小樹婆娑嘉趣足　─周必大─陶令
思歸未得歸黃花想見繞東籬　─陸游─荒庭落葉不可
掃惟有叢菊爭先開　身閑亦未全無事檢校黄花幾
樹開　─楊萬里菜子已抽蝴蝶翅菊花猶著鬰金裳
原─徐似道─牢裹烏紗莫吹却免教白髪見黃花─增─祝
穆─黄花自與淵明别不見閑人直到今　─徐集孫─莫言
滿眼無知已耐久黄花是故人　─湛道山─想得東籬黃
已徧到家及取未凋零　─黃溪雲─白衣不到東籬伴吟
得黄花滿口香　─沈唯齋─不因彭澤休官去未必黄花
得許香　─吳荆谿─問花何事人偏愛曾遇淵明把玩來
　─原─張芸窓─猶作霓裳舞妖態零紅墮粉濕秋痕　─王
滄灣─秋風為我語籬菊且耐寒香伴白雲　─増─金王良
臣─月過初三半梳玉菊迎重九滿籬金　─路鐸─貞姿佳
菊秋霜裏真意南山夕鳥邊　─元馬臻─東籬滿地金錢
菊多謝西風為翦裁　─原─無名氏─眼前景物年年别只
有黄花似故人　不許秋風常管束競隨春卉鬭芳菲
　似嫌九月清霜重亦對三春麗日開　─增─晉張協─寒
花發黃采　─謝惠連─白露滋園菊　─江淹─時菊耀巖阿
　─周明帝─霜潭漬晩菊　─庾信─菊寒花正合　圓珠墜
晩菊　山枯菊轉芳　─唐太宗─岸菊初含蕊　花生圓
菊蕊　─原─徳宗─芳菊舒金英　─郭元振─延年菊花酒
趙彦昭─紫菊宜新壽　─增─王績─山菊秋自香　秋杯浸
菊花　─王維─陶潛菊盈把　─儲光羲─東籬摘芳菊　─原
李白─黄花催逸興　─杜甫─雨荒深院菊　異方初艶菊
　輕露棲叢菊　菊蕊凄疎放　─增─白居易─叢香近菊
籬　蕊拆金英菊　─李嘉祐─驚寒菊半黄　─姚合─西風
菊漸芳　霜落菊滿地　─許渾─菊艶含秋水　寒菊帶
霜甘　─朱慶餘─潭靜菊花秋　─林寛─微陽菊半畦　─薛
逢─持杯店菊黄　─韓偓─山菊向陽花─原─魚𤣥機─嫩菊
含新彩　─增─宋王安石─沾裳菊露濃　─蘇軾─金菊亂如
沸　─孫覿種芳茹秋菊　─陸游─買菊穿苔種　菊花寒
更香　─金高士談─寒菊過時花　─元好問─菊潭秋花滿
　─元蕭國寳霜菊間青黃　─袁桷─僧分墨菊芽　菊鑄
玉巑岏　─宋无─紫菊染巾香　─黄庚─菊殘如倦客　─原
漢武帝─蘭有馨兮菊有芳　─増─唐嚴武─籬外黃花菊對
誰　─白居易─遶籬新菊為誰黄　露菊新花一半黄
許渾─秋摘黃花釀酒濃　─來鵬─菊花村晩雁來天　─羅
隱─黄菊倚風催酒熟　─韋莊─紫菊亂開連井合　─宋韓
琦─金鈴千朶菊爭開　─王安石─鮮鮮細菊霜前蕊　─歐
陽修─野逕冷香黃菊秀　─蘇軾─菊殘猶有傲霜枝　─孫
覿─行穿野菊布黃金　─戴昺─一陣微風野菊香　─金蔡
珪─露華應到菊花團　高士談露蒙甘菊細莖紫　─祝
簡─菊著黃花旋旋開　─史肅─野性黃花無賴香─趙元
菊花雨似人情冷　─麻九疇─一雨初晴菊瘁花　─元葉
顒─黄菊飄香蜨滿枝　嫩菊半開香未老　西風細雨
黃花痩
詞─増─宋張鎡如夢令─野菊亭亭爭秀閒伴露荷風桞淺
碧小開花誰摘誰看誰嗅知否知否不入東籬杯酒
劉克莊好事近─秋色到東籬一種露紅先占應念金英
冷淡摘臙脂濃染　依稀十月小桃花霜蕊破霞臉何
事淵明風致却十分妖艶　─朱翌朝中措─玉臺金盞對
炎光全似去年香有意莊嚴端午不應忘却重陽　菖
蒲九葉金英滿把同泛瑶觴舊日東籬陶令北窓正臥
羲皇　─方岳一落索─瘦得黄花能小一簾香杳東籬雲
冷正愁予猶幸是西風少　葉下亭臯渺渺秋何為者
無錢持蟹對黄花又孤負重陽也　─原─歐陽修少年遊
去年秋晩此園中攜手玩芳叢拈花嗅蕊惱烟撩霧沉
醉倚西風　今年重對芳叢處追徃事又成空敲遍欄
干向人無語惆悵滿枝紅　─張孝祥鷓鴣天─一種濃華
别様妝留連春色到秋光解將天上千年艶翻作人間
九月黄　凝薄霧傲繁霜東籬恰似武陵鄉有時醉眼
偷相顧錯認陶潛作阮郎　─黃庭堅鷓鴣天─黃菊枝頭
破曉寒人生莫放酒杯乾風前横篴斜吹雨醉裏簪花
倒著冠　身健在且加餐舞裙歌扇盡清歡黃花白髪
相牽挽付與傍人冷眼看　─南鄉子─黄菊滿東籬與客
攜壺上翠微已是有花兼有酒良期不用登臨怨落暉
　滿酌不湏辭莫待無花空折枝寂寞酒醒人散後堪
悲節去花愁蝶不知　─盧祖臯鵲橋仙─寒叢弄日寶鈿
承露籬落亭亭相倚當年彭澤未歸來料獨抱幽香一
世　疎風冷雨淡烟殘照日日重陽天氣㡌簷已是半
欹斜問甕裏新篘熟未　─晏幾道破陣子憶得去年今
日黄花正滿東籬曾與主人臨小檻共折香英泛酒巵
長條插髩垂　人貌不應遷换珍叢又覩芳菲重把一
尊尋舊徑可惜光隂去似飛風高露冷時　─増─歐陽修
漁家傲─九日歡遊何處好黄花萬蕊雕欄遶通體清香
無俗調天氣好烟滋露結功多少　日脚清寒高下照
寶釘密綴圓斜小落葉西園風嫋嫋催秋老叢邊莫厭
金樽倒　─又─青女霜前催得綻金鈿亂散枝頭遍落㡌
臺高開綺宴芳尊滿挼花吹在流霞面　桃李三春雖
可羨鶯來蝶去芳心亂爭似仙潭秋水岸香不斷年年
自作茱萸伴　─又─露裛嬌黃風擺翠人間晩秀非無意
仙格淡妝天與麗誰可比女真裝束真相似　筵上佳
人牽翠袂纖纖玉手挼新蕊美酒一杯花影膩邀客醉
紅瓊共作熏熏媚　─僧仲殊驀山溪─年芳已逺凉夏疎
疎雨菊占此時開背佳期清秋何處滴成金豆彈破栗
文圓臨水檻倚風亭全勝東籬暮　茱茰未結誰是多
情侣菖葉與葵花也相饒也相羞妬主人著意何必念
登高浮酒面解煩襟消盡當筵暑　─原─柳永受恩深─雅
致裝庭宇黃花開淡佇細香明艶盡天助與秀色堪餐
向曉自有真珠露剛被金錢妬擬買秋天容易獨歩
粉蝶無情蜂已去要上金樽惟有詩人曾許待宴賞重
陽恁時盡把芳心吐陶令經囘顧免顦顇東籬冷烟疎
雨　─陳亮秋蘭香─未老金莖些子正氣東籬淡薄齊芳
分頭添様白同局幾般黄向閑處湏一一排行淺深饒
間新妝那陶令漉他誰酒趁醒消詳　况是此花開後
便蝶戀無花管甚蜂忙你從今采却蜜成房秋英試商
量多少為誰甜得清凉待說破長生真訣要飽風霜
劉克莊念奴嬌─老夫白髪尚兒戲廢圃一番料理餐飲
落英并墜露重把離騷拈起冷艶幽香深黄淺白占斷
西風裏飛來䨇蝶繞叢欲去還止　嘗試銓次羣芳梅
花差可伯仲之間耳佛說諸天金世界未必莊嚴如此
尚友靈均定交元亮結好天隨子籬邊坡下一杯聊泛
霜蕊
别錄─増─唐書韋綬傳─綬感心疾罷還第九月九日帝為
黃菊歌顧左右曰何可不示韋綬即遣使持往綬遽奉
和附使進帝曰為文不已豈頤養耶敕曰自今勿復爾
　─抱朴子─劉生丹法用白菊汁連樗汁和丹蒸之服一
年壽五百歲　菊花與薏苡花相似直以甘苦别之耳
菊甘而薏苦諺所謂苦如薏者也　─清異錄─廣陵法曹
宋龜造縷子膾其法用鯽魚肉鯉魚子以碧筒或菊苖
為首　─老學庵筆記─遼相李儼作黄菊賦獻其主耶律
洪基洪基作詩題其後以賜之云昨日得卿黄菊賦碎
翦金英填作句袖中猶覺有餘香冷落西風吹不去
原─夷堅志─成都府學有神曰菊花仙相傳為漢宫女諸
生求名者往祈影響神必明告仙為漢宮女葢在漢宮
飲菊花酒者或云成都府漢文翁石室壁間畫一婦人
手持菊花前對一猴號菊花娘子大比之歲士人多乞
夢頗有靈異　亳社吉祥僧刹有僧誦華嚴大典忽一
紫兎自至馴伏不去隨僧起坐聽經坐禪惟餐菊花飲
清泉僧呼菊道人　─製用─仙經─重五日採白菊莖常服
令頭不白　九月九日取菊花末水服二錢治酒醉不
醒臨飲服方寸匕令人不醉　王子喬變白增年方用
甘菊三月上寅日采苖曰玉英六月上寅日采葉曰容
成九月上寅日采花曰金精十二月上寅日采根莖曰
長生並隂乾百日等分成日合搗千杵為末每酒服一
錢匕蜜丸桐子大酒服七丸三百日身體輕潤一年髪
白變黑二年齒落再生五年八十歲老人變為兒童
乗露摘取甘菊去枝梗用淨瓦礶下安白梅一二個放
花朶至平口又加白梅將鹽滷汁澆滿浸過花朶以石
子壓之密封收藏至明年六七月取花一枝用淨水洗
去鹽味同茶末入椀注熱滚湯則茶味愈清而香藹絶
勝伴茶收藏不若此法　或用淨花拌糖霜搗成膏餅
食亦甚清雅　或用甘菊曬乾密封收藏間取一撮如
烹茶法烹之謂之菊湯暑月大能消渴每煮酒一瓶入
甘菊五六朶封嚴乆愈香清花不可多多則味苦或旋
採細看心内無蟲者捻碎冲酒服亦妙　聖惠方云九
月九日取甘菊花曬乾為末每糯米一斗蒸熟入花末
五兩加細麫麯搜拌如常造酒法候熟澄清收藏每服
一二盞能治頭風頭旋眩暈　醫工或知忌野菊而並
不識甘菊往往求盆盎中殘朶而用之夫華盛者實衰
開殘者氣散是尚可以為藥乎甘菊香烈雖能燥濕袪
風亦能助火泄氣宜酌而用之變白延年之說不可貪
也以菊作枕者頭痛至不可救徳善譜有戒　─増─花史
千金方九月九日菊花末臨飲服方寸匕圭飲酒令人
不醉鄭景龍續宋百家詩云本朝孫志舉有訪王主簿
同泛菊茶詩云妍暖春風蕩物華初囘午夢頗思茶難
尋北苑浮香雪且就東籬擷嫩芽　洪景嚴遵和弟景
盧邁月臺詩云築臺結閣兩爭華便覺流涎滿麴車戸
小難禁竹葉酒睡多湏藉菊苖茶　唐釋皎然有九日
與陸處士羽飲茶詩云九日山僧院東籬菊也黃俗人
多汎酒誰解助茶香陸放翁冬夜與溥菴主說川食詩
何時一飽與子同更煎土茗浮甘菊人或有以菊花磨
細入于茶中啜之者　文保雍菊譜中有小甘菊詩莖
細花黄葉又纖清香濃烈味還甘袪風偏重山泉漬自
古南陽有菊潭此詩得於陳元靚歲時廣記然所謂保
雍之譜恨末之識也　治地種菊之處湏在向陽高原
宜隂宜日風雨可到之所四傍設籬遮䕶圃内開作幾
埂每埂置花幾缸缸之相去一尺五六寸僅容一人往
來澆灌捕蟲缸下用磚石砌起以便走水傍設一小所
以藏各色器具待花開移賞之後收根原藏此圃庻根
苖不失而闗防有地　─儲種─花謝後即翦去上簳止留
近根三五寸每缸插籌記認名色或于缸邊記號亦可
翦處用泥封口移至向陽處曬之土白燥時將肥水澆
一二次天將大雪用亂穰草覆之以避凍損宜稀葢不
可過密密則苖黃又法以礱糠燒灰覆之可避寒氣天
日晴和用糞搪掗菊本四邊勿著根春苖自旺交立春
糞即少用有他處討來名花根接者明年花開必變即
以原花枝梗横埋肥地中每節自然出苖收起近中簳
者則花本不變可得真種立春後天尚寒且不可輕動
仍用草䕶其本則新秧早發壯大至二月内冰雪半消
方可撤去覆草遇奇種宜於秋雨梅雨二時修下肥梗
插在肥隂之地加意培養亦可傳種　─種子─秋菊枯後
將枯花堆放腴土上令畧著土不必埋時以肥沃之明
年春初自然出苖收種其花色多變或黃或白或紅紫
更變至有變出人所不識名者甚為竒絶　─分秧─春分
至榖雨節内看天氣晴明地土滋潤將舊收花本四圍
掘出總根輕輕擊開勿損苖芽根鬚擇肥苖單莖不拘
根鬚多少如在原本上者湏近原本有節處分以其節
中生根方旺也秧根多鬚而土中之莖黄白色者謂之
老鬚少而純白者謂之嫩鬚老可分嫩不可分有秃白
根者亦可種活但要去其根上浮起白翳一層以乾潤
土種之不可雨中分種令濕泥著根則花不茂土湏鉏
鬆不可甚肥肥則籠菊頭而不發湏令浄去宿土恐有
蟲子之害其地比平地高尺許每尺餘栽一株每穴加
糞一杓搪掗如法方可搬秧植之四圍餘土鋤爬壅根
高如饅頭様令易㵼水菊根惡水水多必爛周圍留深
溝泄水但雨過不拘何月務將溝中水疎通流别處不
分在地在盆即以酵熟乾土壅根或用篾箍瓦作盆埋
地令一半入土内使地氣相接水不停積雨過便於上
盆不傷根不泄元氣大笑及佛頂御愛黄至榖雨時以
其枝插於肥地即活至秋亦著花豫章菊多佳者問之
園丁云每歲以上已前後數日分種失時則花少而葉
多如不分置他處非惟叢不繁茂往往一根數幹一幹
之花各自别様所以命名不同菊開過以茅草裹之得
春氣則其舊年柯葉復青漸長成樹但次年不著花第
二年則接續著花仍不畏霜─登盆─立夏時菊苖長盛
將上盆先數日不可澆灌令其堅老上盆則耐日色每
起根上多帶土先將肥土倒鬆填二三分于盆加濃糞
一杓後搬菊秧植之再將前土填滿亦如饅頭様種後
必隔一日早用河水澆之又要搭棚遮避日色遇雨露
揭去如久雨將盆移簷下長高尺許方可用肥仍以紅
油細竹插傍用細㯶寛縛以防風雨摧折竹用油可避
菊虎用㯶耐風日凡要菊盛花大更無别法只是十一
月大小雪中分盆邊旺苖栽之如未發苖有青葉頭白
芽者種之遮霜雪要見日色開春花自盛─澆灌─初種
時澆水後得大日色曬三四日候天色晴燥早晩用河
蕩水澆一次澆時湏用盆緩緩澆透不透恐下邊土熱
葉即發黄天雨不必澆既活長至六七寸長方將宿糞
一杓水一桶和匀澆一次隔日又一次澆時湏在雨過
後一日若晴久土燥不可澆肥亦不可澆在花根邉令
根傷損先將缸内土四邊掘壅根上如高阜様肥灌四
周低處量看枝葉緑色深翠即止大約瘦者多澆肥者
少澆否則令蕊籠閉青葉勝交芒種節後黄梅久極易
傷根大雨時行尤為難看梅天但遇大雨一歇便澆湏
少冷糞以扶植之否則無故自瘁若厭澆糞用糞泥於
根邊週圍堆壅半寸再雨濕泥功倍於糞且不壞葉六
七月内不可用糞用則枝葉皆蛀每晨用河水澆灌若
有撏雞鵝毛水停積作冷清或浸蠶沙清水時常澆之
尤妙尤湏蓄土以備封培其根復生其本益固自此以
後不可澆肥芒種後如苖瘦者止用汙泥水隔三五日
一澆以天色晴雨為則六月大暑中每早止用河水澆
此月天熱糞燥用糞則傷菊此後至花蕊發如黄豆大
方澆清淡糞水一二次花將放時又澆肥一次則花開
豐艶可觀此花大率惡水水多則有蟲傷濕爛之患紫
金鈴一種忌肥喜隂又不可見水宜大樹下隂處種之
畧見日影常令肥潤而已不可令中間頭長腦頭一起
即搯一段根下亂頭不可去待亂枝茂根瘦即花盛此
種及蜜芍藥金芍藥銀芍藥不宜見糞惟沃以汙泥稀
水紫線盤不宜見肥金鈴一種絶妙極難活但置隂處
多見水不見肥東籬品彚云澆花以噴壺噴之最良
惜花─秋時有狂風驟雨每本再揀堅直籬竹綁定用莎
草從根縛二三節勿令揺動傷殘菊性畏熱湏傍高籬
大樹以避日色花開盛大不可置之日曬雨濯湏放隂
處以待夜露天寒有霜移置屋下根縛紙條就盞引水
使根長潤而不傷水則花久可觀葉秀可愛黃梅雨久
花根浸爛花葉將萎即㧞起翦去爛鬚止留直根重插
平濕土内如插花法既可留種亦可有花─䕶葉─養花
易養葉難凡根有枯葉不可摘去去則氣泄其葉自下
而上逐漸黃矣根邉用碎瓦或花葢密葢防雨濺泥汚
葉或礱糠螺殻亦可葉有泥以清水洗淨各月皆然澆
糞澆水慎勿令著葉一著葉隨即黃落欲葉青茂時以
韭汁澆根沙缸下用大磚墊高缸底以走積雨則葉不
損如此䕶之則枝葉翠茂清晨葉帶露甚脆一觸則落
一法以稻草翦作尺許分開縛在四圍根上去根四五
寸許周圍分撤如簔衣葢泥亦是䕶葉一法四五月大
雨脚葉易壞湏設棚遮葢　芟蕊長高尺許芒種節中
每枝逐葉上近幹處生出眼一一搯去此眼不搯便生
附枝搯時切湏輕手左手䨇指拈梗右手指甲搯蕊勿
猛摘猛放葢菊葉甚脆畧一觸即墮矣至結蕊時每株
頂心上留一蕊餘則剔去如蕊細用針挑其逐節間或
先搯眼不盡至此時又結蕊亦盡去之隨加土平缸庶
一枝之力盡歸一蕊開花尤大可徑三四寸惟甘菊寒
菊獨梗而有千頭不可去立秋後不論枝長短並不可
損蕊至黄豆大隔二三日澆肥一次則花大色濃至霜
降花大發矣中有早晩不同開早者先移賞玩後開者
又作一番其間不開放并零落者存之作本如欲蕊多
至春苖尺許時掇去其顛數日則岐出兩枝又掇之每
掇益岐至秋則一幹所出數百千朶婆娑團圞如車葢
熏籠人力勤土又膏沃花亦為之屢變菊之本性有易
高者醉西施之類是也有原低者紫芍藥之類是也欲
其低摘正頭欲其高摘傍頭庶無過不及之患　─壓插
五月梅雨時將摘下肥壯小枝長三五寸者齊節邊截
取插入肥腴土内約寸半許以泥埋過節為止以其節
能出根故耳移置隂處或用箔簟遮䕶令不見日頻以
水澆間用肥水待至盈尺畧見日影至中秋不必遮藏
與種菊同開但花畧小耳可移盆中置几上清玩插大
芋頭内埋土中亦佳此根收起來年發苖更旺凡菊開
花時有苖頭近梗搯下以汚泥猪糞釀肥下花苖頭在
内上葢鬆泥此苖即活冬間分得芽頭湏用猪糞釀泥
種之凡壅花以頭垢不生莠蟲欲其淨則澆壅捨肥糞
而用河泥紫金鈴及蜜芍藥紫牡丹白牡丹秋牡丹金
寶相銀寶相紫寶相金邊紫鈴難栽宜多插　─栽接─四
月間梅雨時將賤菊本幹肥大者截去苗頭近根止留
數寸將他色菊苗頭截下以利刀披削如鴨嘴様將前
去苖頭本上以利刀劈開僅可容苗頭削枝插落即用
麻線縛定以汚泥塗之再以紙箬包裹至活方去則一
本可容三色且至深秋接頭長完無痕可見　─釀土─種
菊土力最要埴壤黃壤赤壤為上沙壤磧壤黑壤次之
俱在每歲秋冬擇高阜肥地將土挑起潑以濃糞篩過
雜以雞鵝糞壤令肥用草薦葢之勿令泄氣正二月内
再酵數次候至分菊時仍以細篩篩過用蚌殻搬入盆
内五六寸許栽菊遇雨過根露覆以肥土可收雨澤不
使根爛菊喜新土大率每年換土分種若舊土恐力不
厚花發瘦小初種土培十分之四至黃梅前三二日再
培土三分雨後淋去再宜封培至蕊發如菉豆大搯後
又培土二分以時消息又一法以肥鬆土用細篩篩入
甑蒸二三沸取起倒出曬乾入盆植菊能殺蟲無侵蝕
之患　─蓄水─蓄水之法花傍四角設四缸一蓄糞水一
蓄汙肥水二蓄河水雨水澆花河水雨水為上洗鮮肉
退雞鵝毛水繅絲湯俱佳釀雞鵝毛水法用缸盛貯投
韭菜一把或枇杷核則毛盡爛一云先時以死蟹釀水
澆花不生莠蟲又能肥花用糞各有次序一次糞二水
八越半旬第二次糞三水七再越半月第三次糞水相
半又越半旬第四次糞七水三第五次全糞可也救花
大肥用野芥菜子滿缸下之以减其力臘月内掘地埋
缸積濃糞上葢板填土密固至春渣滓融化止存清水
名曰金汁五六月菊黄萎用此澆之足以囘生且開花
肥潤　─捕蟲─初種時長至五六寸即有黒小地蠶嚙根
早晩宜看除之又生一種細蟲穿葉惟見白頭縈廻可
用針刺死之立夏至小滿四五月中防麻雀折枝作窠
雨過後或生青寸白蟲食腦葉或生如虱黒莠蟲以指
彈梗去之時常湏看芒種後四五月時有黒殻蟲似螢
火肚下黃色尾上二鉗名曰菊牛又名菊虎或清晨或
將暮或雨過晴時忽來傷葉可疾尋殺之此蟲飛極快
遲則不及若花頭垂軟即看四圍鉗處用指甲摘去過
傷處一二寸免致傷此一本此蟲一嚙即生子梗上變
作蛀蟲從損處劈開中有小蟲可撚殺之黃梅雨中濕
熱時候葉底生蟲名象幹蟲青色如蠶食葉上半月在
葉根之上幹下半月在葉根之下幹破幹取之旋以紙
撚縛住常以水潤之花亦無恙至六七月雨過時又生
細細青綿蟲食頭此蟲極難尋見可先看葉下有蟲糞
如沙泥即蟲生處覓去之高僅三尺許摘苗之後小暑
至秋分時常要看節邉蛀孔有蟲在内用針或鐵線插
入孔上半月向上搜下半月向下搜蟲死即好枝上生
蠏蟲用桐油圍根上蟲自死癃頭者曰菊蟻以鱉甲置
旁引出棄之瘠枝者曰黑蚰以麻裹筋頭輕捋去之無
故葉黃色憔悴土内必有蠐螬或蚯蚓食根可用鐵鈎
㧓開根下土泥尋蟲殺之或以石灰水灌過以河水解
之喜蛛侵腦當去其絲又防節眼内生蟲亦以鐵絲搜
殺之蕊將發頭或蕊腦已發上生黑青莠蟲可用棕刷
拂去間用茅灰摻蟲或以魚腥水灑之或將洗鮮魚水
或死蟹水灑之葉上或種韭薤蔥蒜于菊根傍皆去蟲
法也常要除去蜒蚰則苗葉可免傷害　菊無染色藍
墨二色傳有染法湏先多種一捧雪銀芍藥月下白三
種花蕊將開用金墨研濃下油一二㸃或和以乳汁用
牙刷濺墨剉入蕊心待露過夜次早又染凡三四遍則
花墨色藍用新收青綿夜至露中候濕次早絞綿色水
滴蕊中心開時花作藍色一法用磠砂一二釐入水用
五色顔料俱可染花極易入瓣但花不耐久即便凋萎
真賞者不取或於九月收霜貯瓶埋之土中菊有含蕊
調色㸃之透變各色或取黃白二色各披半邉用麻紥
合所開花朶半白半黄如欲催花於大蕊時罩龍眼殻
先於隔夜澆硫黄水次早去殻花即大開依法留之可
至春初馬糞釀水亦可　─花忌─忌燥寒燥熱天色　忌
大風大雨烈日　忌四圍高墻　忌地勢汙下　忌貪
多助長如用礶口硫黄馬勃催放藥物之類　忌孤高
無傍枝　忌四面一齊似燈籠様　忌圈縛盤結　忌
麝臍觸犯
　　(附/錄)繡線菊
増─史鑄菊譜─繡線菊厭草花是也花頭碎紫成簇而生
心中吐出素縷如線之大自夏至秋有之俗呼為厭草
花或云若人帶此花賭則獲其勝故名之古有厭勝法
也
　　(附/錄)藍菊
原─藍菊花單薄而小其萼黄
　　(附/錄)䨇鸞菊
原─䨇鸞菊一名鴛鴦菊即烏啄苗花開甚多每朶頭若
僧帽拆此帽内露䨇鸞並首形似無二外分二翼一尾
春分根種
　　(附/錄)丈菊
原─丈菊一名西番菊一名迎陽花莖長丈餘幹堅麤如
竹葉類蔴多直生雖有傍枝只生一花大如盤盂單瓣
色黃心皆作窠如蜂房狀至秋漸紫黑而堅取其子種
之甚易生花有毒能墮胎
　　(附/錄)七月菊
原─七月菊外夾瓣中鑲瓣突起如紫薇花色如茄花徑
寸有半厚寸餘其葉似五月翠菊六七月花一株不過
數朶高僅一二尺
　　(附/錄)翠菊
原─翠菊一名佛螺一名夏佛頂蓓蕾重附層疊似海石
榴花其花外夾瓣翠而紫中鈴萼而黄徑寸有半開於
四五月每雨後及晡時光麗如翠羽開最乆葉青而澤
　似馬蘭香甚亞深莖毛而紅株幹肥勁高可二三尺八
　月種子
　
　
　
　
　
　
　
　
　
　
　
　
　
御定佩文齋廣羣芳譜卷五十一
　欽定四庫全書
御定佩文齋廣羣芳譜卷五十二
　　花譜
　　　雞冠
　増─花史─雞冠花俗名波羅奢花─碧雞漫志─吴蜀雞冠
　有一種小者髙不過五六寸目曰後庭花　─原─有掃帚
　雞冠有扇面雞冠有纓絡雞冠有深紫淺紅純白淺黄
　四色又有一朶而紫黄各半名鴛鴦雞冠又有紫白粉
　紅三色一朶者又有一種五色者最矮名夀星雞冠扇
　面者以矮為佳帚様者以髙為趣今處處有之三月生
　苗入夏髙者五六尺矮者纔數寸其葉青柔頗似白莧
　菜而窄􁍔有赤脉紅者莖赤黄者白者莖青白或圓或
　扁有筋起六七月莖端開花穂圓長而尖者如青箱之
　穂扁卷而平者如雄雞之冠花大有圍一二尺者層層
　疊卷可愛穂有小筒子在其中黒細光滑與莧實無異
　花最耐久霜後始蔫苗花子氣味俱同甘寒無毒主治
瘡痔及血病止腸風瀉血赤白痢崩中帶下分赤白用
子入藥湏炒
彚考─原─楓牕小牘─雞冠花汴京謂之洗手花中元節前
皃童唱賣以供祖先　─増─花經─雞冠八品二命　─花木
考─蘇黄門詠雞冠花詩後庭花草盛憐汝繫興亡世遂
以雞冠為玉樹後庭花不知世説諸書有蒹葭倚玉樹
語杜少陵飲中八仙歌復有皎如玉樹臨風前之句玉
樹一種㫁非草本或又謂花經所載别有後庭豈花名
後庭而以玉樹嘉之耶且宋元以来或以為山礬或以
為瑒花楊用修王敬美復以為丁香梔子雞冠之說何
可盡信也　─原─花史─解縉嘗侍上側上命賦雞冠花詩
縉曰雞冠本是臙脂染上忽從袖中出白雞冠云是白
者縉應聲曰今日如何淺淡妝只為五更貪報曉至今
戴却滿頭霜
集藻─賦─増─明仲𢎞道雞冠花賦并序─百卉以雨露為生
簷下則雨露減矣乃雨露減者霜霰亦減當草枯木落
之時此花反得因簷下而晩盛嗚呼嗇扵此者豐扵彼
造化生物之盈虧固如是其難料也人奈何以目前之
菀枯定將来之榮落邪因作賦以紀之聿觀桃李豔春
荷蕖吐夏秋桂霜迎冬梅雪迓夢草開晨睡蓮閉夜候
既至而芬芳蘂欲敷而莫假爰有一蘤在欄之下鸂鶒
為羣鴨鳬作亞丹同鶴頂冠非鶡野狀毰毸而不飛類
翰音而實啞乃生長扵階除托根株扵簷厦日光射兮
無多雨露霏兮亦寡方其炎蒸甫歇金風乍颸羣株炫
采爛焉盈枝爾乃痩梗寒條較芙蓉而更寂疎根朗葉
對籬菊其多思似班姬退處夫長門如苧蘿幽閉乎西
施迨夫青霜降兮木落白露瀼兮草萎衆卉兮凋謝爾
獨映乎條枚凉飇凛凓兮摧之不能摧風霰飄零兮欺
之不可欺爾扵是强項獨發傲骨生姿朱紫奮采黄白
争竒瓣如扇而半疊子似綴而分披露盤擎兮五色仙
掌揺兮九疑胡前者之偃蹇而後者之陸離余仰而思
俯而惟識造物之有定理豈苦樂而無等夷然則前之
偃蹇也如甯戚之扣角如百里奚之炊扅又如蘓武之
吞氊卧雪王章之涕泣牛衣後之陸離也如唐且華顛
而為秦相吕尚皓首而作周師更如張蒼七十而稱漢
佐王祥六十八而遇晉知先者未必為幸後者不足云
遅苦者乃所醸樂樂者適足増癡物有循環之數人無
長盛之時茲一微卉兮且然豈榮枯禍福兮而造化乃
有所私
五言古詩─原─宋梅堯臣雞冠─神農記百卉五色異甘酸
乃有秋花實全如雞幘丹籠煙何聳聳泫露更團團取
譬可無意得名殊足觀逼真歸造化任巧即雕剜赤玉
書留魏丹砂句誦韓誠能因物比誰謂入時難有客驅
辭頴臨風運筆端嘗嗟古吟闕毎惜此芳殘揣情苦精
妙繼音慚未安　─増─孔平仲雞冠─我初種雞冠其小乃
毫芒曽未得㡬時忽已過我長根株既猥大枝葉亦開
張吐花凌朝曦生意殊未央隂風自西来慘淡驅清霜
一夜忽變故葉萎花已黄當此繁盛時為爾償壺觴及
今乃腐草好翫安可常呼童盡翦㧞時恐踐蹋傷庭除
稍曠濶耳目加清凉竹枝久蒙蔽迥立獨蒼蒼　─原─無
名氏雞冠─秋至天地閉百芳變枯草愛爾得雄名宛然
出陳寳未甘階墀陋肯與時節老赤玉刻縝栗丹芝謝
彫槁鮮鮮雲葉卷粲粲鳬翁好由来名實副何必榮華
早君看先春花浮浪難自保　─増─元郝經雞冠─夷則播
新律卉木協秋候綰結流火餘的皪金天宿峩峩列庭
除摘摘儼雄秀炎帝朝火官絳幘軒宇宙植立竟不拜
離披擁青袖奕葉初類莧吐心漸如豆脉絡引絲起一
片珊瑚痩雲芝茁紅腴紫茵卷翠脰碎顆蹙丹砂肉綻
殷血透怒割赤龍耳勁磔還亂糅麻葉薄且聳山字缺
乃覆查牙欲成角擁腫下連咮生全餘小穂展盡帶殘
皺昂藏偃膺髙突兀出羣驟還將早霞映欲向朝日雊
月露終夜栖風雨㡬回鬭再礪復自止交退誰與救區
區閒草花象物與接搆弭兵日觀戰亦是自貽咎垂簾
且相忘髙枕卧清晝
七言律詩─増─宋歐陽澈和世弼雞冠花─芳名從古號雞
冠赭􁀙醒然却一般不語宋牕何足賣難通圅谷漫勞
㸔倚風縱有如丹頂遇敵應無似錦翰空費栽培汚庭
砌到頭不若植芝蘭　─原─明何棟如詠雞冠花─日下飛
来孰可儔雲中養就氣偏柔懶施金距當雄敵為戴霞
冠慕逺逰獨立莓苔閒伴鶴卑栖蘋藻静羣鷗何如化
作幽人夢嗁破三湘萬古愁
五言絶句─増─宋范成大題張希賢畫雞冠─號名極形似
摹冩與真逼聊以畫滑稽慰我秋園寂
七言絶句─原─唐羅鄴雞冠花─一枝濃艶對秋光露滴風
揺倚砌旁曉景乍㸔何處似謝家新染紫羅嚢　─宋孔
平仲種花口號幽居裝景要多般帶雨移花便得看禁
柰久長顔色好繞堦更使種雞冠　─王令白雞冠─如飛
如舞對瑶臺一頂春雲若翦裁誰教移根蓂莢畔玉雞
知應太平来　趙企詠雞冠花─秋光及物眼猶迷著葉
婆娑擬碧雞精采十分佯欲動五更只欠一聲嗁　─楊
萬里雞冠花─出墻那得丈髙雞只露紅冠隔錦衣却是
吴兒工料事㑹稽真箇不能嗁　陳倉金碧夜䨇斜一
隻今栖紀渻家别有飛来矮人國化成玉樹後庭花
錢熙雞冠花─亭亭髙出竹籬間露滴風吹血未乾學得
京城梳洗樣舊羅包却緑雲鬟　─趙山臺雞冠花─木雞
不與衆雞同曽逐旌陽上碧空學得仙家餐玉法至今
木血不能紅　─楊㢲齋雞冠花─擢擢髙花血染猩却憐
金距起閒争宋家忩下宜栽此莫問臨風不解鳴　─増─
元姚文奐題畫雞冠花─何處一聲天下白霜華晩拂絳
雲冠五陵鬭罷歸来後獨立秋亭血未乾
詩散句─原─宋百氏集─雨餘疑飲啄風動欲飛鳴　對立
如期鬭初開若欲飛　─増明沈周─髙冠紅突兀獨立似
晨雞　─原─宋黄庭堅─紫冠黄細網絲窠蝶繞蜂圍奈晩
何　─楊萬里─有時風動頭相倚似向階前欲鬬時　─郭
應祥─而風吹得一枝生昻首風前不飛去
别録─原─種植─清明下種喜肥地用簸箕扇子撒種則成
大片髙者宜以竹木架定庶遇風雨不摧折卷曲
　　水仙
増─長物志─水仙六朝人呼為雅蒜　─南陽詩注─此花外
白中黄莖幹虛通如蔥本生武當山谷間土人謂之天
蔥　─原─水仙叢生下濕地根似蒜頭外有薄赤皮冬生
葉如萱草色緑而厚春初扵葉中抽一莖莖頭開花數
朶大如簪頭色白圓如酒杯上有五尖中承黄心宛然
盞様故有金盞銀臺之名(見洛陽/花木記)其花瑩韻其香清幽
一種千葉者花片卷皺下輕黄上淡白不作杯狀世人
重之指為真水仙一云單瓣者名水仙千瓣者名玉玲
瓏(本草云盖一物二種耳學圃餘疏云以單/葉者為貴出嘉定短葉髙花最佳種也)亦有紅花
者此花不可缺水故名水仙根味苦微辛寒滑無毒治
癰腫及魚骨鯁花作香澤塗身理髪去風氣
彚考─増─三餘帖─和氣旁薄隂陽得理則配元榮扵庭配
元即今水仙花也一名儷蘭一曰女星散為配元　─内
觀日疏─姚姥住長離橋十一月夜半大寒夢觀星墜扵
地化為水仙花一叢甚香美摘食之覺而産一女長而
令淑有文因以名焉觀星即女史在天柱下故迄今水
仙花名女史花又名姚女花　─集異記─薛䕩河東人幼
時扵窓櫺内窺見一女子素服珠履獨歩中庭歎曰良
人㳺學艱扵㑹面對此風景能無悵然扵袖中出畫蘭
卷子對之微笑復涙下吟詩其音細亮聞有人聲遂隐
扵水仙花下忽一男子從叢蘭中出曰娘子久離必應
相念阻扵跬歩不啻萬里亦歌詩二篇歌已仍入叢蘭
中䕩苦心强記驚訝久之自此文藻異常一時𫝊誦謂
二花為夫婦花　─原─清冷傳─湯夷華隂人服水仙八石
為水仙是名河伯　─増─三柳軒雜識─水仙為雅客　─學
圃餘疏─水仙宜置瓶中前接蠟梅後接江梅真嵗寒友
也　─瓶史─水仙神骨清絶織女之梁玉清也　─瓶花譜
水仙一品九命　─原─花史─謝公夢一仙女畀水仙花一
束明日生謝夫人長而聰慧能吟詠　唐元宗賜虢國
夫人紅水仙十二盆盆皆金玉七寳所造　宋楊仲囦
自蕭山致水仙一二百本極盛乃以兩古銅洗萟之學
洛神賦體作水仙花賦
集藻─賦─増─宋髙似孫水仙花前賦有序─水仙花非花也
幽楚窈𦕈脫去埃滓全如近湘君湘夫人離騷大夫與
宋玉諸人世無能道花之清明者輙見乎辭天以一而
生神坎以習而成元渫沖奥以致潤抱孤貞以成妍禹
何知以能海羲何神而開乾際壑炁之無畔壯英心之
自仙悲莫悲乎巫咸之鄉哀莫哀乎原胥之淵迅英挺
以如濯肯徘徊而自憐至若鮫館截綃而凝霜貝庭含
璣而媚川蒼茫乎三島之接霧杳𦕈乎十洲之滙天雲
雨閑霽水空澄鮮一色如磨萬波不顛亦有帝女兮泣
竹湘君兮鼓絃神妃兮解佩冰夷兮扣舷是皆凝姿約
素挺粹含娟以婉自將以淑相宣芳以氣屬妙以辭傳
指北渚以將下薄西津而驟旋或搴芳若或采佳荃有
蘭可餐有蘋可搴扵是樂極忘歸塵空失蠲萬慮俱泯
餘情獨筌扣冰娥以勺尠訪瑶母而潔􁀙挹水星以請
命託神祇而垂甄已矣乎超萬刼以自蛻麗一徽而獨
涓懐琬琰以成潔抱雪霜以為堅參至道以不死秉至
精而長年是蓋苞水徳之靈長合五行之自然者乎
水仙花後賦有序─余既作前水仙賦疑不足以渫余之
情者乃依稀洛神賦為後辭尚庶㡬乎余從太史㳺覽
山川汎瀟汨下澧沅摩嶷雲息梧煙嵗莫天寒僕痡車
顛爾乃釋鑣乎茝涯進秣乎芝㕓周旋乎荆滸騁望乎
湘淵扵是神疑目駭心離意惻即之戃怳適焉髣髴覩
一羙人扵水之側乃拊從者而訊之曰汝有識扵彼者
乎彼何人者甚閑且潔也從者進曰僕聞茲水之靈曰
湘夫人然則太史公之所遇其或是乎其形維何僕願
知之余告之曰其狀也皓如鷗輕朗如鵠停瑩浸玉潔
秀含蘭馨清明兮如閬風之翦雪皎浄兮如瑶池之宿
月其始来也炯然層冰出蛟壑其徐進也粲然清霜宿
瓊枝沈詳弗矜燕婉中度不穠不纖非怨非訴美色含
光輕姿約素瓌容雅態芳澤不汚素質窈裊流暉㛹娟
抱徳貞亮吐心芳蠲婉嫿幽静志㤗神閑柔扵修辭既
丰且鮮飭躬被服稽圖合章峨五采之英珥兮錯九芝
之明璫舞碧霓之修帶兮妥英雲之輕装顔有鍊而如
灼體非薫而彌香沐姱容之練練乗清氣之徜徉扵是
舒懐肆逸且娱且顰羽盖醫映翠旄繽紛軃金揺之欲
堕兮玩晴洲之青蘋余衷耽其静孌兮黯淡蕩而馳神
媒不靈扵締歡兮託湘波以通勤暢中靈之胥悟兮捐
余璫扵水濱懿玉儀之静荘允約矩而應規輕瑶華而
不御兮指二南而揚詩謂皎日之可鑒兮非暗室之自
欺數解佩之夙遇兮風嫋嫋而凝思志貞介而言妙兮
誓守禮以將之於是靈修竦然嬿婉徘徊拊孤影以欲
翥心將飛而仍回褰蓀幬之芳烈燕芷房之玫瑰感幽
志之悽激兮喟揚音而彌哀爾乃衆真縹渺並㳺嘯侣
或濟西澨或臨北渚或采幽蘅或茹芳杜約洛川之神
妃㑹巫隂之竒女清莫清乎姮栖愁莫愁乎牛渚媠輕
裾之裔裔泠清飇而雲舉體迅飛鴻俶若輕雲流睇横
波餘芳氤氲其度有則不顛不危優柔靡忒必兢必祇
温乎如玉曄分陸離精采相授羌余其悲扵是川后斂
飇冰夷却濤龍伯獻珠鮫人貢綃躍三虯以指塗蕤蒼
芝而夾御䨇螭帖其馴乗儼華斿之布濩鴛鴦嘯而先
驅翡翠翼而齊騖扵是趨彭蠡過洞庭洗月轂飛星軿
流清聲而吐竒誦坤乾之大經畫三靈而不汨潛一意
而長醒恍揚袂以如失雪微汍而霑纓拊佳期之不来
日冉冉而西征夐微素之孰寄誰其將余英瓊揚清波
而微注指潛淵而自驚恍精采之相授迄難陳其餘情
扵是㳺倦思歸路異神留遺思杳𦕈寤寐好逑蹇悠悠
而何之指寒川而薄憩蘭菲菲而襲余睇碧雲而揺曳
信心㑹而神交豈綢繆之未契竦僕夫之儆余命速駕
乎蘭枻其毋惑扵所悦當陳古而為之制　─元任士林
水仙花賦─眇伊人之蟬蛻兮宅清泠以為扉越蓬隔弱
窅不知其㡬千里兮跂余望之忽軒窓之翠碧兮見此
綽約之芳姿曳青蔥之華裾兮倚玉薤之披披逍遥清
霜之夕徘徊明月之辰佩乞碧霞衣紉緑雲金杯盥雨
玉盤承津㪺和注淳斟酌天均扵時庭空人静萬竅不
作聲沉歩虛之歌奏杳鈞天之樂江妃具俎以進羞海
若充賔而酬酢持杜觶而未揚想堂中之歡樂余亦洗
醆更酌接芳蕤而為客縱歌頽然不知天河之既落
明姚綬水仙花賦─伊昔涪翁夙罹謫逐行邁阻修浮水
奔陸方歸與以息駕乃燕坐扵蔀屋惟是屋也依髙山
臨大江影薄髙雲聲飛怒瀧敞宇衡門洞乎八窓式遣
懐扵吟嘯忽有都乎神娏爾乃乍近乍遥水面微歩羅
韤生塵綃裳沾露腰纖弱蘭脣冶樊素匪揚桂旗匪蹋
神魚遽引遽却或疾或徐袖翩翻兮婉娩帶繚繞兮紓
舒悵數年之獨往鄙良夜以鰥居矯望延佇掠盻躊躇
汎若㫁梗浮猶馮虚乃若貼金蓮扵玉趾眷茲樂胥扵
焉邇止瑪瑙坡荒仙王祠圯睇梅兄扵嶺頭懐礬弟扵
澗涘進左右而諗之曰水上歩月彼其仙邪惟炫素質
不御鉛華中有金蕤輕蒙臂紗衝斥暮雨揮霍朝霞爾
或見之而豈吾之過誇邪左右屏息對曰彼之来斯誠
類仙子馨香芬芳容光旖旎其綽約也儼藐姑之神其
聫娟也齊洛川之子初雖瞻馳終莫摹擬是則主人之
所見僕輩之所跂者也扵是之時涪翁啞然而作聲彼
人泯然而無迹江風惟清江月自白倀倀何之翳翳寢
息晨興向明躑躅扵庭忽幽花之托根依后土以降靈
胡然生之大痩嵗晏流形宋玉招魂之賦莊周夢蝶之
經翁遄作詩調同金石有頃比夕載驗厥跡無被花之
懊惱出門一笑而横大江之空碧
五言古詩─増─宋陳與義詠水仙花五韻─仙人緗色裘縞
衣以裼之青幌紛委地獨立春風時吹香洞庭暖㺯影
清晝遅寂寂籬落隂亭亭與予期誰知園中客能賦㑹
真詩　─朱子賦水仙花─隆冬凋百卉江梅厲孤芳如何
蓬艾底亦有春風香紛敷翠羽帔温靘白玉相黄冠表
獨立淡然水仙裝弱植愧蘭蓀髙標摧冰霜湘君謝遺
褋漢水羞捐璫嗟彼世俗人欲火焚𠂻腸徒知慕佳冶
詎識懐貞剛淒凉柏舟誓惻愴終風章卓哉有遺烈千
載不可忘　─陳傅良水仙花─江梅丈人行嵗寒固天姿
蠟梅微著色標致亦背時胡然此柔嘉支本僅自持廼
以平地尺氣與松篁夷粹然金玉相承以翠羽儀獨立
萬槁中冰膠雪垂垂水仙誰强名相宜未相知刻畫近
脂粉而况山谷詩吾聞抱太和未易形似窺當其自英
華造物且霽威平生恨剛褊未老齒髪衰掇花寘膽瓶
吾今得吾師　─許仲企水仙花─定州紅花甆塊石藝靈
苗芳苞茁水仙厥名為玉霄適從閩越来緑綬擁翠條
十花冒其顛一一振鷺翹粉蕤間黄白清香從風飄回
首天台山更識膽瓶蕉
七言古詩─原─宋黄庭堅王充道送水仙花五十枝─凌波
仙子生塵襪水上盈盈歩微月是誰招此斷腸魂種作
寒花寄愁絶含香體素欲傾城山礬是弟梅是兄坐對
真成被花惱出門一笑大江横
五言律詩─増─元錢選水仙花圖─帝子不沉湘亭亭絶世
妝曉煙横薄袂秋瀬韻明璫洛浦應求友姚家合譲王
殷勤歸水部雅意在分香
七言律詩─増─宋韓維謝到水仙二本─黄中秀外榦虛通
乃喜嘉名近帝聰密葉暗傳深夜露殘花猶及早春風
拒霜已失芙蓉艶出水難留菡蓞紅多謝使君憐寂寞
許教綽約伴山翁　─楊萬里詠千葉水仙花并序─世以
水仙為金盞銀臺盖單葉者其中有一酒盞深黄而金
色至千葉水仙其中花片捲皺宻蹙一片之中下輕黄
而上淡白如染一截者與酒杯之狀殊不相似安得以
舊日俗名辱之要之單葉者當命以舊名而千葉者乃
真水仙云薤葉蔥根兩不差重蕤風味獨清嘉薄揉肪
玉圍金鈿細染鵞黄剰素紗臺琖原非千葉種丰容要
是小蓮花向来山谷相看日知是他家是當家　─水仙
花─生来弱體不禁風匹似蘋花較小豊腦子醲熏衆香
國江妃寒損水晶宫銀臺金盞談何俗礬弟梅兄品未
公寄語金華老仙伯凌波仙子更凌空　─原─劉克荘水
仙花─嵗華揺落物蕭然一種清風絶可憐不許淤泥侵
皓素全慿風露發幽妍騷䰟灑落沉湘客玉色依稀捉
月仙却笑浩翁太脂粉誤將髙雅匹嬋娟　─増─元仇逺
題趙子固水墨雙鈎水仙卷─冰薄沙昬短草枯采香人
逺隔湘湖誰留夜月羣仙珮絶勝秋風九畹圖白粲銅
盤傾沆瀣青明寳玦碎珊瑚却憐不得同蘭蕙一識清
醒楚大夫　─鄧文原題趙子固水墨雙鈎水仙卷─仙子
凌波佩陸離文魚先乗殿馮夷積冰斵雪揚靈夜鼓瑟
吹竽㑹舞時海上瑶池春不斷人間金盌事堪疑天寒
日暮花無語清淺蓬莱當問誰　─原─明屠隆詠水仙花
娟娟湘洛浄如羅幻出芳䰟儼素娥夜静有人来鼓瑟
月明何處去凌波蕭疎冷艶冰綃薄綽約風鬟露氣多
直是靈根堪度世妖容知不傍池荷　─梁辰魚詠水仙
花─幽修開處月微茫秋水凝神黯淡妝繞砌霧濃空見
影隔簾風細但聞香瑶壇夜静黄冠濕小洞秋深玉珮
凉一叚凌波堪畫處至今詞賦憶陳王
　　五言絶句─増─宋楊萬里水仙花─韻絶香仍絶花清月未
　　清天仙不行地且借水為名　開處誰為伴蕭然不可
　　鄰雪宫孤弄影水殿四無人　─原─明于若瀛詠水仙─水
　　花垂弱蔕嫋嫋緑雲輕自足壓羣卉誰言梅是兄　─増
　　王榖祥水仙花─仙卉發璚英娟娟不染塵月明江上望
　　疑是弄珠人　瑶環月下鳴翠帶風中舉胡然洛浦神
　　胡然漢濵女　─陳淳水仙─玉面嬋娟小檀心馥郁多盈
　　盈仙骨在端欲去凌波　荒圃淑氣回寒柯發光澤下
　　有白玉花玲瓏映深碧
　　七言絶句─
御製見案頭水仙花偶作二首─翠帔緗冠白玉珈清姿終不
　汙泥沙騷人空自吟芳芷未識凌波第一花　冰雪為肌
　玉錬顔亭亭如立藐姑山羣花只在軒忩外那得移来几
　案間
　　増─宋陳搏詠水仙花─湘君遺恨付雲来雖墮塵埃不染
　　埃疑是漢家涵徳殿金芝相伴玉芝開　─劉攽水仙花
早扵桃李晩扵梅冰雪肌膚姑射来明月寒霜中夜静
素娥青女共徘徊　─黄庭堅共郡送水仙花并二大本
折送東園粟玉花併移香本到寒家何時持上玉宸殿
乞與官梅定等差　─劉邦直送水仙花─得水能仙天與
竒寒香寂寞動冰肌仙風道骨今誰有淡掃蛾眉篸一
枝　錢塘昔聞水仙廟荆州今見水仙花暗香靚色撩
詩句宜在林逋處士家　─次韻中玉水仙花二首─借水
開花自一竒水沉為骨玉為肌暗香已壓荼䕷倒只此
寒梅無好枝　􁩱泥已作白蓮藕糞壌能開黄玉花可
惜國香天不管随縁流落野人家　─張耒賦水仙花─宫
樣鵞黄緑帶垂中州未省見仙姿只疑湘水綃機女来
伴清秋宋玉悲　─范成大次韻龔養正送水仙花─色界
香塵付八還正觀不起况邪觀花前猶有詩情在還作
凌波歩月看　─楊萬里水仙花─江妃虛却蘂珠宫銀漢
仙人謫此中偶趁月明波上戲一身冰雪舞東風　額
間拂煞御袍黄衣上偷將月姊香待倩春風作媒妁西
湖嫁與水仙王　─張孝祥和人詠水仙花二首─瘴土風
煙那有此只疑姑射是前身仙風道骨難消得付與霜
臺衣繡人　浄色只應撩處士國香今不落民家江城
望㫁春消息故遣詩人詠此花　─朱子用子服韻謝水
仙花─水中仙子来何處翠袖黄冠白玉英報道幽人被
渠惱著詩送與老難兄　─姜特立水仙─六出玉盤金屈
巵青瑶叢裏出花枝清香自信髙羣品故與江梅相並
時　─徐似道水仙花二首─天然初不事鉛華此是無塵
有韻花翠帶詎容縈俗客金杯只合勸詩家　林下清
風自一家稍親梅竹近蘭芽只縁羞與凡花伍移植名
園不肯花　─㳺寒巖水仙花二首─金玉其相一兩花遐
心空為爾興嗟山礬不用来修敬只許江梅共一家
黄琮白璧綴幽花珍重髙人為嘆嗟織女横河溪月堕
杯盤狼籍水仙家　─来氏水仙花二首─瑶池来宴老仙
家醉倒風流萼緑華白玉㫁笄金暈頂幻成癡絶女兒
花　花盟平日不曾寒六月曝根髙處安待得秋殘親
手種萬姬圍繞雪中看　─元張伯淳題趙子固水仙圖
裙長帶裊寒偏耐玉質金相宻更竒見畫如花花似畫
西興渡口晩晴時　─陳旅題水仙花圖─莫信陳王賦洛
神凌波那得更生塵水香露影空清處留得當年解珮
人　─袁士元水仙─醉欄月落金杯側舞倦風翻翠袖長
相對了無塵俗態麻姑曽約過潯陽　─姚文奐題虞瑞
巖描水仙花─離思如雲賦洛神花容婀娜玉生春凌波
韈冷香䰟逺環珮珊珊月色新　─原─倪瓉水仙花─曉夢
盈盈湘水春翠虯白鳯照江濵香䰟莫逐冷風散擬學
黄初賦洛神　─増─丁鶴年水仙花二首─湘雲冉冉月依
依翠袖霓裳作隊歸怪底香風吹不㫁水晶宫裏宴江
妃　影娥池上曉凉多羅襪生塵水不波一夜碧雲凝
作夢醒来無奈月明何　─明李東陽題水仙─澹墨輕和
玉露香水中仙子素衣裳風鬟霧髩無纒束不是人間
富貴妝　─原─文徴眀水仙─羅帶無風翠自流晩寒微軃
玉搔頭九疑不見蒼梧逺憐取湘江一片愁　─増─杜大
中水仙二首─玉貎盈盈翠帶輕凌波微歩不生塵風流
誰是陳思客想像當年洛水人　靈雨濛濛幻態輕驚
魂想像逝懐傾願將玉珮遙相逐脱骨逍遥水上人
張新水仙花─玉質金相翠帶圍霜華月色共輝輝江妃
方欲凌波去漢女初從解珮歸　─孫齊之水仙花─碧江
香和楚雲飛銷盡冰心粉色微乍向月中看素影却疑
波上歩靈妃　─鍾惺暮春水仙花─偶向殘冬遇洛神孤
情只道立先春今從九月過三月疑是前身與後身
物值同時妒亦宜梅花今見子離離相逢洞口千紅裏
素影當前君不知　萬花如燄柳如煙常恐冰綃畏不
前曽在水邉衣不濕可知入火不能然　毎笑梅花太
畏喧一身自許厯寒温春風特念冰霜後邀與春花共
慰存
詩散句─原─宋僧船窻─如聞交佩解疑是洛妃来朔吹欺
羅袖朝霜滋玉臺　─徐致中─薤葉秀且聳蘭香細而幽
　─林洪─翠帶拖雲舞金巵照雪斟　─増─鄭清之─玉昆相
倚帶仙風壁立春前萬卉空　─錢勰─碧玉簪長生洞府
黄金杯重壓銀臺　─僧北澗─華裾冉冉低香綬柔玉稜
稜襯嫩金　─原─徐似道─曉風洛浦凌波際夜月江臯解
珮時
詞─増─宋趙溍長相思─金璞明玉璞明小小杯柈翠袖擎
滿將春色盛　仙佩鳴玉佩鳴雪月花中過洞庭此時
人獨清　─原─盧祖臯卜算子─珮解洛波遥弦冷湘江渺
月底盈盈誤不歸獨立風塵表　窗綺䕶幽妍瓶玉扶
輕裊到後知誰語素心寂寂山寒峭　─増─謝薖菩薩蠻
相思一夜庭花發窗前忽誤生塵襪曉起艶寒妝雪肌
生暗香　佳人纖手摘手與花同色插鬢有誰宜除非
潘玉兒　─原─髙觀國菩薩蠻─雲嬌雪妒羞相倚凌波共
酌春風醉的皪玉壺寒肯教金琖單　只疑䨇蝶夢翠
袖和香擁香外有鴛鴦風流煙水鄉　─増─無名氏菩薩
蠻─人人盡道黄葵淡儂家解説黄葵艶可喜萬般宜不
勞朱粉施　摘承金盞酒勸爾千春夀擎作女真冠試
伊嬌面看　─又─髙梧葉下秋光晩珍叢花出黄金盞還
似去年時傍欄三兩枝　人情湏耐久花面長依舊莫
學蜜蜂兒等閒悠颺飛　─原─曾惇朝中措─幽芳獨秀在
山林不怕曉寒侵應笑錢塘蘓小語嬌終帶吳音　乗
槎歸去雲濤萬頃誰是知心寫向生綃屏上蕭然伴我
寒衾　─又─緑華居處𣺌雲深不受一塵侵細看宜州新
句平生纔是知音　凌波一去平生夢㫁誰最闗心惟
有青天碧海知渠夜夜孤衾　─増─無名氏偷聲木蘭花
景陽樓上鐘聲曉半面嗁妝勻未了殘月紛紛斜影幽
香暗㫁䰟　玉顔應在昭陽殿却向前村深夜見冰雪
肌膚還有斑斑雪㸃無　─南歌子─翠袖熏龍腦烏雲映
玉臺春蔥一簇屬金杯曽記西樓同醉角聲催　嫋嫋
凌波淺深深歩月来隔紗微笑恐郎猜素艶濃香依舊
去年開　─馬荘父天仙子─白玉為臺金作盞香是江梅
名閬苑年時把酒對君歌歌不㫁杯無算花月當樓人
意滿　翹戴一枝蟬影亂樂事且随人意換西樓回首
月明中花已綻人何逺可惜國香天不管　─原─髙觀國
金人捧露盤─夢湘雲吟湘月弔湘靈有誰見羅襪塵生
凌波歩稳背人羞整六銖輕娉娉裊裊暈嬌黄玉色輕
明　香心静波心冷琴心怨客心驚怕珮解却返瑶京
杯擎清露醉春蘭交與梅兄蒼煙萬頃㫁腸是雪冷江
清─増─陳允平念奴嬌─漢江露冷是誰將瑶瑟彈向雲
中一曲清泠聲漸杳月髙人在珠宫暈額黄輕塗腮粉
艶羅帶織青蔥天香吹散珮環猶自丁東　回首杜若
汀洲金鈿玉鏡何日得相逄獨立飃飄煙浪逺羅襪羞
濺春紅𣺌𣺌予懐迢迢良夜三十六陂風九疑何處㫁
䰟飛度千峯　─周宻花犯─楚江湄湘娥乍見無言灑清
淚淡然春意空獨倚東風芳思誰記凌波路冷秋無際
香雲随歩起謾記漢宫仙掌亭亭眀月底　冰絃寫怨
更多情騷人恨枉賦芳蘭幽芷春思逺誰賞國香風味
相將共嵗寒伴侶小窓浄沉煙熏翠被幽夢覺涓涓清
露一枝燈影裏　─趙聞禮水龍吟─㡬年埋玉藍田緑雲
翠水烘春暖衣薰麝馥韈羅塵沁凌波歩淺鈿碧搔頭
膩黄冰腦參差難翦乍聲沉素瑟天風珮冷蹁躚舞霓
裳徧　湘浦盈盈月滿抱相思夜寒腸㫁含香有恨招
䰟無路瑶琴寫怨幽韻淒凉暮江空𣺌數峯清逺粲迎
風一笑持花酹酒結南枝伴　─王沂孫慶宫春─明玉擎
金纖羅飄帶為君起舞回雪柔影參差幽芳零亂翠圍
腰痩一捻嵗華相誤記前度湘臯怨别哀絃重聽都是
淒凉未湏彈徹　國香到此誰憐煙冷沙昬頓成愁絶
花惱難禁酒消欲盡門外冰澌初結試招仙魄怕今夜
瑶簮凍折攜盤獨出空想咸陽故宫落月　─趙雪齋金
盞子─得水能仙向漢臯遺佩碧波涵月藍玉暖生煙稱
縞袂黄冠素姿冰潔亭亭獨立風前柰香多愁絶當時
事琴心妙處雖𫝊有誰堪説　嵗晩杳無人更短景繁
雲天欲雪瀟湘烟水茫茫但萬里相思寒江空濶殷勤
折向梅邉聴玉龍吹徹丁寜道惟願百年兄弟相看晚
節─原─辛棄疾賀新郎─雲卧衣裳冷看蕭然風前月下
水邉幽影羅襪塵生凌波歩湯沐煙波萬頃愛一㸃嬌
黄成暈不記相逢曽解珮甚多情為我香成陣待和淚
揾殘粉　靈均千古懐沙恨想當初悤悤忘把此花題
品煙雨淒迷僝僽損翠袂遥遥誰整謾寫入瑶琴幽憤
絃㫁招䰟無人賦但金杯的皪銀臺潤愁殢酒又還醒
别録─原─種植─五月初收根用小便浸一宿曬乾拌濕土
懸當火煙所及處八月取出瓣瓣分開用猪糞拌土植
之植後不可缺水起時種時若犯鐵器永不開花訣云
六月不在土七月不在房栽向東籬下寒花朶朶香又
云和土曬半月方種以收陽氣覆以肥土白酒糟和土
澆之則茂　于若瀛曰水仙江南處處有之惟吴中嘉
定種為最花簇葉上他種則隐葉内耳蓄種嚢以紗懸
扵梁間風之未播先以敝草履寸㫁雜溲浡浸透俟有
生意方入土以入土早晚為花先後金陵即善植者十
叢不一二花余每嵗向友人乞三四莖置齋頭香可十
日茲十日者縱非風雨亦不易出齋頭也　水仙花以
　精盆植之可供書室雅翫　─愛䕶─霜重時即搭棚遮盖
　以避霜雪向南開一門天晴日暖則開之以承日色北
　方土寒凡牡丹貼梗海棠皆用此法不特水仙也又法
　初起葉時以磚壓住不令即透則他日花出葉上杭州
　近江處園丁種之成林以土近鹹滷故花茂　─瓶插─插
　瓶用鹽水與梅花同
　　　(附/録)􁲱祇
　増─酉陽雜俎─􁲱祇出拂林國根大如雞卵葉長三四尺
　似蒜中心抽條莖端開花六出紅白色花心黄赤不結
　子冬生夏死取花壓油塗身去風氣(本草云據此形狀/與水仙髣髴豈外)
　(國名謂/不同耶)
　　　(附/録)水仙樹
　原拘樓國有水仙樹樹腹中有水謂之仙漿飲者七日
　醉
　
御定佩文齋廣羣芳譜卷五十二
　　欽定四庫全書
　御定佩文齋廣羣芳譜卷五十三
　　　　花譜
　　　　　萬年花
　　増─萬年花草本小朶如盞一莖百朶其色粉紅而有紅
　　絲雖經久乾枯及沾泥汙顔色鮮新不變
御賜名曰萬年花
　　　　　金蓮
　　増─金蓮花出山西五臺山塞外尤多花色金黄七瓣兩
　　層花心亦黄色碎蘂平正有尖小長狹黄瓣環繞其心
　　一莖數朶若蓮而小六月盛開一望徧地金色爛然至
　　秋花乾而不落結子如粟米而黑其葉緑色痩尖而長
　　五尖或七尖
　　彚考─増─遼史營衞志─道宗毎嵗先幸黑山拜聖宗興宗
　　陵賞金蓮乃幸子河避暑　─洛陽花木記─金蓮花出嵩
　　山頂　─周伯琦上都紀行詩註─上都草多異花有名金
　　蓮花者似荷而黄─五臺山志─山有旱金蓮如真金挺
　　生緑地相傳是文殊聖蹟
　　集藻─賦─
御製金蓮花賦─侔嘉名扵華頂結異質扵清涼冠方貢之三
　品賦正色扵中央搴芙蓉而在陸麗菡蓞扵崇岡顧柳池
　之非偶豈蘋澗之可方煥彪炳而成文散栴檀而結燼烟
　横鉢裏之香妝沐江干之靚受範公輸之規移芳彭澤之
　徑田田與芰盖殊形矯矯並木蘭比勁若夫當融風之拂
　樹值暑雨之平池面鏡潭而寫色掩玉砌以横枝葉潤陵
　晨之霧花含照夜之珠襲輕芬扵衣縠映斜月於牕帷本
　托根扵道岸曾何畏乎泥淄爾乃草鋪微緑之區蝶舞輕
　黄之翅沾芳則土脈流膏落蘂則蜜脾兮饋非桃李而成
　蹊與鞠衣而同製扵是滴珠露以研黄挹金房而瀉翠玉
　板潤而脂融松腴蒸而雲翳摘珍産扵山經表竒芳扵幽
　閟異紅采扵巖阿謝朱霞扵水曲漏鐫長樂之銅壺燈燦
　蓬山之銀燭卑五華之仙葩超四照之靈木彼夫綠竹則
　稱君子青松以儗大夫澤荷載扵篇什猗蘭紀扵史書惟
　斯卉之挺秀拔衆彚而標竒感無言扵空谷久掩嫮于山
　陂移土碪扵上苑沐日月之光曦化同被扵偃草忱獲效
　乎傾葵
　　詞─
御製嶺外金蓮盛放可愛寄調柳梢青─萬頃金蓮平臨難盡
　髙眺千般珠蹙移花翠翻帶月無暑神仙　俗人莫道輕
　寒悠雅處餘香滿山嶺外磊落逺方隐者誰似清閒
　　　　茈碧花
　　増─山海經─罷谷之山洱水出焉而西流注扵洛其中有
　　茈碧　─雲南志─浪穹縣西北五里有寜河一名茈碧湖
　　水上有花曰茈碧形如蓬而差小有白者有淺紅錦邉
　　者葉如荷葉花葉本皆長五六丈晝則上浮夜則拳曲
　　入底微風蕩之香氣殊常采以為羮味羙扵蓴
　　集藻─詩散句─増─明楊慎─荒經海圖有往證欲拾茈碧尋
　　靈湫
　　九花樹
増─要覽─九花樹生南岳雖經霜凝寒必開時人謂之應
春花
　　萬連
増─崔豹古今注─萬連葉如鳥翅一名鳥羽一名鳯翼花
大者其色多紅緑紅者紫㸃緑者紺㸃俗呼為仙人花
一名連纈花　─酉陽雜俎─一名烏蓬
　　金䔲花
増─拾遺記─晉武帝為撫軍時府内後堂砌下忽生草三
株莖黄葉緑若總金抽翠花條苒弱狀似金䔲有羌人
姚馥字世芬充廐養馬妙解隂陽之術云此草以應金
徳之瑞後以府地賜張華猶有草在故茂先賦云擢九
莖扵漢庭美三株扵兹館貴表祥乎金徳比名類乎相
亂
　　紅綬花
増─述異記─紅綬花蔓生如綬一般有文采焉
　　優鉢曇花
増─梁書波斯國傳─國中有優鉢曇花鮮華可愛
　　迎輦花
増─拾遺錄─洛陽進合蒂迎輦花云得之嵩山塢中人不
知名採者異而貢之㑹帝駕適至因以迎輦名之　─南
部烟花記─迎輦花外殷紫内素膩菲芳粉蕊心深紅跗
爭兩花枝榦烘翠類通草無刺葉圓長薄其香氣穠芬
馥或惹襟袖移日不散嗅之令人不多睡帝令袁寳兒
持之號曰司花女
　　金歩揺
増─海錄碎事─金歩揺叢生其花四出皆偶對無風常揺
盖榦弱而枝繁也
　　靈夀花
増─酉陽雜俎─韋絢云湖南有靈夀花數帶簇開視日如
槿紅色春秋皆發非作杖者
　　都勝花
増─酉陽雜俎─都勝花紫色兩重心數葉卷上如蘆朶蕊
黄葉細
　　無憂花
増─酉陽雜俎─無憂樹女人觸之花方開
　　瘴川花
増─酉陽雜俎─瘴川花差類海榴五朶簇生葉狹長重沓
承扵花底色中第一蜀色不能及出黎州按轡嶺
　　那伽花
増─酉陽雜俎─那伽花狀如三春無葉花色白心黄六瓣
出舶上
　　提羅迦
増─酉陽雜俎─提羅迦樹花見日光即開
　　拘尼陁
増─酉陽雜俎─拘尼陁樹花見月光即開
　　繫白象樹花
増─酉陽雜俎─乾陀國頭河岸有繫白象樹花葉似棗季
冬方熟相傳此樹滅佛法亦滅
　　簇蝶花
増─酉陽雜俎─簇蝶花花為朶共簇一蕊蕊如蓮房色如
退紅出温州
　　俱郍衞
増─酉陽雜俎─俱郍衞葉如竹三莖一層莖端分條如貞
桐花小類木槲出桂州
　　木蓮
増─酉陽雜俎─木蓮花葉似辛夷花類蓮花色相傍出忠
州鳴玉溪卭州亦有　─益部方物畧記─木蓮花生峩睂
山中諸谷狀若芙蓉香亦類之木幹花夏開枝條茂蔚
不為園圃所蒔　─雲南志─木蓮花出大理府境樹髙大
葉如枇杷花如蓮有青黄紅白四種
彚考─原─四川志─忠州白鶴山佛殿前唐時有木蓮二株
其髙數丈其葉堅厚如桂仲夏作花毎花坼時聲如破
竹　─増─黄山志─木蓮花在華嚴堂前其本踰拱髙二丈
花如蓮九瓣白色紫縷香如玉蘭葉經霜不彫朱實含
苞内苞開實出若珊瑚新琢止慈光寺一本　─㸃蒼山
記─山有木蓮躑躅花樹並髙數丈春日紅白錯雜被扵
谿谷
集藻─賛─増─宋宋祁木蓮賛─葩秀木顛狀若芙渠不實而
榮馥馥其敷
賦─増─唐無名氏木蓮賦─蔽茅珍樹森林綺堂庇根天壌
擢秀春光雖違性扵舊國終奉恩扵此鄉違性何苦主
人有勿翦之怙奉恩何其主人有挈瓶之滋君既加我
以恵好我亦報君以葳蕤弱其枝圓其葉亂階前之蓂
莢跗綠縟萼芊茸狀中浦之芙蓉既因其理又憐其美
懐香則十歩必聞含笑則千金可市有實雖漏扵貢納
有隂足延乎憩止此木也誠則不材必姑樹其桃李
七言絶句─増─唐白居易木蓮詩并序─木蓮樹生巴峽山
谷間巴民亦呼為黄心樹大者髙五丈渉冬不凋身如
青楊有白文葉如桂厚大無脊花如蓮香色艶膩皆同
獨房蕊有異四月初始開自開迨謝僅二十日忠州西
北十里有鳴玉谿生者穠茂尤異惜其遐僻因題三絶
句云如折芙蓉栽旱地似抛芍藥挂髙枝雲埋水隔無
人識唯有南賔太守知　紅似臙脂膩如粉傷心好物
不湏臾山中風起無時節明日重来得在無　已愁花
落荒巖底復恨根生亂石間㡬度欲移移不得天教抛
擲在深山　─畫木蓮花圖寄元郎中─花房膩似紅蓮朶
艶色鮮如紫牡丹唯有詩人能解愛丹青寫出與君看
詩散句─増─明吴廷簡─龍象天家錫瑶花佛地来池將空
作水根以樹為臺　─宋濂─枝懸縞帶垂金彈瓣落蒼苔
墜玉杯
　　石蓮
増─黄山志─石蓮花畧同木蓮但彼九出此五出為異花
時瀰漫山谷盈目皆香雪也
集藻─五言絶句─増─唐司空曙石蓮花─今逢石上生本自
波中有紅艶秋風裏誰憐衆芳後
　　洛如花
増─雲仙雜記─吴興山中有一樹類竹而有實似莢狀鄉
人見之以問陸澄澄曰名洛如花郡有文士則生
　　　太平瑞聖花
増─益部方物畧記─瑞聖花出青城山中榦不條髙者乃
尋丈花率秋開四出與桃花類然數十跗共為一花繁
宻若綴先後相繼新蕊開而舊未萎也蜀人號豐瑞花
故程相畫圖以聞更號瑞聖花然有數種其小者號寳
仙淺紅者為醉太平白者名玉真成都人競移蒔囿中
以為尤玩云　─劍南詩注─天聖中獻至京師仁宗賜名
太平瑞聖花
集藻─賛─増─宋宋祁瑞聖花賛─衆跗聚英爛若一房有守
繪圖厥名乃章繁而不豔是異衆芳
五言律詩─増─宋范成大太平瑞聖花─雪外捫参嶺烟中
濯錦州宻攅文杏蕊髙結綵雲毬百世嘉名重三登瑞
氣浮挽春同住夏㸔到火西流
七言絶句─増─宋楊巽齋醉太平花─紫芝竒樹謾前聞未
若此花叶氣薫種向春臺豈無象望中秀色似卿雲
　　七寶花
増─益部方物畧記─七寶花條葉大抵玉蟬花類也其生
叢蔚花葉甚茂
集藻─賛─増─宋宋祁七寶花賛─擢穎挺挺盛夏則榮丹紫
合英以寶見名
　　鵞毛玉鳯花
増─益部方物畧記─鵞毛玉鳯花本至卑纖蓬如釵股秋
開不蘤而鬢狀似禽故曰鳯色白故曰玉以其分輕故
曰毛
集藻─賛─増─宋宋祁鵞毛玉鳯花賛─華而無采狀類翔鳯
么質毛輕翩欲飛動
　　蟬花
増─益部方物畧記─蟬花二川山林中皆有之如蟬之不
蜕至秋則花生其頭長一二寸黄碧色　─西溪叢語─本
草蟬殻謂之蟬花今成都有草名蟬花今有乾者視之
乃蟬額裂面抽莖上有花也
集藻─賛─増─宋宋祁蟬花賛─蟬不能蛻委扵林下花生厥
首兹謂物化
　　　石蟬花
増─益部方物畧記─石蟬花始生其苕森擢長二三尺葉
如菖蒲紫萼五出與蟬甚類綠葉相側蜀人因名之又
白者號玉蟬花
集藻─賛─増宋宋祁石蟬花賛─有苕穎然有萼敷然取其
肖象莫類扵蟬
　　　錦帶花
増─杜詩注─錦帶花一名海仙花一名文官花此花出荆
楚間有花如錦遂名錦帶花條如郁李春末方開紅白
二色　─益部方物畧記─錦帶花蜀山中處處有之長蔓
柔纖花葉間側如藻帶然因象作名花開者形似飛鳥
里人亦號鬢邉嬌　─萬花谷─貢士舉院本故勇技營有
花初開白次緑次緋次紫故名為文官花　─石湖詩注
東南甚珍此花峽中漫生山谷
集藻─五言古詩─増─宋范成大錦帶花─妍紅棠棣粧弱綠
薔薇枝小風一再来飃䬙随舞衣吴下嫵芳檻峽中滿
荒陂佳人墮空谷皎皎白駒詩
七言律詩─増─宋楊萬里錦帶花─天女風梭織錦機碧絲
池上茜欒枝何曽繫住春歸脚只觧縈長客恨眉節節
生花花㸃㸃茸茸曬日日遅遅後園初夏無題目小樹
微芳也得詩
七言絶句─増─宋王禹偁海仙花詩并序─海仙花者世謂
之錦帶維揚人傳云初得扵海州山谷間其枝長而花
宻若錦帶然其花未開如海棠既開如木𤓰而繁麗嫋
弱過之一朶滿頭冠不克荷惜其不香而無子但可鈎
壓其條移植他所因以釋草釋木驗之皆無有也近之
好事者作花譜以海棠為花中之神仙予謂此花不在
海棠下宜以仙為號目為錦帶俚孰甚焉又取始得之
地命曰海仙且賦詩三章以存其名一堆絳雪壓春叢
嫋嫋長條弄晚風借問開時何所似似將繡被覆熏籠
　春憎窈窕教無子天為妖嬈不與香盡日含毫難比
並花中應是衞莊姜　何年移植在僧家一簇柔條綴
綵霞錦帶為名俚且俗為君呼作海仙花　─楊㢲齋錦
帶花─萬釘簇錦若垂紳圍住東風稳稱身聞道沈腰易
寛減何妨留與繫青春　鵠袍換緑契初心旋賜銀緋
與紫金堪念紛紛名利客對花應自歎侵尋
　　青嚢花
増─五代史─胡嶠自契丹亡歸中國畧能道其所見云渡
黑水至湯城淀地氣最温多異花一曰青嚢如中國金
燈而色類藍可愛
　　旱金花
増─五代史─湯城淀地氣最温多異花一曰旱金大如掌
金色爍人
　　上元紅
増─桂海虞衡志─上元紅深紅色絶似紅木𤓰花不結實
以燈夕前後開故名
　　泡花
増─桂海虞衡志─泡花南人或名柚花春末開蕊圓白如
大珠既折則似茶花氣極清芳與茉莉素馨相逼番人
采以蒸香風味超勝
　　枸那花
増─桂海虞衡志─枸那花葉痩長畧似楊柳夏開淡紅花
一朶數十萼至秋深猶有之
　　水西花
増─桂海虞衡志─水西花葉如萱草花黄夏開
　　象蹄花
増─桂海虞衡志─象蹄花如梔子而葉小夏開至秋深
　　白鶴花
増─桂海虞衡志─白鶴花形如白鶴立春開
集藻─七言絶句─増─元劉詵玉笥山中有白鶴花頂翅宛
然類鶴王蘭友作詩送至用韻二首─縞衣元爪立前除
天上人間翦紙糊除却青青三四葉月明滿地却全無
　千載蘇仙上帝鄉空餘琪草似人長夜凉環珮不知
處夢覺滿山風露香
　　望仙花
増─洛陽花木記─望仙亦名箆春
集藻─七言絶句─増─宋無名氏望仙花─風捲朱簾挂玉鉤
彩雲開處望仙儔妍姿不逐東風去日照斜暉上小樓
　　　金莖花
増─仙史─元藏㡬航海至一島曰滄洲上有金莖花如蛺
蝶㣲風至則揺蕩如飛婦人採之以為首飾曰不帶金
莖花不得到仙家滄洲人研花如泥竹簡彩繪與真金
無異
　　白菱花
増─學圃餘疏─白菱花純白而雅且開久而繁人云来自
閩中予在閩問之乃無此種始在豫章得之定是嶺南
花也花至季冬始盡性亦畏寒花後宜藏室中
　　　百日紅(與紫薇名同物異/)
増─學圃餘疏─臭梧桐者吴地野生花色淡無植之者淮
揚間成大樹花微者縉紳家植之中庭或云後庭花也
獨閩中此花紅鮮異常能開百日名百日紅花作長鬚
亦與吴地不同園林中植之灼灼出矮牆上至生深澗
中與清泉白石相映斐然奪目永嘉人謂之丁香花
　　　山丹(與草本山丹名同物異/)
増─學圃餘疏─初見閩人来賣一花云是紅繡毬倭國中
来者後至建寜見縉紳家庭中花簇紅毬儼如翦綵名
曰山丹乃閩卉也
集藻─七言律詩─増─宋劉克荘山丹─偶然避雨過民舍一
本山丹恰盛開種久樹身樛似蓋澆頻花面大如杯怪
疑朱草非時出驚問紅雲甚處来可惜書生無事力千
金移入畵欄栽
七言絶句─増─宋陳傅良山丹─軒窗一日粲三英盡室無
塵眼倍明閩粤固嘗矜絶美風騷猶未及知名　─鄭域
山丹─團欒絳蕊發枝間鉛鼎成丹七返還乞與幽人伴
幽壑不妨相對兩朱顔　─無名氏山丹─亭下佳人錦繡
衣滿身纓絡綴明璣晚来銷歇無尋處花已飄零露已
晞　烟紅露緑曉風香燕舞鶯啼春日長誰道使君貧
月老繡屏錦帳咽笙簧　人間花木眼曽經未識斯花
狀與名丹却青山暮春色續他紅樹墜時英
　　　金鉢盂
増─草花譜─金鉢盂似娑羅而花小夾瓣如甌紅鮮可愛
集藻─七言絶句─増─宋楊巽齋金鉢盂花─恰匝枝頭簇絳
英朱髹梵器上天成檻邉更插蠻薑葉依約如歸佛手
擎
　　繅絲花
增─草花譜─繅絲花葉儼如玫瑰而色淺紫無香枝生刺
針時至煮繭花盡開放故名種從根分
　　笑靨花
増─草花譜─笑靨花花細如豆一條千花望之若堆雪然
無子可種根窠叢生茂者數十條以原根劈作數墩分
種易活
　　紫羅襕
増─草花譜─紫羅襕草本色紫翠如鹿葱花秋深分本栽
種四月發花可愛
　　紫花兒
増─草花譜─紫花兒遍地叢生花亦可愛柔枝嫩葉摘可
作蔬春時子種
　　紅麥花
増─草花譜─紅麥花麥種花妙如翦子大扵麥數倍色紅
可愛
　　米篩花
増─葯圃同春─碎米雪俗名米篩花
　　蕾䔒花
増─葯圃同春─蕾䔒有紅黄白三色開扵春月最可扳籬
當植扵徑
　　悶頭花
増─東還記程─渡灄水至黄滸舖陌上徧生紫花自根至
顛純花少葉色如江南諸葛菜桔梗花數百里内皆有
之楚人呼為悶頭花近之輙頭悶不止相戒以為不可
嚮邇吴人呼為老䑕花花榦皆入藥春月採而藏之
　　蝎子花
増─東還記程─黔省山谷中多蝎子花
　　龍女花
増─雲南志─龍女花出大理府太和感通寺樹葉全似山
茶蘂大而香
　　和山花
増─雲南志─和山花樹髙六七丈其質似桂其花白毎朶
十二瓣應十二月遇閏輒多一瓣俗以為仙人遺種在
大理府上闗和山之麓土人因以其地名之
　　雲南娑羅花(與四川娑羅花名同物異/)
増─雲南志─娑羅花在㑹城土主廟其本類大理府和山
花佛日盛開其色白㣲帶黄意異香芳馥非同凡花臭
味中出一蘂如稗穂垂出瓣中毎朶十二瓣遇閏輒多
一瓣相傳髙僧以二念珠入土一珠出此樹云
　　　優曇花
増─雲南志─優曇花在安寜州西北十里曹溪寺右狀如
蓮有十二瓣閏月則多一瓣色白氣香種来西域亦娑
羅花類也後因兵燹伐去遂無其種今忽一株從根旁
發出已及拱矣
　　金梅
増─大理府志─金梅所在叢生花似梅色黄與素馨相類
　　金縷梅
増─黄山志─金縷梅其色金瓣如縷翩翩媕娜有若翔舞
春時盛開望去疑為蠟梅
　　撚蠟
増─黄山志─撚蠟似梅而黄一苞具四五朶大者淺碧小
者㣲黄三月開
　　春桂
増─黄山志─春桂經冬不凋枝葉皆似桂惟花五出開以
三月與桂不同
　　旌節花(與黎州圖經旌節花名同物異/)
増─黄山志─旌節花色黄榦似老藤一枝綴數十朶成串
下垂行行如旌節故名
　　瓔珞花
増─黄山志─瓔珞花非黄非碧幽蒨澹冶光豔離合不定
其形垂垂如柳絲其香澹泊而雋永
　　紫雲花
増─黄山志─紫雲花葉尖長花五出深紫色如雲承日光
故名紫雲
　　蕡桃
増─黄山志─蕡桃枝葉花色與桃無異但趺先實耳
　　海罽花
増─黄山志─海罽花枝杪叢生十餘朶其瓣如苞中抽綠
心徧覆石崖上花不一色淺深相錯如繡黄山故稱雲
海至舖海時花光相映爛若雲錦故有海罽之名
　　蕊珠花
増─黄山志─蕊珠花木未開花一朶五出又有細蕊瑣綴
其下素豔多姿畧有㣲香
　　玉鈴花
増─黄山志─玉鈴花髙大蘢葱五月開白花一枝十數朶
排列下垂形如玉鈴有同追琢香氣馥烈異常
　　瑣瑣花
増─黄山志─瑣瑣花矮樹葉尖有椏五月枝杪開細花成
叢其香極幽
　　仙都花
増─黄山志─仙都花産仙都峯下古榦屈曲枝盡處始布
葉葉長二寸許花出葉上一苞七八朶花七出而瓣不
分色淡紫心抽緑絲數莖花謝即復孕三年一開開則
葉下垂如相譲然
　　四照花
増─黄山志─四照花樹髙大而葉沈碧盛夏作花四出而
鋭其末玉色微酣碧蕊緑跗浮葉上光彩照耀巖谷故
名四照
　　覆杯花
増─黄山志─覆杯花空中垂下狀如鏤竹髹朱視之宛然
一覆杯也
　　查葡花
増─黄山志─查葡花木有芒刺開小黄花如丁香結實紅
如丹砂
　　紫鐸花
増─黄山志─紫鐸花黄山有之花如懸鐸色紫秋日秀出
蔓草中
　　傲雲花
増─黄山志─傲雲花髙榦参天花如菡蓞三夏盛開渉秋
仍馥實如蓮菂葉亦饒香
　　　山釵花
増─黄山志─山釵花形似釵一名碧股花取香山釵莖抽
碧股之句開在夏中樹最小而多致
　　絳穎花
増─黄山志─絳穎花樹髙葉尖盛夏開小紫花成叢山中
謂之錦毬
　　蠟瓣花
増─黄山志─蠟瓣花葉大扵掌花五出長二寸許枝枝下
垂深黄滑澤如琢蜜蠟而成
　　疊雪花
増─黄山志─疊雪花一名鶴翎花綴枝頭霏霏如雪中含
一壺蘆髙出花外瑩然如刻玉
　　嚢環花
増─黄山志─嚢環草花也大葉紫莖花形如玉環一雙韜
紫綺嚢中
　　美人菊
増─黄山志─美人菊花似菊單瓣有紫白二色葉似虞美
人柔曼旖旎最為可愛
　　醉春花
増─黄山志─醉春花痩梗碧葉繁花繽紛類秋海棠而柔
縷多姿態産黄山
　　鵞羣花
増─黄山志─鵞羣花藤屬葉尖有椏花形類鵞清秋開時
若羣鵞游扵碧波間也
　　海瓊花
増─黄山志─海瓊花産扵天海枝盡處大葉生焉花莖三
五出葉中未開時垂朶如罌正開則如雕紫玉浮光豔
與海雲相映
　　寶網花
増─黄山志─寶網花細白絲縈繞之冬日貯瓶中不水而
長豔
　　紫霞杯
増─黄山志─紫霞杯狀如杯色紫無葉止一緑苞如瓢以
承之
　　黄花
増─黄花不知其名一朶四瓣合抱如金盞其色鵞黄出
汗帖木兒嶺以北每一莖只一朶翩然獨秀衆草經霜
凋萎是花經霜顔色愈覺鮮明
　　馬蹄蘭
増─馬蹄蘭生平地亂草間葉劍樣如建蘭堅韌不可斷
其花翠色可愛秋則結苞成子塞外尤多
　　地椹花
増─地椹花青紫色花瓣如葵一花八九瓣徑二寸許瓣
落盡則花心結子成堆取之可以為漿
　　鸞枝
増─鸞枝花木本枝榦俱似桃葉有刻缺似棣棠三月附
枝開花或著樹身最繁茂瓣多而圓似郁李而大深紅
色京師多有之
　　長樂花
集藻─賦─増─晉傅元紫華賦并序─紫華一名長樂生扵蜀
其東界特饒中國竒而種之余嘉其華純耐久可厯冬
而服故與友生各為之賦有遐方之竒草禀二氣之純
精仰紫微之景曜因令色以定名剛莖勁立纖條繁列
從回風以揺動紛蘭暢而蕙潔蔚青葱以增茂並含華
而未發扵是散緑葉秀紫榮藴若芝草之始敷灼若百
枝之在庭獨參差以照燿何光麗之雜形渙渙昱昱而
奪人目精下無物以借喻上取象扵朝霞妙萬物而比
艶莫兹草之可嘉　─唐蘇頲長樂花賦并序─蜀太守庭
際有紫華草秋早始繁英露洗冬早尚直本霜封蕪雜
大同扵衆卉盛衰小異扵羣物予訝而未識吏或告余
曰此長虞所賦蜀長樂花也故心賞焉因口授書吏遂
墨而成作恨不見古人所為得髣髴其㫖爾夫長者以
短長之形度其長則至美夫樂者以哀樂之類同其樂
則至喜長也樂也吾安得而閒之嘉纖植之並用偉令
名兮在茲徒見其豐族苯䔿髙標璀璨莖丹外而縞中
葉縹分以紅貫綴緑穎之重疊索紫蕤之爛熳廹而象
之君子其常或㣲或章聳危冠兮䙬若綬默退静其何
望逺以意之佳人欲翔炫炫煌煌重羅綺兮撲瑶翠蹇
来思而未嘗匪以幽兮自直匪以直兮自蔵匪以晚兮
自耀匪以耀兮自强文濁露之均灑庇清舒之泛光本
無嫌扵散地甘有寓扵殊方然則太液初滿上林新霽
䒠茸灼爍萬品千計揺瑞色而涵芝雜竒葩而轉蕙孰
與夫玉堂金閣之偏賞白日青春之特麗嵗不與兮時
向闌風蕭蕭兮夜漫漫賔逺鴻扵沙塞呌離鶴扵江干
君曽不見三月華矣盡林間之槁木千霜殞矣亦庭下
之枯蘭懿此常度凌扵早寒假春期而不彩雖秋令而
不殘衝雨霰之飛薄任雲山之險難芳弗珍扵靃靡節
恒慕扵檀欒吾則知樹背之奚托傾心之可安如後凋
之可貴㒺獨立其誰觀文學掾起而為亂曰白露瀼瀼
何草不黄紫華灼灼生君之堂彼不伐兮秋自翳時或
珍兮君是恵彤庭赫兮朱草駢交屈軼兮友賔連伊榛
莽而荒此君曷為而賦㫋
　　　優鉢羅花
集藻─歌─増─唐岑參優鉢羅花歌并序─參甞讀佛經聞有
優鉢羅花目所未見天寶庚申嵗參忝大理評事攝監
察御史領伊西北庭度支副使自公多暇乃扵府庭内
栽樹種藥為山鑿池婆娑乎其間足以寄傲交河小吏
有獻此花者云得之扵天山之南其狀異扵衆草勢巃
嵸如冠弁嶷然上聳生不㫄引攅花中折駢葉外包異
香騰風秀色媚景因賞而嘆曰爾不生扵中土僻在遐
裔使牡丹價重芙蓉譽髙惜哉夫天地無私隂陽無偏
各遂其生自物厥性豈以偏地而不生乎豈以無人而
不芳乎適此花不遭小吏終委諸山谷亦何異懐才之
士未㑹明主擯扵林藪耶因感而為歌歌曰白山南赤
山北其間有花人不識緑莖碧葉好顔色葉六瓣花九
房夜掩朝開多異香何不生彼中國兮生西方移根在
庭媚我公堂恥與衆艸之為伍何亭亭而獨芳何不為
人之所賞分㴱山窮谷委嚴霜吾竊悲陽闗道路長曾
不得獻扵君王
　　戎王子
集藻─五言律詩─増─唐杜甫㳺何將軍山林─萬里戎王子
何年别月支異花開絶域滋蔓匝清池漢使徒空到神
農竟不知露翻兼雨打開拆日離披
　　冬瑰花
集藻─五言律詩─増─唐盧綸和李舍人昆季詠冬瑰花寄
贈徐侍郎─獨鶴寄烟霜雙鸞思晚芳舊隂依謝宅新艶
出蕭牆蝶散揺輕露鶯銜入夕陽雨朝勝濯錦風夜劇
焚香㫁日千層艶孤霞一片光宻来驚葉少動處覺枝
長布影期髙賞留春為逺方嘗聞贈瓊玖叨和愧升堂
　司空曙和李員外與舍人詠冬瑰花寄徐侍郎─仙吏
紫薇郎竒花共翫芳攅星排緑蔕照眼發紅光暗妒翻
堦葉遥連直曙香逰枝蜂繞易礙刺鳥銜妨露濕凝衣
粉風吹散蘂黄蒙籠珠樹合煥爛錦屏張留客勝㸔竹
思人比愛棠如傳採蘋詠逺思滿瀟湘
　　海紅
集藻─五言律詩─増─唐劉長卿夏中崔中丞宅見海紅揺
落一花獨開─何事一花殘閑庭百艸闌緑滋經雨發紅
艶隔林看竟日餘香在過時獨秀難共憐芳意晚秋露
未湏漙
　　燕蓊花
集藻─七言絶句増─唐李郢燕蓊花─十二街中何限草燕
蓊盡欲占殘春黄花撲地無窮極愁殺江南去住人
　　玉燭花
集藻─七言律詩─増─唐劉兼玉燭花裊裊香英三四枝亭
亭紅艶照堦墀正當晚檻初開處却似春闈就試時少
女不吹方熠爚東君偏惜未離披夜深斜倚朱欄外擬
把鄰光借與誰
　　杏香花
集藻─五言絶句─増─宋邵雍杏香花─客説何州事經營香
味佳訝予獨無語貪嗅杏香花
　　萬蝶花
集藻─七言絶句─増─宋蘇轍萬蝶花─誰唱殘春蝶戀花一
團粉翅壓枝斜美人欲向釵頭插又恐驚飛鬢裏鴉
楊巽齋萬蝶花─粉翼紛紛簇㡬叢揺風欲趂賣花翁詩
眸覽倦方欹枕栩栩猶疑在夢中
　　真珠花
集藻─七言絶句─増─宋張舜民真珠花─風中的皪月中看
觧作人間五月寒一似漢宫梳洗了玉瓏葱壓翠雲冠
　千璣萬琲照庭除細雨斜風拂座隅莫道長安貧似
磬緑堦遶砌盡真珠　─楊巽齋咏真珠花─纍纍花發映
庭除柳帶榆錢總不如一任春風吹滿地幽人歩履自
虛徐
　　鷹爪花
集藻─五言絶句─増─宋王十朋鷹爪花誰把名鷹爪天然
狀不殊無心事搏擊中有鳥相呼
　　闍提花
集藻─七言絶句─増─宋鄭域闍提花─此花移種自招提借
佛為名識者希優鉢曼陁果何似并参香色問因依
　　　御帶花
集藻─七言絶句─増─宋翁元廣御帶花─未放枝頭嫩葉青
先開絳蕊照春晴若無顔色宜宫院安得花間御帶名
　　　玉手爐花
集藻─七言絶句─増─宋翁元廣玉手爐花─小院無人春意
深凌風傲日出牆隂只因落在山僧手那得王孫為賞
音　─無名氏玉手爐花─習習東風二月餘此花宜近玉
庭除美人雲鬢不宜插獻與觀音作手爐
　　　小黄渠花
集藻─五言絶句─増─宋劉允叔小黄蕖花─􁍝􁍝碎金英絲
絲縷玉莖歩揺釵朶見老眼為増明　山礬紛似玉黄
蘖碎如金二美傳春晚同心契爾音
　　繭漆花
集藻─七言絶句─増─宋劉允叔繭漆花─清晨歩上金鷄嶺
極目漫山繭漆花雪蕊瓊絲亦堪賞樵童蠶婦帶歸家
　　滿堂春
集藻─七言絶句─増─宋楊㢲齋滿堂春─花發園林晝錦如
列仙行綴在蓬壺千金湏撇豪家賞一笑春風無向隅
　　御仙花
集藻─七言絶句─増─宋楊㢲齋御仙花─不逐凡花逞艶嬌
移根上苑獨清髙君王曽選装金帶侈錫持荷耀紫袍
　　　夀春花
集藻─七言絶句─増宋楊巽齋夀春花─花開綴玉碧敷腴
香挹南薰景又殊天賦芳姿長不老命名為夀定非誣
　　散水花
集藻─七言絶句─増宋無名氏散水花─盈枝㸃綴雪花鮮
環映清流分外妍應是東君歸騎速不知墜下玉絲鞭
　　　孩兒花
集藻─七言絶句─増─宋無名氏孩兒花─纖穠初見似嬌癡
鼓舞春風二月時何事自開還自落可憐造化亦兒嬉
　　　練春紅
集藻─七言古詩─増─元袁桷謝王參議送練春紅二枝─玉
堂老仙玩幽獨閉户無人似初溽倚闌岸幘領孤芳䔩
䔩輕紅冠羣緑化工有意卑凡卉積李崇桃空眩目争
先鬭巧等堪憐已向東風盡驅逐此花精妍浄如洗收
拾餘春傲榮辱何郎湯餅徒試妝太真温泉空賜浴天
然生色鑄真態亭午低頭睡初足誰言花后最竒絶我
怪酪奴能汗觸嫣然一笑奉清歡莫把金尊歌别鵠并
刀妙剪駢頭来珠露淋漓袖新蹙似嫌凡子多京塵却
恨髙人付流俗微風澹蕩新雨生强拭愁容吐殘馥擬
將色筆寫清意綺語非工那忍凟裵回中庭月過半翠
䄂凌風注寒玉
　　長十八
　　集藻─七言絶句─増─元廼賢塞上曲雙鬟小女玉娟娟自
　　卷氊簾出帳前忽見一枝長十八折来簪在㡌簷邉
　　　　　波羅花
　　集藻─詞─増─宋毛滂清平樂─雲峯秀疊露冷琉璃葉北畔
　　波羅花弄雪香度小橋淡月　與君踏月尋花玉人雙
　　捧流霞吸盡杯中花月竹風相送還家
　　　　　疊羅花
　　集藻─詞─増─金党懐英感皇恩─碧玉撚條藍袍裁葉眀艶
　　黄深軟金疊道装仙子謫墮蕊珠宫為春閒管領花時
　　節　漢額妝濃楚腰舞怯襞積裙餘舊宫褶東君著意
　　留伴小庭風月任教鶗鴂喚羣芳歇
　　　　　藍雀花
　　増─藍雀花其花如雀有身有翼有尾有黄心如兩目或
　　云即茱萸花
　　集藻─五言絶句─
御製山菊藍雀花─雨過初凉至山花滿野馨雖無紅紫艶能
使屬車停
　　　翠蛾眉
　増─翠蛾眉花翠色随日側映鮮妍有致
　
　
　
　
　
　
　
　
　
　
　
　
御定佩文齋廣羣芳譜卷五十三
　欽定四庫全書
御定佩文齋廣羣芳譜卷五十四
　　果譜
　　　梅(梅花别見花譜/)
　原─梅(説文/作楳)一名䕩(廣志云蜀/名梅為䕩)實似杏(草木疏云梅杏類/也實赤于杏而酸)
　大者如小皃拳小者如彈熟則黄微甘酸可啖生純青
　酸甚(本草云花開于冬而實熟于/夏得木之金氣故其味最酸)多食泄津液生痰損
　筋蝕脾傷腎弱齒為脯含之口香造煎堪久子赤者材
　堅白者材脆種類不一白者有緑萼梅(實大五/月熟)重葉梅
　(結實/多雙)消梅(實甘青止可生啖雖酢甚鬆脆多液無滓/花重者實小單者大不宜熟亦不堪煎造)冠
　城梅(實甚大/五月熟)時梅(實大五/六月熟)早梅(四月/熟)冬梅(實小十月可/用不能熟)
　紅者有鶴頂梅(實大/而紅)鴛鴦梅(梅譜云即多葉紅梅也結/實必雙凡雙果必雙蔕惟)
　(此一蔕而結/雙梅尤異)雙頭梅(或結並蔕小/實不堪啖)杏梅(實扁而斑/味似杏)異品
　有冰梅(實吐自葉罅不花色如冰玉/無核含之自融如冰佳品也)─増─范成大梅譜
　江梅(子小/而硬)　─具區志─洞庭諸山佳種有吐花酸(實小味/酸方吐)
　(花即/可啖)脆梅(一名時裏梅實圓而/大可以蜜漬及蒸製)　按原譜各果名目雜
採諸書間有遺闕續録于後其已見者更不重出　─原
賈思勰曰梅實小而酸核有韲文杏實大而甜核無文
采梅任調食及韲杏則不任此用世人或不能辨言梅
杏為一物失之逺矣
彚考─原─書説命─若作和羮爾惟鹽梅─傳─鹽鹹梅醋羮湏
鹹醋以和之　─詩周南─摽有梅其實七兮─傳─摽落也盛
極則墮落者梅也尚在樹者七　標有梅其實三兮─𫝊
在者三也─箋─此夏鄉晚梅之墮落者差多在者餘三耳
　摽有梅頃筐暨之─𫝊─暨取也─箋─謂夏已晚頃筐取之
于地　─増─禮記内則─桃諸梅諸卵鹽─註─人君燕所食也
疏─桃諸梅諸卵鹽者言食桃諸梅諸之時以卵鹽和之
王肅云諸菹也謂桃菹梅菹即今之藏桃也藏梅也欲
藏之時必先稍乾之故周禮謂之乾䕩　梅杏─註─人君
燕食所加庶羞也　膾獸用梅─集説─獸用梅以梅和獸
也　食棗桃李梅弗致于核為恭敬也　─周禮天官─饋
食之籩其實乾䕩註─乾䕩梅也　─夏小正─五月煮梅為
豆實　─左傳─晏子對齊侯曰和如羮焉水火醯醢鹽梅
以烹魚肉燀之以薪宰夫和之齊之以味濟其不及以
洩其過君子食之以平其心　─吴志孫亮傳註─亮方食
生梅使黄門至中藏取蜜漬梅蜜中有䑕矢召問藏吏
藏吏叩頭亮曰黄門從汝求蜜耶吏曰向求實不敢與
黄門不服侍中刁元張邠啟黄門藏吏辭語不同請付
獄推盡亮曰此易知耳令破䑕矢矢裏燥亮大笑謂元
邠曰若矢先在蜜中中外當俱濕裏燥必是黄門所為
黄門首服左右莫不驚悚　─南史栁惲傳─惲嘗與瑯琊
王瞻博射嫌其皮濶乃摘梅帖烏珠之上發必命中觀
者驚駭　─唐書蕭倣傳─倣自集賢學士拜嶺南節度使
南方珍賄叢夥不以入門家人病取槁梅扵厨以和劑
倣知趨市還之　─原─五代史趙匡凝傳─楊渥方宴食青
梅匡凝顧渥曰弗多食發小兒熱諸將以為嫚渥遷匡
凝海陵増─山海經─雲山之上其實乾腊─註─腊乾梅也
　─淮南子─百梅足以為百人酸一梅不足以為一人和
　─世説─魏武行役失汲道軍皆渴乃令曰前有大梅林
饒子甘酸可以觧渇士卒聞之口皆出水乗此得及前
源　─語林─范汪能噉梅人嘗致一斛奩留汪食之湏臾
盡　─述異記─邯鄲有故邯鄲宫基存焉中有趙王之果
園梅李至冬而花春得而食　─筆談─吴人多謂梅子為
曹公以嘗望梅止渇也又謂鵞為右軍有士人遺醋梅
與燖鵞作書云醋浸曹公一甕湯燖右軍兩隻　─埤雅
張協七命云酤以春梅正言春梅者春實尚青味酢故
也　─六帖補─前蜀王建判官馮涓好戲時鳯翔遣張郎
中通好来晨宴接王慮馮公先語而張子乗之或致失
機乃令客將傳逹旦請緘嘿坐既定而賔主寂然無敢
發其語端者馮乃取青梅鏗然一嚼之四座流涎因成
大笑　─峩眉山志─山有梅子坡白雲禪師道行偶渇索
水不得望前坡有梅樹擬此纍纍梅實可以回津至其
地無一梅樹而渇已止矣今建有茶菴後人援以名坡
云
集藻─五言古詩─増─宋梅堯臣青梅─梅葉未藏禽梅子青
可摘江南小家女手弄門前劇齒軟莫勝酸棄之曽不
惜寜顧馬上郎春風滿行陌　─蔡襄和吴省副青梅─梅
花畏髙寒獨向江南發那知汴陽墅青顆摘春月持之
矜所無歸思動楚越願君侑清罇行恐新芳歇　─黄庭
堅古風上蘇子瞻─江梅有佳實結根桃李場桃李終不
言朝露借恩光孤芳已皎潔冰雪空自香古来和鼎實
此物升廟廊嵗月生成晚烟雨青已黄得升桃李盤以
逺初見嘗終焉不可口擲置官道傍但使本根在棄捐
何能傷
七言古詩─増─宋鮑照梅花落─中庭雜樹多偏為梅咨嗟
問君何獨然念其霜中能作花露中能作實揺蕩春風
媚春日念爾零落逐寒風徒有霜花無霜質
七言絶句─増─唐羅隐紅梅─天賜臙脂一抹腮盤中磊落
笛中哀雖然未得和羮便曽與將軍止渇来　─宋梅堯
臣送紅梅行之有詩依其韻和─綴綴紅梅肥似蠟濛濛
飛雨灑如絲吴郎齒軟食不得翻憶張公大谷梨　─黄
庭堅戲荅晁適道乞消梅─青莎徑裏香未乾黄鳥隂中
實已圓蒸豆作烏鹽作白屬聞丹杏薦牙盤　北客未
嘗眉自顰南人誇説齒生津磨錢和蜜誰能許去蔕供
鹽亦可人　─以梅餽晁深道戲贈二首─帶葉連枝摘未
殘依稀茶塢竹籬間相如病渇應湏此莫與文君蹙逺
山　渇夢吞江起觧顔詩成有味齒牙間前身鄴下劉
公幹今日江南庾子山　─楊萬里梅熟小雨─風從獨樹
忽然来雨去山前逺却廽留許枝間慰愁眼兒童抵死
打黄梅　─元張宏範梅雨─輕雲薄薄暗江干㡬陣紗窓
送嫩寒濃醉呼童新摘得未黄梅子已微酸　─顧瑛謝
静逺恵蜜梅─江南烟雨未全黄誰使青酸墮蜜房娬媚
已能知魏證典刑時復見中郎　─馬臻西湖即事─園丁
花木巧桮棬萬紫千紅簇綺筵折得青梅小如豆獻来
還索賞金錢
詩散句─増─唐李白─郎騎竹馬来遶床弄青梅─白居易
黄鳥啼欲歇青梅結半成　─宋陸㳺─青梅薦煮酒緑樹
變鳴禽　─原─白居易食蘗不易食梅難蘗能苦兮梅能
酸　─増─宋黄庭堅─要知春景深和淺試看青梅大㡬分
　─楊萬里峯頭㨂徧低隂處帶葉青梅摘一枝　─元馬
臻─午睡醒来春事晚枝頭梅豆已生仁　─原─明王世貞
莫言子作書生酸要與君王調鼎實　─雷思霈─不應便
雜夭桃杏半㸃微酸已著枝　─増─梁簡文帝─摘梅多繞
樹　─周庾信─梅逐雨中黄─唐杜甫─紅綻雨肥梅　四
月熟黄梅　梅杏半傳黄　─白居易─早梅結青實　─許
渾─未臘梅先實─韓偓─齒軟越梅酸─宋蘇軾─金盤未
薦含酸子　─朱松─冰盤青子渇爭嘗─元劉詵─紈扇晴
嬉墮脆梅
詞─増─宋孫艤菩薩蠻─一聲羗笛吹嗚咽玉溪半夜梅翻
雪江月正茫茫㫁腸流水香　含章春欲暮落日千山
雨一㸃著微酸吴姬先齒寒
别録─原─神異經─北方荒外有横公魚夜化為人刺之不
入煮之不死以烏梅二十七枚煮之即熟可已邪病
増─風俗通─五月落梅風江淮以為信風　─風土記─夏至
霖霪至前為黄梅先時為迎梅雨及時為梅雨後時為
送梅雨　─原─抱朴子─綺里丹法用鉛百斤煮以雄黄皆
成金太剛猪膏煮之太柔梅煮之　─物類相感志─青梅
小滿前嫩脆過後則易黄　梅子與韶粉同食不酸不
軟梅葉尤佳　─本草─梅核能明目益氣不饑　─種樹書
桑上接梅則不酸　─田家五行─梅實少秫亦少諺云樹
無梅手無杯　─製用─居家必要─取大青梅以鹽漬之日
曬夜漬十晝十夜便成白梅調鼎和虀所在任用青梅
籃盛突上薫黒即成烏梅用以入藥不任調食以稲灰
淋汁潤濕蒸過則肥澤不蠧亦可糖藏蜜煎作果烏梅
洗浄搗爛水煑滚入紅糖使酸甘得宜水内泡冷暑月
飲甚妙或搗爛加蜜適中調湯微煑飲　梅醬熟梅十
斤爛蒸去核毎肉一斤加鹽三錢攪勻日中曬待紅黒
色收起用時加白荳蔲仁檀香些少飴糖調勻服凉水
極解渴　冰梅丸治喉閉五月五日合青梅二十個鹽
十二兩先扵初一日􁀙至初五日取梅汁拌白芷𦍑活
防風桔梗各二兩眀礬三兩猪牙皂角三十條俱為細
末拌梅磁瓶收貯　糖脆梅青梅每百個以刀劃成路
將熟冷醋浸一宿取出控乾别用熟醋調沙糖一觔半
浸沒入新瓶内以箬紥口仍覆椀藏地深一二尺用泥
上盖過白露節取出換糖浸　─増─北户録─嶺南之梅小
扵江左居人采之雜以朱槿花和鹽曝之梅為槿花所
染其色可愛又有選大梅刻鏤瓶罐結帶之類取棹汁
漬之亦甚甘脆
　　(附/録)海梅
増─峩眉山志─海梅髙僅三尺冬月開小花結實如櫻桃
　　杏(杏花别見花譜/)
原─杏一名甜梅(江南録云楊行/宻改杏名甜梅)樹大實多形如彈丸有
大如梨者生酢熟甜性熱生痰及癰疽不宜多食小兒
産婦尤忌　─増─格物叢話─杏實味香扵梅而酸不及核
與肉自相離其仁可入藥　─原─種類不一有金杏(圓而/黄熟)
(最早味最勝一名漢帝杏謂武帝上/林苑遺種也大如梨黄如橘出濟南)白杏(熟時色青白/或微黄味甘)
(淡而不酢/出滎陽)沙杏(甘而多汁即世/所稱水杏也)梅杏(黄而/帶酢)柰杏(青而帶/黄出鄴)
(中/)金剛拳(赤大而扁肉厚味/甚佳又名肉杏)木杏(形扁色青黄/味酢不堪食)山杏(肉/薄)
(不堪食但/可收仁用)巴旦杏(一名八擔杏出回囘地今闗西諸處/皆有葉差小實小而肉薄核如梅皮)
(薄而仁清甘鮮者尤/脆羙稱果之佳者)又有赤杏黄杏(廣志云/出鄴中)蓬萊杏
増─述異記─句漏縣有縹杏
彚考─原─北周書孝義傳─張元性亷潔南鄰有杏兩樹杏
熟多落元園中元悉以還主　─増─夏小正─四月囿有見
杏─管子─五沃之土其木宜杏　─原─地理志─范蠡宅在
洞庭湖中有海杏大如拳也　─元晏春秋─衞倫過予言
及于味稱魏故侍中劉子陽食餅知鹽生精味之至也
予曰師曠識勞薪易牙别淄澠子陽今之妙士也定之何
難倫因命僕取糧糗以進予嘗之曰麥也有杏李柰味
三果之熟也不同時子焉得兼之倫笑而不言退告人
曰士安之識過劉氏吾將来家實多故杏時將發糅以
杏汁李柰將發又糅以李柰汁故兼三味　─祭法─夏祠
用杏　─増─神仙傳─董奉居廬山不種田日為人治病亦
不取錢病重愈者使栽杏五株輕者一株如此數年計
得十萬餘株鬱然成林乃使山中百禽羣獸逰戲其下
卒不生草常如芸治也後杏子大熟扵林中作一草倉
示時人曰欲買杏者不湏報奉但將榖一器置倉中即
自往取杏一器去常有人置榖来少而取杏去多者林
中羣虎出吼逐之大怖急挈杏走路傍傾覆至家量杏
一如榖多少或有人偷杏者虎逐之到家嚙至死家人
知其偷杏乃送還奉叩頭謝過乃使却活奉毎年貨杏
得榖旋以賑救貧乏供給行旅不逮者嵗二萬餘斛
潯陽記─杏在北嶺上有樹百株今猶稱董先生杏林
原─荆楚嵗時記─孫楚祭介之推云餳一盤醴酪二盂今
寒食有杏酪麥粥即其類也　─南嶽夫人傳─仙人有三
𤣥紫杏　─冀州論─魏郡好杏地産不為珍─増─嵩髙山
記─嵩山東有牛山其山多杏至五月爛然黄茂百姓皆
資此為命人人充飽而杏不盡　─原─朱超石與兄書─光
武墳邉杏甚美今奉送其核　─増─述異記─杏園洲在南
海中洲中多杏海上人云仙人種杏處漢時常有人舟
行遇風泊此洲五六日食杏故免死又云洲中别有冬
杏　─文昌雜録─禮部王員外言昔見朝議大夫李冠卿
說楊州所居堂前杏一窠極大花多而不實適有一媒
姥見如此笑謂家人曰来春與嫁了此杏冬深忽携酒
一樽来云是㛰家撞門酒索處子裙一腰繫樹上已而
奠酒辭祝再三而去家人莫不笑之至来春此杏結子
無數　─酉陽雜俎─杜師仁常賃居庭有巨杏樹鄰居老
人毎擔水至樹側必歎曰此樹可惜杜詰之老人云某
善知木病此樹有疾某請治乃診樹一處曰樹病醋心
杜染指于蠧處嘗之味若薄醋老人持小鈎披蠧再三
鈎之得一白蟲如蝠乃傅藥于瘡中復戒曰有實自青
皮時必摽之十去八九則樹活如其言樹益茂盛矣又
嘗見栽植經三卷言木有病醋心者　─原─桂苑叢談─馬
燧子鬯以第中大杏餽竇文瑒文瑒以進徳宗徳宗未
嘗見頗怪鬯令中使就封其樹鬯懼進宅為奉誠園
増─文獻通考─杏多實不蟲者来年秋禾善五木者五榖
之先欲知五榖但視五木故五果分五行所以表五榖
也又按五果之義夏之果莫先于杏五時之首寢廟必
有薦而此杏適丁夏之時故特取之杏之枝葉華果皆
赤故古者鑚燧夏取棗杏之火也　─學圃餘疏─杏花江
南雖多實味大不如北其樹易成實易結林中摘食甚
佳　─兖州府志─杏山在寜陽上多杏　─南陽府志─杏山
即抱朴子種杏處　─九江府志─太乙宫在徳化宋名祥
符觀即董奉杏林也
集藻─五言古詩─増─宋楊萬里折杏子─天暖酒易醺春暮
花難覓意行到南園杏子半紅碧輕風動髙枝可望不
可摘聳肩跂一足偶爾攀翻得攀條初亦喜折條還復
惜小苦已自韻未酸正堪喫聊將插鬢歸空樽有餘瀝
七言律詩─増─唐羊士諤州民有獻杏者瑰麗溢目因感
花未㡬聊以成詠─南郭東風賞杏壇㡬株芳樹昨留歡
却憶落花飄綺席忽驚如實滿雕盤蛾眉半歛千金薄
鷤鴂初鳴百草閒志士古来悲節換美人啼鳥亦長歎
五言排律─増─唐錢起酬長孫繹藍溪寄杏─愛君藍水上
種杏近成田拂徑清隂合臨流彩實懸清香和宿雨佳
色出晴烟懿此傾筐贈想知懐橘年芳馨来滿袖瓊玖
願酬篇把玩情何極雲林若眼前
五言絶句─増─宋梅堯臣詠雙杏子其核亦然─子核成雙
杏將寄同心人定棲鴛鴦魄為物豈無因　─蘇軾和子
由岐下杏─開花送餘寒結子及新火闗中幸無梅汝强
充鼎和　─元馬祖常謝人送杏子詩─杏子黄金色筠籠
出薊丘味甘醒午寢可是督詩郵
七言絶句─増─唐白居易重尋杏園─忽憶芳時頻酩酊却
尋醉處重徘徊杏花結子春深後誰觧多情又獨来
元張𢎞範青杏─落盡殘紅緑滿技青青如豆釀酸時佳
人摘得新嘗怯一㸃春愁鎖畫眉
詩散句─増─宋歐陽修─芳枝結青杏翠葆新奕奕　─黄庭
堅─買魚斫膾湏論網撲杏供盤不數枚　─唐王維─董奉
杏成林　─宋梅堯臣─仙人愛杏令虎守　─蘇軾─花褪殘
紅青杏小　─秦觀─董奉栽成杏子丹　─陳師道─里中饋
杏得新嘗
别録─増─野人閒話─翰林辛夤孫頃年在青城山居其居
則古先道院在一峯之頂内有塑像黄姑則六代元宗
之子也一夕夢見召夤孫謂曰汝可食杏仁令汝聰利
老而彌壮心力不倦亦資于年夀矣汝可有道性又不
終在此湏出山佐理當代夤孫夢中拜請其法則與怡
神論中者同元宗孫申天師元有怡神論語卷下卷中
有神仙秘方三十首則甘草為首右食杏仁法次之杏
仁七個去皮尖早晨盥潄了内于口中久之則盡去其
皮又于口中暖之逡廵爛嚼和津液如乳汁乃頓嚥但
日日如法食之一年必換血令人輕健安㤗夤孫遂日
日食之至今老而輕健年踰從心猶多著述　─原─製用
清異録─杏仁新水浸没生薑甘草丁香蜀椒縮砂白豆
蔲鹽花沉檀龍麝皆取末如麵攪拌曬乾候水盡味透
更以香藥鋪糁名爽團宿酲未觧一枚爽然　─農桑通
訣─杏熟時多取爛者盆中研之生布絞取濃汁塗盤中
曬乾取下可和水為漿又和麫用　─本草─杏仁能使人
血溢少誤之必出血不已或至委頓故近世少有服者
　杏仁五月採破核去雙仁者自朝蒸之至午便以慢
火微烘之七日乃收貯毎旦腹空時不拘多少任意噉
之積久不止駐顔延年─釋名─杏可以為油　─齊民要
術─杏子仁可以為粥─種植─桃樹接杏結果紅而且大
又耐久不枯
　　桃(桃花别見花譜/)
原─桃實甘子繁故字從木從兆(本草云十億曰/兆言其多也)性酸甘
熱可食多食令人有熱能發丹石毒生桃尤不宜多食
有損無益性早實三年便結子五年即老結子便細十
年即死以皮𦂳也若四年後用刀自樹本竪劙其皮至
生枝處使膠盡出則多活數年種類頗多有崑崙桃(一/名)
(王母桃一名仙人桃一名冬桃出/洛中味甘美詳見後洛陽伽藍記)扁桃(出波斯國形扁/肉澀不堪食核)
(狀如盒樹髙五六丈圍四五尺葉似桃而濶大三月開/白花花落結實如桃彼地名波淡樹仁甘美番人珍之)
(北户録云形如半/月狀出占卑國)新羅桃(子可食/性熱)方桃(形微/方)餅子桃(狀/如)
(香餅/味甘)油桃(小扵衆桃有赤斑㸃光如塗油花/多子小不堪噉惟取仁出汴中)巨核桃(詳/見)
(後拾/遺記)金桃(形長色黄如金肉黏核多蛀/熟遲用柿接者味甘色黄)銀桃(形圓色青/白肉不黏)
(核六月/中熟)鴛鴦桃(結實/多䨇)李桃(形圓色青肉不黏核其/皮光澤如李一名光桃)十月
桃(形圓色青肉黏核味甘酸十月中成熟一名古冬桃/又名雪桃按爾雅云旄冬桃疏云桃子冬熟者不旄)
(當即/此也)毛桃(即爾雅所謂褫桃小而多毛核黏味/惡不堪食其仁充滿多脂可入藥)水蜜桃
(獨上海有之而顧尚寳西園/所出尤佳其味亞于生荔枝)雷震紅(張七澤云每雷雨/過輙見一紅暈最)
(為難/得)他如紅桃緗桃白桃烏桃皆以色名五月早桃秋
桃霜桃皆以時名臙脂桃絡絲桃皆以形名王敬羙有
言桃種最多金桃蜜桃灰桃之類多植園中取果夀星
桃樹矮而花能結大桃亦竒種可玩桃殊不堪食　─増
西京雜記─上林苑有秦桃緗核桃金城桃綺葉桃紫文
桃　─客燕雜記─京師中佳果有紅桃白銀桃小桃蟠桃
合桃酒紅桃霜下桃肅寜八月桃
彚考─増─詩周南─桃之夭夭有蕡其實─傳─蕡實貌　─衞風
投我以木桃報之以瓊瑶　─魏風─園有桃其實之殽
禮記内則─桃曰膽之─疏─桃多毛拭治去毛令色青滑如
膽也或曰膽謂苦桃有苦如膽者擇去之　─周禮─饋食
之籩其實桃　─舊唐書太宗紀─貞觀十一年唐國獻金
桃銀桃詔令置扵苑囿　─神農經─玉桃服之長生不死
若不得早服之臨終日服之其屍畢天地不朽　─原─夏
小正─六月煮桃─傳─桃也者柂桃也柂桃也者山桃也煮
以為豆實也　─増─家語─六果桃為下祭祀不用不豋郊
廟　─晏子春秋─公孫㨗田開疆古冶子事景公勇而無
禮公患之晏子言扵公請饋以二桃曰三子計功而食
公孫曰吾再搏乳虎功可以食田曰吾仗兵而御三軍
者再功可以食古冶子曰吾嘗濟河黿銜左驂冶潜行水
底逆流百歩從流九里得黿頭功可以食二子曰吾勇
不若子功不逮子取桃不讓是貪也然而不死無勇也
刎頸而死冶曰二子死之冶獨不逮亦刎頸而死　─原
韓非子─彌子瑕有寵扵衞君與君逰于果園食桃而甘
以其半啖君君曰忠乎忘其口而啖寡人及彌子色衰
愛弛得罪扵君君曰是故嘗啖我以餘桃　孔子侍坐
扵魯哀公哀公賜之桃與黍孔子先飯黍而後噉桃公
曰黍以雪桃也對曰丘知之矣夫黍五榖之長而桃為
下君子以賤雪貴不聞以貴雪賤也　─吕氏春秋─子産
治鄭桃棗之䕃扵街者莫援也　─増─神異經─東方有樹
髙五十丈葉長八尺名曰桃其子徑三尺二寸和核作
羮食之令人益夀食核中仁可以治嗽小桃温潤咳嗽
人食之即止　─原─新序─魏文侯見箕季從者食其園之
桃箕季禁之文侯曰從者食園桃箕季禁之豈愛桃哉
是教我下無侵上也　─増─説苑─樹桃李者夏得休息秋
得實焉　─武帝内則─七月七日西王母降自設天厨真
妙非常豐珍上果芳華百味紫芝萎蕤芬芳填樏清香
之酒非地上所有香氣殊絶帝不能名也又命侍女更
索桃果湏㬰以玉盤盛仙桃七顆大如鴨卵形圓青色
以呈王母母以四顆與帝三顆自食桃味甘美口有盈
味帝食輙收其核王母問帝帝曰欲種之母曰此桃三
千年一生實中夏地薄種之不生帝乃止　─漢武故事
東郡獻短人帝呼東方朔朔至短人因指朔謂帝曰西
王母種桃三千年一著子此兒不良已三過偷之矣
原─尹喜内傳─老子西逰省太真王母共食碧桃紫梨
鍾離意别傳─秦吏趙凱以私恨告國民吴且生盜食宗
廟御桃且生對曰民不敢食也王曰剖其腹出其桃史
記惡而書之曰食桃之肉當有遺核王不知此而剖人
腹以求桃非理也　─増─博物志─漢武帝時西王母遣使
乗白鹿告帝當来乃供帳九華殿以待之七月七日夜
漏七刻王母乗紫雲車而至扵殿西南面東向頭上戴
七種青氣鬱鬱如雲有三青鳥如烏犬使侍母傍時設
九微燈帝南面西向王母索七桃大如彈丸以五枚與
帝母食二枚惟帝與母對坐其從者皆不得進時東方
朔竊從殿南廂朱鳥牖中窺母母顧之謂帝曰此窺牖
小兒嘗三来盗吾桃帝乃大怪之由此世人知方朔神
仙也　─原─神仙傳─張道陵者沛國人也有趙昇者就陵
受學陵将諸弟子登雲臺絶巖之上下有一桃樹如人
臂傍生石壁下臨不測桃大有實陵謂諸弟子曰有人
能得此桃實當告以道要扵時伏而窺之者二百餘人
股戰流汗無敢乆臨視之者莫不却退而返謝不能得
一人乃昇曰神之所䕶何險之有聖師在此終不使吾
死扵谷中耳師有教者必是此桃有可得之理故耳乃
從上自擲投樹上足不蹉跌取桃滿懐而石壁峭峻無
所攀援不能得返扵是乃以桃一一擲上正得二百二
顆陵得而分賜諸弟子各一陵自食一留一以待昇乃
以手引昇衆視之見陵臂長三二丈引昇昇忽然来還
乃以向所留桃與之　─増─神仙傳─董子陽少知長生之
道隐博落山中九十餘年但食桃飲石泉　─拾遺記─明
帝時恒山獻巨桃核巨桃霜下結花隆暑方熟云仙人
所食帝使植扵霜林園　─原─元中記─木子之大者有積
石山之桃實焉大如十斛籠　─増─甄異録─譙郡夏侯文
規亡後見形經庭前桃樹邉過曰此桃吾昔所種子乃
美好其婦曰人言亡者畏桃君何不畏耶曰桃東南枝
長二尺八寸向日者憎之我亦不畏也　─捜神記─前周
葛由蜀羗人也周成王時好刻木作羊賣之一旦乗木
羊入蜀中蜀中王侯貴人追之上綏山綏山多桃在峩
眉山西南髙無極也随之者不復還皆得仙道故里諺
曰得綏山一桃雖不能仙亦足以豪山下立祠數十處
　─東陽記─龍丘山峯際復有巖穴外如窓牖中有石林
巖前有一桃樹其實甚甘非山中自有莫知誰植　─廣
州記─廬山有山桃大如㯽榔形色黒而味甘酢人時登
採拾只得于上飽噉或欲持下迷不得返　─原─荆楚嵗
時記─正月一日飲桃湯桃者五行之精厭伏邪氣制百
鬼也　─増─新論─知伯庖人亡炙一筪而即知之韓魏將
反而不能知邯鄲子陽園亡一桃而即覺之其自亡也
而不能知斯皆銳情扵小而亡大者也　─述異記─磅磄
山去扶桑五萬里日所不及其地甚寒有桃樹千圍萬
年一實一説日本國有金桃其實重一觔　崑崙有玉
桃光明潤徹而堅瑩湏以玉井泉洗之便軟可食　武
陵源在吴中山無他木盡生桃李俗呼為桃李源源上
有石洞洞中有乳水世傳秦末吴中人扵此避難食桃
李實皆得仙　─原─幽明録─漢明帝永平五年郯縣劉晨
阮肇共入天台山取榖皮迷路不得返經十餘日糧盡
饑餒殆死遥望山上有一桃大有子實而絶巖環澗永
無登路扳縁藤葛然後得上各啖數桃而不饑下山一
大溪邉有二女姿質妙絶因要還家勅婢云劉阮二郎
向雖得瓊實猶尚虗弊可速作食有胡麻山羊脯甚美
遂留半載餘二人懐土求歸女曰宿福所牽何復欲還
因指示還路既出無復相識問得七世孫傳聞上世入
山迷不得歸　─増─世説─桓元素輕桓崖崖在京下有好
桃元就連求之遂不得佳者元與殷仲文書以為嗤笑
曰徳之休明肅慎貢其楛矢如其不爾籬壁間物亦不
可得也　─洛陽伽藍記─華林園蓬萊山南有百果園果
列作林林各有堂有仙人桃其色赤表裏照徹得嚴霜
乃熟云出崑崙山一曰王母桃也　─元和郡國志─綿州
彰明縣雲臺山天柱崖下有一桃樹髙五丈餘外皮似
桃内心似松張道陵與王長趙昇試法扵此四百餘年
桃迨今不朽有碑記之　─洽聞記─吐谷渾有桃大如一
石瓮─原─酉陽雜俎─史論在齊州時出獵至一縣界憇
蘭若中覺桃香異常訪其僧僧不及隐言近有人施二
桃因從經案下取出獻論大如飯椀時饑盡食之核大
如雞卵論因詰其所自僧笑向實謬言之此桃去此十
餘里道路危險貧道偶行脚見之覺異因掇數枚論曰
今去騎從與和尚偕往僧不得已導論北去荒榛中經
五里許抵一水僧曰恐中丞不能渡此論志决往乃依
僧解衣戴之而浮登岸又經西北渉二小水上山越澗
數里至一處竒泉怪石非人境也有桃數百株幹掃地
髙二三尺其香破鼻論與僧各食一蔕腹果然矣論解
衣將盡力苞之僧曰此或靈境不可多取貧道嘗聼長
老說昔日有人亦嘗至此懐五六枚迷不得出論亦疑
僧非常取兩個而返僧切戒論不得言論至州使招僧
僧已逝矣　王母桃洛陽華林園内有之十月始熟形
如括蔞俗語曰王母甘桃食之解勞亦名西王母桃
長白山相傳古肅然山也峴南有鐘鳴燕世桑門釋惠
霄者自廣固至北峴聼鐘聲稍前忽見一寺門宇炳煥
遂求中食見一沙彌乃摘一桃與霄湏㬰又與一桃語
霄曰至此已淹留可去矣霄出廻頭顧失寺至廣固見
弟子言失和尚已二年矣霄始知二桃兆二年也　仙
桃出郴州蘓耽仙壇有人至心祈之輙落壇上或至五
六顆形似石塊赤黄色破之如有核三重硏飲之愈衆
疾尤治邪氣─増─㑹昌觧頤録─鄴華林苑有勾鼻桃子
重三觔或二觔半亦有名梨凡此衆果氣味甘羙入口
消汁又間有名果季龍作蝦蟆車四廂廣一丈深一丈
合土在中植之則無不生也　─清異録─鄴中環桃特異
後唐莊宗曰昔人以橘為千頭木奴此不為餘甘尉乎
　─神仙感遇傳─咸通中趙僧懐一居雲門寺遇一道流
相與入山花木繁茂水石幽勝乆之覺饑道流曰此有
仙桃千嵗一實可以療饑以一桃授之大如二升器竒
香珍味非世所有懐一自此不食　─海録碎事─洋州雲
臺山生獼猴桃甚甘酸食之止渴　唐貞觀中康居國
獻黄桃大如鵞卵其色如金因呼為金桃用柿樹接桃
枝亦為金桃早熟者謂之絡絲白晚熟者謂之過雁紅
　─東坡雜記─李公擇與客㳺天柱寺還過司命祠下道
傍見一桃爛熟可愛當往来之衝而不為人之所得疑
其為真靈之瑞分食之則不足衆以與公擇公擇不可
時蘇徐二客皆有老母七十餘公擇使二公分之歸遺
其母人人滿意過于食桃此事不可不識也　─仇池筆
記─黄州岐亭有王翊者家富而好善所居後有茂林果
木一日有村婦林中見一桃過熟而絶大獨在木杪乃
取而食之翊適見大驚婦人食已棄其核翊取而剖之
得雄黄一塊如桃仁及研而吞之甚甘美自是㫁葷肉
齋居一食不復殺生可謂異事也　─埤雅─諺曰白頭種
桃又曰桃三李四梅子十二言桃生三嵗便放花果早
扵梅李故首雖已白其花子之利可待也　─茅亭客話
滕處士昌祐字勝華所居園中有金桃深黄剖之至核
紅翠如金味美為桃之最也　─白玉蟾集─寜都金精山
係第三十五福地漢初張芒女麗英入山獲二桃得道
長沙王吴芮聘焉至洞中見女乗紫雲在半空謂芮曰
吾為金星之精降治此山言訖升天而去　─原─五色線
咸通中許明奴家嫗入山林採樵扵南山見一人坐石
上方食桃甚大問嫗曰我許明奴之祖宣平與汝一桃
食之不可將出嫗食桃甚美其後増食日漸童顔入山
不歸行疾如飛　金母降謝自然將桃一枝懸臂上有
三十顆碧色大如椀云此猶是小者　─増─長春真人本
行碑─真人徴赴京師眷遇至渥遣中使賜上林桃師不
食菜果者十餘年矣至是取其一㗖之重上賜也　─湧
幢小品─嘉靖乙卯上夜坐庭中御幄後忽獲一桃左右
視或見桃從空中墜上喜曰天賜也修迎恩大典五日
明日復有一桃降　─藜床瀋餘─戊辰冬杪偶至靈濟宫
遇道人授一桃特大曰與汝有縁故以相贈訝其非常
受而啖之味甘美而核甚細　─杭州府志─古記云昔人
扵天目捕獵沮雨扵石城之外見林間有白桃一顆摘
入手如冰忽又變紅其熱如湯遂採木葉包之蔵扵白
囊下山捫之猶在及至家惟木葉存
集藻─表─増─唐李嶠為納言姚璹等賀瑞桃表─伏見内出
靈桃四實共同一蔕禁園芳果仙庭竒樹名珍杏柰族
茂櫻胡鮮花發扵上春佳實成扵早夏四而為一表四
海之一君異而為同明異才之同貫漢宫留核曽所未
窺衛國報瓊何能竊似殊祥靈應疊貺駢臻凡在見聞
孰不歡躍臣等謬當樞近累覿休符喜忭之情實萬恒
品
賦─原─晉傅元桃賦─有東園之珍果兮承隂陽之靈和結
柔根以列樹兮艶長畆而駢羅夏日先熟初進廟堂辛
氏踐秋厥味益長花落實結與時剛柔既甘且脆入口
消流亦有冬桃冷侔冰霜放神適意恣口所嘗華升御
扵内庭兮飾佳人之令顔實充虛而療饑兮信功烈之
難原嘉放牛扵斯林兮悅萬國之乂安望海島而慷慨
兮懐度索之靈山何兹樹之獨茂兮條枝紛而麗閑根
龍虬而雲結兮彌萬里而屈盤禦百鬼之妖慝兮列神
荼以司姦辟凶邪而濟正兮豈唯榮美之足言　─増─宋
伍緝之園桃賦─嗟王母之竒果特華實兮兼副既陶煦
以夏成又凌寒而冬就嗟異植兮難㧞亦晚枯兮先茂
農黄品其味漢帝驚其珍林休反耕之牛宅樹司惡之
神景斃勇扵不足彌増罪扵甘分雖無言兮成蹊叵充
肴扵魏君時令載始周南申章瞻擇有制藥齊惟良魯
拂柩以悔荆楚供弧以事王　─唐獨孤授蟠桃賦─東海
神木是曰蟠桃可得聞其廣而未量其髙葢蒼龍之所
臨據白日之所先照結根扵凌北之峯稟氣乎衡星之
耀其生植也與乾坤始其蟠縈也至三千里上鳴天雞
下宅鬱壘徒駭其説莫原其以配若木以相望冠扶桑
而特起爾乃煥初陽之杲杲壓巨海之漫漫太皥司方
以流昐羲和䇿御而上千傾髙柯而飛鳥罕及随巨葉
而青雲共蟠何帝休之名誌豈姑繇而變觀窮海陸以
標竒抗蓬瀛而争聳疑蒸林之相合乃一木之所擁照
溟海則攀其若浮昇日輪則逺視如捧霜雪莫能以凋
換風濤庸得其震傾拂垂雲之修翼䕃吹􁆜之長鯨非
有嵗之可紀每先晨之效明拂青桂扵隂魄掩白榆扵
太清信植物之神秀壮元化之曲成木無與儔其誰騁
兩鬭之術子不可獲安有被三竊之名是知瑰異之説
或處明而若晦區域之心多玩小以疑大天無所不育
地無所不載莫出混茫之中咸居耳目之外偉蟠桃之
遐絶宜列仙之逰㑹安得探神物而駐韶顔渉滄海而
登朔山驂素虬之夭矯駕綵鳯之廻環庶因此以捧日
願修條而一攀　─原─宋吴淑桃賦─果實多品惟桃可佳
夭夭其色灼灼其華或成仙而益夀或制鬼而袪邪或
美后妃之徳或報瓊瑶之華驚蟄應氣而斯盛農人為
候而無差陟雲臺而臨崖布綺逰武陵而夾岸舒霞妬
􁀬常聞扵武女愛惡潛移扵子瑕至若綏山刻木神荼
索葦犯上既戒扵文侯雪賤復聞扵夫子神女嘗食扵
二郎齊相亦殺乎三士崑崙以霜實稱竒磅磄以寒英
表異旄榹異狀而同名侯白殊味而俱美别有綺葉金
城之號紫文緗核之名雖云六果之下誠為五木之精
髙丘餐膠而輕舉師門食葩而道成復有棓羿之事畏
漢之情元冬霜林之茂朱夏豆實之英至扵漢皇罷種
方朔潛偷僵李傷嗟扵見累土偶哀憐扵載浮樊氏競
術扵靈變蔡誕託詐扵仙逰亦有種列三名實盈十斛
太清漬花而療疾抱朴服膠而絶榖或呪之而頮面或
出之而剖腹豈若饗碧實扵西逰標嘉名扵仙籙
五言古詩─増─宋孔平仲食桃─翦彼十圍木架此百尺梁
十圍不加大百尺不加長胡為被錦繡空爾飾文章根
㫁膚已剥至朽不復昌食桃棄其核下與糞壤藏雨露
之所濡發生乃微芒回首枝幹大冉冉出我牆開花又
結子意態何煌煌　─梅堯臣將行與蔡仲謀飲分席上
果得桃─曽無千嵗人安見千嵗實聊效昔所投瓊瑶報
非一
七言絶句─増─唐蔣防元都觀桃─舊傳天上千年熟今見
人間五日香紅軟滿枝湏作意莫教方朔施偷將　─宋
楊萬里嘗桃─金桃兩飣照銀杯一是栽花一買来香味
比嘗無兩様人情畢竟愛親栽　小桃著子可憐渠疎
處全疎無處無併綴一梢三十顆縋枝欲折沒人扶
劉克荘桃─嵗嵗春風花覆墻摘来紅實亦甘香當時無
種瑶池本却恐清河未得嘗
詩散句─増─梁任昉─已謝西王苑復揖綏山枝聊逢賞者
愛棲趾傍蓮池開紅春灼灼結實夏離離　─宋文同─雨
染烟蒸萬實垂丹砂為首玉為衣客疑麗水新陶得人
向瓊池舊帶歸　─原─唐温庭筠─夏園桃已熟紅臉㸃臙
脂　─姚合─桃花四散飛桃子壓枝垂　─増─殷璠─迎春别
賜瑶池宴捧進金盤五色桃　─曹唐─千嵗紅桃香破鼻
玉盤盛出與金妃　─宋宋祁─要待花稀見秋實縹肌細
肉薦盤珍　─元柳貫─青鳥銜書昨夜来蟠桃如斗核如
杯　─唐杜甫─鸚鵡啄金桃　─白居易─紅潤園桃熟　─沈
彬─金桃爛熟沒人偷　─宋秦觀─嵗星偷得桃枝碧
詞─増─鄭域壺中天─蕊宫仙子愛癡兒不禁三偷家果棄
核成根傳漢苑依舊風烟難老養就丹砂長留紅臉㸃
透臙脂顆金盤盛處恍然天上新墮　莫厭對此飛觴
千年一熟異人間梨棗劉阮塵縁猶未㫁却向花間飛
過争似連枝摘来滿把鶯嘴平分破餐霞嚼露鎮長歌
醉蓬島
别録─原─南康記─南康玉山有石桃故老云古有寒桃生
扵嶺巔隐淪之士將大取其實因變成石焉　─増─酉陽
雜俎─蜀後主有桃核兩扇毎扇著仁處約盛水五升良
久水成酒味醉人更互貯水以供其宴却不知得自何
處　水部員外郎杜陟嘗見江淮市人以桃核扇量米
正容一升言扵九嶷山溪中得　─北户録─至徳初徐正
字凝于海鹽縣白塔沙渚之上得一桃核片可貯一升
　─野人閑話─蜀文谷好古之士也扵中書舍人劉光祚
處見桃核杯杯濶尺餘紋綵燦然真蟠桃之實也劉自
云少時逰華嶽見一道士以此核酌瀑泉盥潄觀之驚
駭道士以半片授之　─後蜀紀事─孟㫤二十年十二月
中書舍人劉光祚進蟠桃核酒杯云得扵華山陳摶賜
帛五十疋　─墨荘漫録─有人以桃核半枚獻王黼者中
容米三四斗　─王氏神仙傳─咸通中王㻌為王屋令遇
東極真人王太虛授以所注黄庭經復與桃核大如數
斗器磨而服之身輕無疾　─宛委餘編─洪武乙卯出示
元内庫所藏巨桃半核長五寸廣四寸七分前刻西王
母賜漢武桃及宣和殿十字塗以金中繪龜鶴雲氣之
象後鐫庚子甲申月丁酉日記命學士宋濓為賦　─原
種桃─凡種桃淺則出深則不生故其根淺不耐旱而易
枯近得老圃所傳云扵初結實次年斫去其樹復生又
斫又生但覺生虱即斫令復長則其根入地深而盤結
固百年猶結實如初　─増─種樹書─桃樹接李枝則紅而
甘　梅樹接桃則脆桃樹接杏則大　桃熟時墻面暖
處寛深為坑收濕牛糞納坑中收好桃核十數枚尖頭
向上坑中糞土葢厚一尺深春芽生和土移種之　─原
衞桃─桃實太繁則多墜以刀横斫其幹數下乃止又社
日舂根下土持石壓樹枝則實不墜桃子蛀者以煑猪
首汁冷澆之或以刀疎斫之則穰出而不蛀如生小蟲
如蚊俗名蚜蟲雖桐油灑之不能盡除以多年竹燈檠
掛懸樹梢間則蟲自落甚驗
　　(附/録)羊桃
増─爾雅─長楚銚芅─註─今羊桃也或曰鬼桃葉似桃華白
子如小麥亦似桃─疏─陸璣疏云葉長而狹花紫赤色其
枝莖弱過一尺引蔓扵草上鄭氏曰藤生子赤狀如䑕
　糞故亦名䑕矢皃童食之　─本草─亦名羊腸一名御弋
　生山林川谷及田野　─蜀本圖經─子細如棗核苗長弱
　蔓生不能為樹今呼為細子根似牡丹　─原─羊桃福州
　産其花五瓣色青黄
　彚考─増─詩檜風─隰有萇楚猗儺其枝─箋─銚弋之性始生
　正直及其長大則其枝猗儺而柔順不妄尋蔓草木
　
　
　
　
　
　
　
　
　
御定佩文齋廣羣芳譜卷五十四
　欽定四庫全書
御定佩文齋廣羣芳譜卷五十五
　　果譜
　　─　李(李花别見花譜/)
　原─李(爾雅翼云李木之多子者故從子本草云木之多/子者多矣何獨李稱木子耶按素問言李味酸屬)
　(肝/果)─(東方果也則李于五/屬木故得專稱爾)一名嘉慶子(韋述兩京記云東/都嘉慶坊有美李)
　(人稱嘉/慶子)─増─本草─梵書名居陵迦─原─李實有離核合
　核無核之異小時青熟則各色有紅有紫有黄有緑又
　有外青内白外青内紅者大者如杯如卵小者如彈如
　櫻其味有甘酸苦澀之殊性耐久樹可得三十年雖枝
　楛子亦不細種類頗多有麥李(麥秀時熟實小有溝肥/甜爾雅云痤接慮李注)
　(云今之麥/李是也)南居李(觧核如杏堪入藥風上記/云南居細李四月先熟)季春李(鄴/中)
　(記云華林園有/春李冬花春熟)木李(絶大/而羙)御黄李(形大而味厚核小而/甘香李中佳品也)
　均亭李(紫而肥大味甘如/蜜南方李此為最)擘李(熟則/自裂)餻李(肥粘/如餻)中植李
　(麥前/熟)趙李(無核爾雅云休無實李/注云一名趙李是也)御李(大如櫻桃紅黄/色光諸李熟詳)
　(見后西/溪叢語)赤李(其實赤爾雅云駁赤/李注云子赤是也)冬李(十月十/一月熟)離核李
(似柰有/擘裂)皆李之特出者他如經李(一名老李樹/數年即枯)杏李(味/小)
(酸似/杏)黄扁李夏李名李(出南/郡)縹青李(出房/陵)建黄李(出河/沂見)
(傅𤣥/賦)青皮李赤陵李馬肝李牛心李紫粉李小青李水
李扁縫李金李䑕精李(詳見好/事集)合枝李柰李晚李之類
未可悉數建寜者甚甘今之李乾皆從此出　─増─西京
雜記─上林苑李有紫李緑李朱李黄李青綺李青房李
同心李含枝李金枝李顔淵李(出/魯)羌李燕李蠻李侯李
　─廣志─有車上李　─述異記─杜陵有金李李大者謂之
夏李尤小者謂之䑕李　─客燕雜記─京師佳果有麝香
李盤山李
彚考─増─詩王風─丘中有李彼留之子　─小雅北山有李
　─大雅─投我以桃報之以李─原─爾雅─棗李曰㚄之疏
謂治棗李皆去其核核者柢也　─孟子─井上有李　─増
晋書王濟傳─和嶠性至儉家有好李帝求之不過數十
濟候其上直率少年詣園共啖畢伐樹而去　─王戎傳
戎嘗與羣兒戯於道側見李樹多實等軰競趨之戎獨
不徃或問其故戎曰樹在道邊而多子必苦李也取之
信然　─南史王僧孺傳─僧孺幼聰慧有餽其父冬李先
以一與之僧孺不受曰大人未見不容先嘗　─山海經
邊春之山岐山孟子之山靈山卑山其上多桃李　─原
管子─五沃之土其木宜梅李　─増春秋運斗樞─玉衡星
散為李─黄帝内傳─王母遺帝上清玉文之李　─原─鹽
鐵論─夫李梅實多者來嵗為之衰　─洞𡨕記─琳國去長
安九萬里生玉葉李色如碧玉數千嵗一熟味酸昔韓
衆嘗餌此李因名韓衆李　─漢武内傳─李少君謂帝云
鍾山之李大如瓶臣以食之遂生竒光　─増─漢武内傳
仙藥之上者有員丘紅李　─風俗通─汝南南頓張助於
田中種禾見李核意欲持去顧見空桑中有土因殖種
以餘漿灌溉後人見桑中反復生李轉相告語有病目
痛者息隂下言李君令我目愈謝以一豚目痛小疾亦
行自愈逺近翕赫其下車騎常數千百酒肉滂沱間一
嵗餘張助逺出來還見之驚曰此有何神乃我所種耳
因就斮之　─抱朴子─五原蔡誕入山而還欺其家人云
到崑崙山有玉桃玉李形如世間者但光明洞徹而堅
以玉井水洗之便輭而可食　─原─神仙傳─老子之母適
至李樹下而生老子生而能言指李樹曰以此為我姓
　─増─孝子傳─王祥後母庭中有李始結子使祥晝視鳥
雀夜則趨䑕一夜風雨大至祥抱泣至曉母見之惻然
　─搜神記─袁紹在冀州有神出河東號度朔君百姓共
為立廟兖州有一士姓蘓母病徃禱見一客來著白布
單衣髙冠冠似魚頭謂度朔君曰昔臨廬山共食白李
憶之未久已三千嵗日月易得使人悵然去後謂士曰
此南海君也　─荆州記─房陵縣有朱仲者家有好李代
所希有　─述異記─瀨鄉老子祠有紅縹李一李二色
魏文帝安陽殿前天降朱李八枚啖一枚可數日不食
今李種有安陽李大而又甘者即其種也　晋暉章殿
前有嘉李　房陵定山有朱仲李園三十六所潘岳閒
居賦防陵朱仲之李李尤果賦云三十六園朱李是也
中山有縹李大如拳者呼仙李李尤果賦云如拳之李
陸士衡果賦云中山之縹李又云仙李縹而神李紅
原─世説─王戎有好李賣之恐人得其種恒鑚其核　─語
林─和嶠性至儉家有好李諸弟徃園中食李而皆計核
責錢　─増─顔氏家訓─齊武成帝子瑯琊王嘗朝南殿見
鈎盾獻早李還索不得遂大怒訽曰至尊已有我何意
無不知分齊率皆如此　─集真記─西王母居龍月城城
中産黄中李花開則三影結實則九影花實上皆有黄
中二字王母惜之過於蟠桃與紫陽真官博戯則以一
二百枚遞分勝負　─原─好事集─王侍中家堂前有䑕從
地出其穴即生李樹花實俱好此䑕精李也　─増─花木
録─北齊武帝改芳林園為仙都苑植名果有合歡杏同
心李　─原─零陵總記─李直方常第果實若貢士以緑李
為首　─雲仙䧽記─崔奉國家有一種李肉厚而無核識
者曰天罰乖龍必割其耳血堕地生此李　─増─談苑─許
州小窑出好李太常少卿劉蒙正有園在焉多植之毎
遣人負擔歸京師以遺貴要竊得嘗之絶大而味佳所
謂曽知己也　─髙僧傳─唐肅宗至徳二年返轅指扶風
令釋元皎於鳯翔開元寺置御藥師塲忽於法㑹内生
一叢李樹有四十九茎元皎等表賀帝喜曰此大瑞應
答勅云瑞李繁滋國之興兆生在伽藍之内足知覺樹
之榮感此殊祥與師同慶　─西溪叢語─許昌節度使小
㕔是故魏景福殿魏太祖挟獻帝自洛都許許州有小
李子色黄大如櫻桃謂之御李子即獻帝所植至今有
焉　─武夷山記─峰山有仙李如小鳥卵長而色赤味亦
酸美　─異林─𢎞治甲寅楓樹生李實又嵗丙辰李樹生
豆荚苕苕滿枝　─學圃餘疏─李種亦殊多北土盤山麝
香紅妙甚江南絶無然亦有一種極大而紅者味可亞
之亦有玉黄青翠嘉慶子俱稱佳品今吾圃中僅有粉
李一種餘當致之　─原─花史─嘉興府城西南地産佳李
因名檇李越絶書作就李又云呉王曾醉西施於此號
醉李　水晶李出天台閑閑真人曽致元帝
集藻─表─増─唐孫逖為宰相賀李樹凌冬結實表─臣等伏
見劉麟奏南郡李樹凌冬結實并圗及李實者唯此珍
樹名應皇族𤣥元所指用興長發之祥明靈是憑故表
非常之瑞已經夏實更發冬榮霜雪而翠葉不凋斯湏
而朱實皆就仁及草木既叶太平之期道貴生成仍呈
久視之應恭惟聖感詎可名言所以彰寳祚之靈長表
天枝之碩茂逺踰海嶠来薦闕庭豈三秀之足稱何兩
岐之敢喻殊祥洊至品物同歡况在臣等寜勝抃躍無
任欣慶之至
雜著─原─晋王羲之帖─青李来禽櫻桃日給藤子皆嚢盛
為佳凾封多不生足下所疏云此果佳可為致子當種
之此種彼胡桃亦生也吾䔍喜種果今在田里惟以此
為事故逺及足下致此子者大恵也
賦─増─晋傅元李賦─植中州之名果兮結修根於芳園嘉
列樹之蔚蔚兮美弱枝之爰爰既乃長條四布密葉重
隂夕景廽光傍隂蘭林於是肅肅晨風飄飄落英潛實
内結豐彩外盈翠質未變形隨運成清角奏而微酸起
大宫動而和甘生既變洽熟五色有章種別類分或朱
或黄甘酸得適羙逾蜜房浮彩㸃駁赤者如丹入口流
濺逸味難原見之則心悦含之則神安乃有河沂黄建
房陵縹青一樹三色異味殊名乃上代之所不睹兮咸
升御乎紫庭周萬國之口實兮充薦饗於神靈昔怪古
人之感貺乃答之以寳瓊翫斯味之竒瑋兮然後知報
之為輕
五言古詩─増─梁王筠答元金紫餉朱李─穠華春發彩結
實下成蹊潘生詠金谷魏后沉寒溪逢君重妖麗移翫
入崇閨慙無瓊玖報徒用萃幽栖　─沈約麥李─青玉冠
西海碧石彌外區化為中園實其下成路衢在先良足
貴因小邈難逾色潤房陵縹味奪寒水朱摘持欲以獻
尚食且踟蹰　─陳江總詠李嘉樹春風早春風花落新
但見成蹊處幾得正冠人當知露井側復與夭桃鄰
七言絶句─原─唐白居易嘉慶李─東都緑李萬州栽君手
封題我手開把得欲嘗先悵望與渠同别故鄉来　─宋
王十朋詠李─長念詩人詠子嗟團欒繞樹日欹斜氷盤
行薦炎天實不用東陵學種𤓰
詩散句─原─晋張華─朱李生東苑甘𤓰出西郊　増─唐于
鵠仲夏梅霖發枝頭玉實繁　─原─宋宋祁─㑹見繁英出
縹墻更将朱實奉華堂　─増─宋顔延年─李下不整冠
謝朓─夏李沉朱實　─原─唐杜甫─朱李沉不冷　故索苦
李餐　─韓愈─道旁多苦李　氷盤夏薦碧實脆　─宋蘇
軾─朱李扶疎禽自来　紫李黄瓜村路香
别録─原─移栽─春月取近根小條栽之離大樹逺者不用
待長移之别地性喜開爽宜稀栽南北成行率兩歩一
株太宻聨隂則子小而味不佳樹下勤去草而不可耕
耕則樹肥而無實　─嫁李正月一日或十五日以磚石
著李樹岐中則實繁又臘月中以杖微打樹岐間正月
晦日復打可令足子又法以煮寒食醴酪火㮇著樹間
亦良或曰桃樹接李則生子甘紅　─禁忌─李多食腹脹
苦澀者忌食　服术人不可食　不沉水者不可食
不可合雀肉食　不可合蜜食　不可臨水食　不可
合漿水食　─製用─鹽曝法夏月李黄時摘取以鹽挼去
汁合鹽曬萎去核復曬乾用時以湯洗净薦酒甚佳
嘉慶子取朱李蒸熟曬乾又糖藏蜜煎皆可久留　─保
生月録─食李能除固熱調中不可多食
　　棃(棃花别見花譜/)
原─棃(爾雅云棃山樆疏云其在山之名則曰樆人植/之曰棃本草補遺云棃者利也其性下流利也)一
名果宗一名快果(陶𢎞景别録云梨性冷利多/食損人故俗人謂之快果)一名玉
乳一名蜜父(清異録云建業野人種/棃者詫其味曰蜜父)北地處處有之南
方惟宣城為勝二月開花上巳日無風則結梨必佳有
二種瓣圓而舒者果甘缺而皺者味酸果圓如榴頂微
凹無尖瓣性甘寒無毒潤肺凉心消痰降火觧瘡毒酒
毒乳棃(本草云又名雪梨出宣/城皮厚肉實而味長)鵞梨(本草云又名綿梨/出河之南北皮薄)
(漿多味頗短/香則過之)二棃皆入藥其餘水棃赤棃茅棃禦兒棃
(本草云即玉乳之訛或云禦兒/一作語兒地名也在嘉興縣)紫糜棃陽城夏梨秋棃
種類非一他如紫梨(植瑶光/樓前)香水梨(本草云又名消梨/出北地最為上品)
張公夏梨(廣志云出洛陽北/邙海内惟有一株)廣都棃鉅鹿豪梨(廣志云/重六斤)
(數人分/食之)鉅野梨新豊箭谷梨闗西谷中梨(廣志云闗以/西京兆右扶)
(風界諸谷中/梨率多供御)味色香種種竒絶未可悉數　─増─西京雜
記─上林苑有青棃(實/大)芳棃(實/小)大谷棃細葉棃縹葉棃金
葉梨(出瑯琊王野家/太守王唐所獻)瀚海梨(出瀚海北/耐寒不枮)東王梨(出海/中)紫
條梨　─廣志─常山真定梨梁國睢陽梨齊都臨淄梨
洛陽花木記─雨梨濁梨穰梨車寳梨紅鵞梨敷鵞梨紅
消棃秦王掐消棃蜜指梨清沙爛　─本草紫花梨(療心/熱詳)
(見后耳/目記)真定御梨(詳見后魏/文帝詔)含消棃(漢武嘗種于上苑/梨之竒品也詳見)
(后三輔/黄圖)青皮早穀半斤沙糜諸梨皆粗濇不堪止可蒸
煮及切烘為脯
原─一種桑棃止堪同蜜煮食生食冷中不益人
彚考─増─禮記内則─柤梨曰攅之─注─攅之者鑚治其螙處
也　─原─宋書王𤣥謨傳─𤣥謨營貨利一疋布責人八百
棃　─増南史扶桑國傳扶桑國有赤梨經年不壞　─北
史髙聪傳─聪廢於家斷絶人事惟修營園果世稱髙聪
棃以為珍異　─山海經洞庭之山其木多柤棃　─家語
曾參後母遇之無恩供飬不衰其妻以蒸棃不熟因出
之人曰非七出也參曰蒸梨小物耳吾欲使熟而不用
吾命况大事乎　─荘子─三王五帝之禮義法度不同譬
其猶樝棃橘柚耶其味相反而皆可於口　─韓非子─夫
樹柤棃橘柚者食之則甘嗅之則香　─神異經─東方有
樹焉髙百丈敷張自輔葉長一丈廣六尺其名曰棃如
今之樝棃但樹大耳其子徑三尺剖之少瓤白如素和
羮食之為地仙衣服不敗辟榖可以入水火　注─一名木
棃　─原─洞𡨕記─塗山之背有棃大如升或云如斗紫色千年
一花謂之紫輕棃　─増─尹喜内傳─老子西遊省太真王
母共食碧棃紫棃　─原─漢武内傳─太上之藥有𤣥光棃
　─増─三輔黄圗─三秦記云漢武帝御宿園出大棃如五
升瓶落地則破其取梨先以布嚢承之號曰含消　雲
陽宫記曰雲陽車箱坂下有棃園一頃棃數百株青翠
繁宻望之如車葢　─原─魏文帝詔─真定郡棃大若拳甘
若蜜脆若菱可以觧煩釋悁　─魏書─魏武為兖州牧上
書曰山陽有羙棃謹上三箱　─増─曹瞞傳─王自漢中至
洛陽起建始殿使工蘇越徃徙羙梨掘之根盡血出
文士傳─孔融年四嵗與諸兄食棃輙取其小者人問其
故答曰我小兒法當取小者由此宗族竒之　─神仙傳
吳主徴介象至武昌甚尊敬之稱為介君後告言病帝
遣左右姬侍以美梨一奩賜象象食之湏臾便死乃埋
葬之以日中時死晡時已至建業所賜棃付苑吏種之
吏後以表聞發棺視之惟一符耳　─晋令─諸宫秩棃守
䕶者吏一人　─凉州記─吕光時燉煌太守宋歆獻同心
之棃　─南康記─歸山石城内有棃熟人食其實任意取
足持歸家人噉輙病或顛仆失徑亡命味似秋梨　─永
嘉郡記─青田村人家多種棃樹名曰官梨子大一圍五
寸恒以供獻名為御梨吏司守視土人有未知味者實
落至地即融釋　─幽明録─成彪兄䘮晝哭夜泣兄提二
升酒一盤梨就之引酌相勸　─原─世説道安公嘗集講
僧數百人習鑿齒餉十棃公坐中手自剖分梨盡人徧
都無偏頗　桓南郡毎見人不快輙嗔曰君得哀家棃
當復不蒸食否─注─秣陵有哀家棃大如升甚美入口即
消　─増─述異記─南方有三尺之棃人不得見或見而食
之即為地仙　─洛陽伽藍記報徳寺髙祖所立在開陽
門外三里周圍有園珍果出焉有棃如承光寺　─三晋
山險記─山陽縣北有谷通得驢馬石勒昔在此啖梨生
樹今有棃園　─原─廣五行志─宋廢帝大始中江南盛傳
消棃先無此樹自此百姓争植之既而後齊蕭氏受禪
　─鄴侯外傳─肅宗嘗夜坐召潁王等三弟同於地爐罽
毯上坐時李泌絶粒上自燒二棃以賜之潁王恃恩固
求上不與曰汝嘗飽肉食先生絶粒何必争之賜以他
果潁王曰先生恩渥如此臣等請聨句以為他年故事
上許之潁王曰先生年幾許顔色若童兒信王曰夜抱
九仙骨朝披一品衣益王曰不食千鍾粟唯餐兩顆棃
既而三王請上成之上曰天生此間氣助我化無為
童子通神集─房次律弟子金圖十二嵗時次律問以葛
洪仙籙中事以水玉數珠手節之凡兩徧三百事次律
賞以轉枝梨　─増─酉陽䧽俎─洛陽報徳寺梨重六斤
曹州及揚州淮口出夏梨　─洽聞記─融峰上有青壇方
五丈有燒香行道處古形銅器數種有梨樹髙三十丈
子如斗至搖落時但見其汁核無得味者　─耳目記武
宗患心熱青城山邢道士以肘後緑嚢中青丹兩粒取
梨數枚絞汁進之帝疾尋愈從容問其丹為何物曰赤
城山頂有青芝兩株太白南溪有紫花梨一樹臣遊二
山偶獲兩寳合錬成丹邢辭去後帝詔示天下有紫花
梨即時奏上時恒州節度太尉公王達尚夀春公主即
㑹昌之女弟聞真定李令種梨數株其一紫花梨即遣
寺人就加封檢剪其旁樹匝以朱欄寳惜纎枝有同月
桂當花發之時防蜂蝶之窺耗每以輕綃紗縠逺加籠
罩焉洎及秋實公主必手選而進之比達帝庭十得其
六七帝多食此梨雖不及邢氏者亦粗觧其煩燥耳是
時有李遵来侍御任恒州記室作進梨表云紫花開處
擅美春林縹蔕懸時廽光秋浦離離玉潤落落珠圓甘
不待嘗脆難勝口表達闕下公卿笑之曰常山公何用
進殘梨扵天府也葢以其表有脆難勝口之句有縣宰
李尚嘗以守樹不謹曽風折一枝降為冀州典午　─零
陵總記─李直方嘗第果實若貢士以楞梨為二　─原─吳
越傋史─李昪本徐氏湖州安吉人為安吉令先是其家
有梨樹云結一實大如升其父異之將獻郡守有謂其
父曰此果非常年所有即上獻来年見徵安知復有此
物不如勿獻其父然之因㑹鄰里將共食即席剖之有
赤蛇在實中割者大驚投刄於地俄而赤蛇走其母榻
下尋之了無所見未幾其母遂孕知誥　─増─湘山野録
李建勲丞相出鎮豫章一日與賓僚遊東山忽平田間
一茅舎有兒童誦書聲攜䇿就之乃一老叟教數村童
叟驚悚離席改容趨謝而翔雅有體氣調瀟灑丞相愛
之遂觴於其廬置之客右叟亦不敢輙談李以晚渇連
食數梨賔僚有曰此不宜多食號為五臟刀斧叟竊笑
丞相曰先生之哂必有異同叟謝曰小子愚賤偶爾失
容於鈞重然實無所聞李堅質之仍脅以巨觥曰無説
則沃之叟不得已問説者曰敢問刀斧之説有稽乎曰
舉世盡云必有所稽叟曰見鶡冠子所謂五臟刀斧者
非所食之棃乃離别之離爾盖言人之别離戕伐胸懐
甚若刀斧遂就架取一小冊振拂以呈丞相乃鶡冠子
也撿之如其説李特加重　─過庭録邵伯恭侍郎守長
安既去久之以書抵親識曰自去長安惟酥棃笋時復
繫念其他漫然不復記憶可謂風流矣　─茅亭客話─滕
處士昌祐字勝華所居園中有梨名車轂圍一尺摘時
先以布嚢盛之落地即碎　─石湖集詩注─良鄉燕山屬
邑驛中供金粟梨内丘鵞梨為天下第一初熟収藏十
一月出汗後方佳園户云棃至易種一接便生可支數
十年吾家園者猶聖宋太平時所接　─劒南集詩注─村
人謂小梨為梨頭　─老學庵筆記─紹聖中蔡京舘遼使
李儼葢泛使者留舘頗久一日儼方飲忽持盤中杏曰
来未花開如今多幸京即舉梨謂之曰去雖葉落未可
輕離　─原─類編─一士人状若有疾懨懨無聊徃謁楊吉
老楊曰君熱症已極氣血銷鑠此去三年當以疽死士
人不樂而去聞茅山有道士醫術通神而不欲人知乃
衣僕人衣詣山願執薪水之役道士留置弟子中久之
以實白道士診之笑曰汝便下山日日喫好梨一顆如
無生棃取乾棃煮熟食滓飲汁疾自當平士人如其戒
經一嵗復見楊楊見其顔貌腴澤脉息和平驚曰君必
遇異人不然豈有痊理士人告以故吉老具衣冠望茅
山設拜自咎其學之未至　─増─雲蕉館紀談─廣安出紫
棃到口即化者為佳明昇取其汁和紫藤粉為糕名雲
液紫霜食之能却醉　─學圃餘疏─梨如哀家棃金華紫
花梨不可見也今北之秋白梨南之宣州梨皆吾地所
不能及也聞西洞庭有一種佳者将熟時以箬就樹包
之味不下宣州當覓此種植之亦一快也　─一統志棃棃
洲山在寜波府奉化縣西南六十里舊志孫興公弟承
公遊此獲仙棃食之成仙故名
集藻─頌─増─晋王讚梨樹頌并序─太康十一年梨樹四枝
與中枝合生於囿皇太子令侍中頌之嘉木時生瑞我
皇祚修幹外揚隆枝内附翼翼皇儲克光其敬神啓其
和人隆其盛降自𤣥圃合體連性時惟令月躬親北林
樂在同人如蘭如金木之期應乃同其心同心之生啓
自神明在心斯動於言斯形先民有則稱詩表情惟永
作歌以休厥靈
啓─原─宋謝脁謝隋王賜紫梨啓─味出靈闗之隂㫖介玉
津之澨豈徒真定歸美大谷滋慙将恐帝臺妙棠安期
靈棗不得孤擅玉盤獨甘仙席雖秦君得器漢后推餐
望古可儔於今誰答　─梁庾肩吾謝賚梨啓─睢陽東苑
子圍三尺新豐箭谷枝懸六斤未有生因粉水産自銅
丘影連鄧橘林交苑柿逺薦中厨爰頒下室事同靈棗
有願還年恐似仙桃無因留核
文賦散句─增─魏何晏九州論─真定好梨　─晋左思蜀都
賦─紫梨津潤　─潘岳閑居賦─張公大谷之梨　─傅㢲七
誨─襄陽黄梨
五言古詩─増─梁元帝詠梨─大谷常流稱南荒本足珍緑
葉已承露紫實復含津　─沈約詠梨應詔─大谷来既重
岷山道又難摧折非所恡但令入玉盤　─周庾信奉梨
接枝秋轉脆含消落更香擎置仙人掌應添瑞露漿
宋梅堯臣玉汝贈永興氷蜜梨十顆─棃傳真定間其甘
曰如蜜君得咸陽中味兼氷作質遺之析朝酲亦以蠲
煩疾吾児勿多嗜不比盤中栗　─江鄰㡬學士寄酥梨
興平烹瓊乳咸陽摘氷枝秦女㸃山日張公開谷時刻
破玉漿壺泛融金酒巵適從闗中寄不見博士卑　─曽
鞏食梨─今嵗天旱甚百榖病已久山棃最大樹屬此亦
乾朽當春花盛時雪滿山前後常期摘秋實穰穰落吾
手忽驚氷玉敗不與膏澤偶清朝起周覧映葉才八九
閑居問時物此説得溪叟貧齋分寂絶塵抱徒噎嘔寜
知蕭條内把握忽先有食新恐非稱分少覺已厚開苞
日星動落刄氷雪剖烟潯擇新汲逺負盈素缶英華兩
相發光彩生户牖初嘗蜜經齒久嚼泉垂口蠲煩慰諸
親愈渴忻衆友肯視故畦瓜寜論濁泥藕嵗晚廹風霜
人饑乏藜糗真味雖暫御未許置樽酒　─楊道山乞梨
張果出李園有實大如斗擬湏青女熟不柰飛㢘吼料
因秋草間磊砢驪珠走磨刀垂饞涎佇立待一剖
七言古詩─增─宋邵雍食梨─願君莫愛金花梨願君湏愛
紅消棃金花紅消兩般味一般顔色如臙脂紅消食之
甘如飴金花食之顰䨇眉似此悞人多少事未審之前
宜辨之　─孔平仲食棃─東方早寒雪霜摯新梨十月已
滿市削成黄蠟圓且長味甘骨冷體有香芳尊命友先
衆果百十磊砢升君堂贈君玉壺層氷之皎潔副以金
莖皓露之清凉柰何撥火取煨栗梨雖至美或不嘗顰
睂三嚥手摩腹謂此發病為第一奪之児口餳止哭君
不記南方無此物五更酒渴喚水時思此千里莫致之
及今乃以多見賤南方橘柚東方梨　─元耶律楚材和
陳秀玉綿梨─石門九月西風髙綿梨萬樹金垂梢清溪
千里攜贈我藤篚乍發香盈包縹葉紫條生拔俗夜光
安可同魚目文園消渇正難禁齒嚼寒氷劚香玉
五言律詩─増─唐李嶠詠梨─擅美𤣥光側傳芳瀚海中鳯
文踈象郡花影麗新豐色對瑤池紫甘依大谷紅若令
逢漢主還冀識張公　─宋梅堯臣王道損贈永興氷蜜
梨四顆─名果出西州霜前競以収老嫌氷熨齒渇愛蜜
過喉色向瑶盤發甘應蟻酒投仙桃無此比不畏小児
偷　─程敦厚謝人送梨─逺意来佳恵秋筠起翠籃清香
殊未散竒品互相參鳯卵辭丹穴龍珠出古潭剖輕刀
匕快嚼易齒牙甘
七言律詩─増─宋徐鉉贈陶使君求梨─昨宵宴罷醉如泥
惟憶張公大谷梨白玉花繁曽綴處黄金色嫩乍成時
冷侵肺腑醒偏早香惹衣襟歇倍遲今旦中山方酒渇
唯應此物最相宜　─楊億詠梨─繁花如雪早傷春千樹
封侯未是貧漢苑漫傳盧橘賦驪山曾識荔支塵九秋
青女霜添味五夜方諸月溜津楚客狂酲朝已觧水風
猶自獵江蘋　─劉筠詠梨─𤣥光仙樹阻丹梯御宿嘉名
近可齊真定早寒霜葉薄樊川初曉露枝低先時櫻熟
煩羊酪逺信梅酸損瓠犀宋玉有情終未識蔗漿無柰
楚魂迷　─錢惟演詠梨─紫花青蔕壓枝繁秋實離離出
上闌東海圓珪無柰碧嵰山甜雪不勝寒已憂仙珮懸
珠重更恐金刀切玉難自與相如觧消渇何湏瓊蘂作
朝餐　─丁謂詠梨─揺揺繁實弄秋光曾伴青椑薦武皇
元圃雲腴滋紺質上林風馭獵清香尋芳尚憶瓊為樹
蠲渇因知玉有漿多少好枝誰最見冐霜丹頬倚鄰墻
　─韓琦壓沙寺梨─壓沙千畝敵侯封珍果誠非衆品同
自得嘉名過氷蜜誰知精別有雌雄嘗滋沆瀣充肌脆
不假臙脂上頬紅四海舉皆推美味任從潘賦紀張公
　─劉子翬詠梨─尚想飛花映綺疏離離秋實㸃塵蕪丹
腮曉露香猶薄玉齒寒氷嚼欲無舊有佳名傳大谷誰
分靈種下江都柘漿不用傳金椀猶得相如病少蘇
楊東山詠梨─想像含消與接枝英華集裏脆香詩外飛
翠羽中懐玉嚼出清泉上滿池益齒應餐多正好堆盤
儘飣老相宜炎蒸時節還能洗不是棃侯更有誰　─楊
萬里詠梨─挂冠大谷肯干時飣坐風流特地竒骨裏馨
香衣不隔胸中氷雪齒先知賣漿碎搗瓊為汁觧甲方
憐玉作肌老子醉来渾謝客見渠倒屣只嫌疑　─朱子
食梨─珍實渾疑露結成香葩况是雪儲精乍驚磊落堆
盤出旋剖輕盈照骨明盧橘謾勞誇夏熟柘漿未許析
朝酲啖餘更檢桐君緑快果知非浪得名　─元劉因醉
梨─白雪春香洗未殘元霜誰遣凍成團漆封圓果盤増
滑蜜和濃漿齒避寒緑蟻從今㤀病渇金花無地著餘
酸快人風味依然在莫作尋常輭熟看
五言排律─増─唐許渾蒙賔客李相國見示和宣武盧僕
射以吏部髙尚書自江南赴闕貺大梨白鷴因贈五言
六韻攀和─巨實珍吳果馴雛重越禽摘来漁浦上攜在
兎園隂霜合凝丹頰風披歛素襟刀分瓊液散籠蔽雪
華深虎帳齋中設龍樓洛下吟含消兼受彩應貴冡卿
心
五言絶句─増─宋蘓軾和子由岐下詠梨─霜降紅梨熟柔
柯已不勝未嘗蠲夏渇長見助冬氷
七言絶句─増─宋王安石耿天隲恵梨次韻─故人家果獨
難㤀秋實初成便得嘗直使紫花形味勝豈能終日望
咸陽　淮浦新隂百畝凉分甘毎得助秋嘗張公大谷
雖云美誰肯苞苴出晋陽　甘滋南北共傳誇栽接還
如老圃家誰謂交梨非外奨因君澆灌已萌芽　─范成
大内丘裂園─汗後鵞梨爽似氷花身耐久老猶榮園翁
指是還三嘆曾共翁身見太平
詩散句─増─梁宣帝─緑葉已承露紫實復含津─宋曽鞏
初嘗蜜經齒乆嚼泉垂口　─陶弼─色鮮因曉日聲脆得
秋霜　─晏殊嘉名舊出新豐谷美實今鄰御宿園　─歐
陽修─嗟余久苦相如渴却憶氷梨熨齒寒　─辛寅孫─蒙
君知重恵瓊實薄起金刀釘玉深　嚼處春氷敲齒冷
嚥時雪液沃心寒　─宋謝脁─環梨懸已紫　梁沈約髙
梨有繁實　─庾肩吾─梨紅大谷晚　─周庾信─脆梨裁數
實　─唐太宗─園棃始帶紅　─李白─山盤薦霜梨　─杜甫
山梨結小紅　紅棃迥得霜　張棃不外求　─桞宗元
霜重梨棗熟　─于鵠─蒸棃常共竈　─張籍─梨晚漸紅墜
　─宋梅堯臣─剖破玉壷漿　─蘇軾─髙樹紅消棃　─陸游
梨大圍三寸　氷梨頳似頬　─金髙士談─北風熟柤棃
　─宋錢惟演─紫梨半熟連紅樹　─黄庭堅─漢苑甘寒梨
得霜　─陸游─門前喚擔買梨頭　─金蕭貢─霜添老葉山
梨紫
别録─増─南史張敷傳─敷小名樝父邵小名梨文帝戲之
曰樝何如梨敷答曰梨是百果之宗樝何敢比也　─原
唐書崔逺傳─逺有文而風致整峻世慕其為目曰飣坐
棃言座所珍也　─御史本草─侍御史為脆梨漸入佳味
　─輶軒絶代語─燕代北鄙謂老曰梨言面色如凍棃也
　─邵氏聞見後録─錢昭度有食棃詩云西南片月充腸
冷二八飛泉繞齒寒予讀樂府觧題井謎云二八三八
飛泉仰流葢二八三八為五八五八四十也四十為井
字　─韻府─人勸劉浄翁捨俗出家山谷頌曰掉却甜桃
喫酸棃　─種梨─梨熟時埋之經年至春生芽次年分栽
漑以肥水至冬葉落附地刈之以炭火燒頭二年即結
子若櫓生及種而不栽則結子遲每棃有十餘子惟二
子生棃餘皆生杜　─栽梨─春分前十日取旺棃笋如拐
樣截其兩頭火燒鐵器烙定津脉卧栽於地即活　─接
梨─取棠杜如臂以上者大者接五枝小者二三枝梨葉
微動為上時欲開莩為下時先作麻紉纒十數匝以小
利鋸截杜令離地五六寸将原幹用利刄貼皮劙開尖
竹籖刺入皮木之際令深一寸許預取結梨旺嫩枝向
陽者長五六寸削如馬耳名曰棃貼用口含少時以借
其氣插入杜樹孔中大小長短削與所刺等抜去竹籖
即挿梨貼至所探處𦂳縛勿動揺以綿裹杜樹頂封熟
泥於上以土培覆令棃僅出頭仍以土壅四畔當梨上
沃水水盡以土覆之務令堅蜜梨枝甚脆培土時湏謹
愼若著掌則芽折梨貼湏去黒皮勿傷青皮傷青皮則
不活梨既生杜旁有葉即去之勿分其力月餘自發長
即生梨梨生用箬包裹勿為象鼻蟲所傷又云凡接梨
園中用旁枝葉得四散庭前用中心取其枝幹直上用
根邊小枝樹形可喜五年方結子用鳩根老枝三年即
結子但樹醜若逺道取貼根下燒三四寸可行數百里
猶生　─種樹書─桑上接梨則脆而甘美　─藏棃─初霜即
収多經霜不能至夏於屋下掘深窨坑底無令潤濕収
梨在中不湏覆葢便可經夏摘時湏好接勿令損傷
物類相感志─梨與蘿蔔相間収或削梨蔕種於蘿蔔内
藏之皆可經年不爛　─本草─就樹上以囊包裹過冬乃
摘亦妙　─製用─農桑通訣─凡酸棃換水煮熟則甜美不
損人　西路産梨處取甜梨去皮切作厚片火焙乾謂
之梨花允為佳果可充貢　─增─齊民要術─棃菹法先作
漤用小梨瓶中水漬泥頭自秋至春至冬中湏亦可用
又云一月日可用将用去皮通體薄切奠之以梨漤汁
投少蜜令甜酢以泥封之若卒切梨如上五梨半用苦
酒二升湯二升合和之温令少熱下盛一奠五六片汁
沃上至半以篸置柸旁夏停不過五日
　　(附/録)檖
增─爾雅─檖蘿─注─今陽檖也實似梨而小酢可食　─陸璣
詩疏─檖一名赤蘿一名山梨也今人謂之陽檖實如梨
但小耳一名鹿梨一名䑕梨今人亦種之極有脆美者
亦如梨之美者　─本草─蘇頌曰江寜府信州一種小梨
名鹿梨葉如茶根如小栂頭彼人取皮治瘡八月採之
近處亦有但采實作乾不知入藥也李時珍曰山梨野
梨也處處有之梨大如杏可食其木文細密赤者文急
白者文緩
彚考─增─詩秦風─隰有樹檖
　　(附/録)樝
原─樝(與柤同又作查本草云/酢澀而多渣故謂之樝)一名􁀙圓子一名木桃處
處有之孟州特多小於木瓜更酢澀色微黄蔕核皆粗
核中之子小而圓味劣於梨與木瓜而入蜜煮湯則香
美過之去悪心咽酸止酒痰黄水功與木瓜相近　─増
風土記─柤棃屬内堅而香
彚考─増─詩衞風─投我以木桃報之以瓊瑤　─禮記内則
柤梨薑桂─注─柤梨之不臧者　─山海經─銅山葛山賈超
之山其木多柤　甘樝列於崑崙　中容之國甘柤所
生　葢猶之山其上有甘樝枝幹皆赤黄葉白華黒實
　有沃之國爰有甘柤　─神異經─南方大荒之中有樹
焉名曰柤稼􁗶柤者柤梨也稼者株稼也􁗶親暱也三
千嵗作華九千嵗作實其華蘂紫色其實赤色其髙百
丈或千丈也敷張自輔東西南北枝各近五十丈葉長
七尺廣五尺色如緑青木皮如梓樹理如甘草味飴實
長九尺圍如其長而無瓤核以竹刀剖之如凝蜜得實
復見實即滅矣言復見後實熟者夀一萬二千嵗　─宋
景文筆記─鄭元注禮記謂柤梨之不臧者今樝與梨絶
不類恐元所指非今樝也
集藻─詩散句─増─周庾信─甘查惟一株─原─唐杜甫─樝梨
且綴碧
别録─増─續世説─張敷從彭城還傅亮下船與别張不起
授手著舫户外傅遂不執手熟視張面云查故是梨中
不臧者便去
　　(附/録)榅桲
原─榅桲出闗陕沙苑者更佳似樝子而小氣香辟衣魚
樹如林檎花白緑色味甘食之宜浄洗去毛恐損肺不
宜多食同車螯食發疝氣
彚考─増─述異記─江淮南人至北見榅桲以為樝子
集藻─五言古詩─増─宋無名氏詠榅桲─秦中物專靈榅桲
為佳果南枝種府署髙樹立婀娜秋来収新實照日垂
萬顆中滋味醴釀外飾素苴裹彦思摘晨露滿合持贈
我
七言絶句─増─宋梅堯臣得沙苑榅桲戲酬─蒺藜枯枮天
馬歸嫩蠟籠黄霜冒榦不比江南楂柚酸槖駞載與吳
人看
　　　棠棃(棠棃花别見花譜/)
原─棠棃(鄭康成詩注云北人謂之杜棃南人謂之棠棃/通志云甘棠謂之棠梨丹鉛縂録云楟山棃今)
(棠棃廣志云上黨楟/梨小而加甘是也)實如小棟子霜後可食其樹接棃
甚佳處處有之有甘酢赤白二種陸璣詩疏云白棠甘
棠也子多酸美而滑赤棠子澀而酢木理亦赤可作弓
材(爾雅云杜甘棠注云今之杜梨又云杜赤棠白者棠/疏云赤者為杜白者為棠陸璣詩疏云赤棠與白棠)
(同耳但子有赤白美悪本草云或云牝曰杜杜/曰棠或云澀者杜甘者棠杜者澀也棠者餹也)
彚考─増─詩小雅─有杕之杜有晥其實　─十六國春秋─慕
容雋觀兵近郊見甘棠于道周從者不識雋曰此詩所
謂甘棠甘者味之主也木者春之行也五徳屬仁五行
屬土春以施生味以飬物色又赤者將有赫赫之慶于
中土吾謂國家之盛此其徵也傳曰升髙能賦可以為
大夫羣司亦各書其志吾將覧焉于是内外臣僚並上
甘棠頌　─紀異記─陕州峡石縣山中有棠一株甚偉古
老傳云鳯止棠貞觀初有鳯止此木其後結實猶如合
掌状圑圑婉轉有赤黄之色其馨香脆美乃諸果之王
職貢之珍也刺史韋堅為銘刻石
集藻─賦─増─晋孫楚枤杜賦并序─家弟以虞氏梨賦見示
余謂豈以梨有用之為貴杜無用之為賤固無用獲全
所以為貴有用獲殘所以為賤故賦云爾惟有枤之為
杜齊萬物而並生其質菲薄既不施于器用華葉疎悴
靡休隂之茂榮昔在召伯聽訟述職甘棠作頌垂之罔
極
文散句─増─漢劉向九歎─甘棠枯于豐草兮
五言古詩─増─宋王安石甘棠梨─甘棠詩所歌自足誇衆
果愛其凌秋霜萬玉懸磊砢園夫盛採摘市賈争包裹
車輸動盈箱舟載輙連舵朝分不知數暮在知幾顆但
使甘有餘何傷小而椭主人捐千金飣餖留四坐柑椑
與橙栗在口亦云可都城紛華地内熱易生火問客當
此時蠲煩孰如我
别録─増─齊民要術─棠熟時収種之否則春月移栽八月
初天晴時摘葉薄布曬令乾可以染綘成樹之後嵗収
絹一疋
　　(附/録)沙棠
増─山海經─崑崙之丘有木焉其状如棠黄華赤實其味
如李而無核名曰沙棠可以禦水食之使人不溺　─本
草─今嶺外寜鄉瀧水羅浮山中皆有之
彚考─増呂氏春秋─果之美者沙棠之實　─拾遺記─岱輿
山有沙棠豫章之木其長千尋細枝為舟猶長十丈
西京雜記─上林苑有沙棠青棠　─述異記─漢成帝常與
趙飛燕游太液池以沙棠木為舟其木出崑崙山人食
其實入水不溺詩曰安得沙棠木刳以為舟船
集藻─贊─増─晋郭璞沙棠贊─安得沙棠制為龍舟汎彼滄
海𦕈然遐遊聊以逍遙任彼去留
　　　棣(棣花别見花譜/)
　原─棣一名郁李一名鬱李一名爵李一名車下李一名
　鬱梅一名爵梅山野處處有之花及子並似木李惟子
　小如櫻桃熟赤色五月熟可食又可入藥　─増─陸璣詩
　疏─許慎曰鬱白棣樹也如李而小正白又有赤棣樹亦
　似白棣葉如刺榆而嫩圓子正赤　原─性潔喜暖日和
　風澆宜清水忌肥核仁氣味甘苦酸平而潤無毒治大
　腹水腫面目四肢浮腫利小便通水道消宿食下結氣
　宣大膓氣滯燥濇不通
　彚考─増─詩豳風─六月食鬱及薁
　别録原本草按宋史錢乙傳云一乳婦因悸而病既愈
　目張不得瞑乙令煮郁李酒飲之使醉即愈所以然者
　目系内連肝膽恐則氣結膽横不下郁李能去結随酒
　入膽結去膽下則目能瞑矣此真得肯綮之妙者也
　
御定佩文齋廣羣芳譜卷五十五
　欽定四庫全書
御定佩文齋廣羣芳譜卷五十六
　　果譜
　　　櫻桃(櫻桃花别見花譜/)
　原櫻桃(本草衍義云以其形肖桃故曰櫻/桃綱目云其顆如瓔珠故謂之櫻)一名楔一名
　荆桃(爾雅云楔荆桃注云今櫻/桃最大而甘者謂之崖蜜)一名牛桃一名英桃(見/博)
　(物/志)一名鸎桃一名含桃(説文云鸎桃鸎鳥所/含食故又曰含桃)一名朱櫻
　(陶𢎞景本草經注/云櫻桃即今朱櫻)西京雜記列櫻桃含桃為二種處處
　有之洛中者為勝一枝數十顆圓如珊瑚埤雅云其顆
　大者如彈丸小者如珠璣生時青及熟色鮮瑩深紅者
　為朱櫻紫色皮内有細黄㸃者為紫櫻味最珍重又有
　正黄明者謂之蠟櫻小而紅者謂之櫻珠味皆不及極
　大者有若彈丸核細而肉厚尤難得─増─廣志─櫻桃有
　大者有長八分者有白色多肌者凡三種　─膳夫録─大
　而殷者曰吳櫻桃黄而白者曰櫻桃小而赤者曰水櫻
　桃　─原─味甘無毒調中益氣美志止洩精水榖痢令人
好顔色多食令人吐有暗風及喘𠻳濕熱病人忌食小
兒尤忌
彚考─增─禮記月令─羞以含桃先薦寢廟─疏─案月令諸月
無薦果之文此獨羞含桃者以此果先成異於餘物故
特記之　─原─史記叔孫通列傳─孝恵帝曽春出游離宫
叔孫生曰古者有春嘗果方今櫻桃熟可獻願陛下出
因取櫻桃獻宗廟上廼許之諸果獻由此興　─増─舊唐
書文宗本紀─帝性仁孝嘗内園進櫻桃所司啓曰別賜
三宫太后帝曰太后宮送物焉得為賜遽取筆改賜為
奉　─中宗本紀─上游櫻桃園引中書門下五品以上諸
司長官學士等入芳林園嘗櫻桃便令馬上口摘置酒
為樂　─原─新唐書李適傳─夏宴蒲萄園賜朱櫻　─蕭頴
士傳─頴士召為集賢校理宰相李林甫怒其不下已調
廣陵叅軍事頴士急中不能堪作伐櫻桃賦曰擢無庸
之瑣質蒙本枝以自庇雖先寢而或薦非和羮之正味
以譏林甫　─東觀漢記─明帝月夜宴羣臣於照園大官
進櫻桃以赤瑛為盤賜羣臣月下視之盤與桃一色羣
臣皆笑云是空盤晋晋宮閣名─承乾殿前櫻桃二株含
章殿前一株華林園二百七十株　─増─洛陽宫殿簿─顯
陽殿前櫻桃六株徽音殿前乾元殿前並二株　─原─景
龍文館記─四年夏四月上幸兩儀殿特命侍臣升殿食
櫻桃並盛以琉璃和以杏酪飲酴醿酒　上與侍臣樹
下摘櫻桃恣其食未後大陳宴席奏宫樂至暝人賜朱
櫻二籠　─増─隋唐嘉話─太宗将致櫻桃於酅公稱奉則
以尊言賜又以卑乃問之虞監曰昔梁帝遺齊巴陵王
稱餉遂從之　─竇烈女傳─李希烈死其子欲盡誅老将
有獻含桃者桂娘為蠟帛書以朱染帛丸如含桃遺陳
先竒妻先竒乃率部兵斬希烈妻子　─異聞録天寳初
有范陽盧子在東都春暮遊僧舍僧方開講盧詣之有
青衣攜櫻桃一籠因與同餐遂隨之行即夢為御史為
相經三十年又逢青衣復到僧舍下馬忽然昬醉講僧
云何久不起乃見身著白衫服飾如故問其僕曰日已
午矣　─酉陽雜俎─衛公言滑州櫻桃十二枚長一尺
道流陳景思說勅使齊日昇飬櫻桃至五月皮皺如鴻
柿不落其味數倍人不測其法　韓約能作櫻桃餫饠
其色不變　成式姑壻裴元裕言羣從中有悦憐女者
夢女遺二櫻桃食之及覺核墜枕側　─原─零陵總記─李
直方第諸果以櫻桃為第三　─增─翰林集詩注─每嵗初
進櫻桃先宣賜學士　─摭言─唐時新進士尤重櫻桃宴
乾符四年劉鄴第二子覃及第時状頭已下方議醵率
覃潛遣人預購數十樹獨置是宴大㑹公卿時京國櫻
桃初出雖貴達未適口而覃山積鋪席復和以糖酪者
人享蠻畫一小盎亦不啻數升以至參御軰靡不霑足
　─續世説─嚴綬為左僕射司空嘗預百寮堂中食上令
中使馬江朝賜櫻桃綬為兩班之首蒨職江朝叙語次
不覺屈膝而拜江朝答拜御史大夫髙郢亦從而拜為
御史所劾綬出鎮荆南江朝降一官　─䑕璞─東坡橄㰖
詩云待得微甘囬齒頬已輸崖蜜十分甜注引杜詩崖
蜜松花落本草崖蜜蜂黒色作房於巖崖髙峻處然坡
詩與橄㰖對説非真蜜也鬼谷子曰崖蜜櫻桃也他無
經見予讀南海志崖蜜子小而黄殻薄味甘増城惠陽
山間有之雖不知與櫻桃為一物與否要其類也注坡
詩者引小說橄㰖與棗争棗曰待爾回味我已甜特坡
公換崖蜜作對耳山谷詠橄㰖云想共餘甘有𤓰葛苦
中真味晚方囬坡公取其味相反山谷取其味相投李
義山詩紅壁寂寥崖蜜盡此但作蜜用非是　─誠齋集
詩注─予舊在奉常孟夏太廟薦櫻桃禮官各分賜四盤
　─金城記─黎舉嘗云欲以棖子臣櫻桃但恨不同時耳
　─因樹屋書影─白櫻桃生京師西山中微酸不及朱櫻
之甘碩也　─原─花史─鄜州有櫻桃山上多櫻桃樹　─帝
京景物畧─䨇林寺後一土山山前一塔傍多朱櫻
集藻─表─増─唐桞宗元為武中丞謝賜櫻桃表─臣某言中
使某乙至奉宣聖㫖賜臣櫻桃若干者天睠特深時珍
洊降寵驚里巷恩溢圎方臣某誠喜誠懼頓首頓首伏
以含桃之羞時令攸貴况今採因御苑分自天厨使發
九霄集繁星而積耀味調六氣承湛露而不晞盈眥而
外被恩光適口而中含渥澤顧慚素食彌切自公豈圖
君子所先遂厭小人之腹無任感恩欣躍之至
啓─原─庾肩吾謝賚朱櫻啓─成叢殿側猶連製賦之條結
實西園非復粘蝉之樹異合浦之歸来疑藏朱實同秦
人之逐彈似得金丸
賦─増─梁宣帝櫻桃賦─惟櫻桃之為樹先百果而含榮既
離離而春就乍苒苒而冬迎異羣龍之无首殊大器之
晚成鳥纔食而便墮雨薄灑而皆零未覩紅顔之實空
有薦廟之名等橘柚于簷户匹諸薦乎中庭異梧桐之
棲鳯愧緑竹之恒貞豈復論其美惡且聳幹乎前櫺葉
繁抽而掩日枝長弱而風生且得蔽乎羲赫實當暑之
凄清　─唐張莒紫宸殿前櫻桃樹賦─殿紫宸兮足麗木
朱櫻兮可嘉扶疎柔弱暈艶芬葩晚移隂于丹楹朝延
影于翠華美其固本宸居獻名清廟藹緑含彩攢紅吐
耀晴暘斜映將藻井以相輝初月旁臨與璧璫而共照
于是𤣥律方變青陽始萌日近易暖天臨早榮通條液
潤附節葺生秦文信之著令漢稷嗣之從行莫不勤其
時獻旌此嘉名将畫栱以斜界與金華而對明玉輦行
低雲旗雜處迎華桂而摇露向朱明而清暑榮得其時
摘得其所於方也可尚取類也無匹浄拂璇題逺當温
室舊株昔移於漢囿蜜幹今逄於堯日及夫春宿微雨
秋含翠烟冬條雪染夏實珠駢垂一枝於萬葉託沃土
以延年翫芳誠百花之首充薦乃衆果之先代帷房之
錦帳奪首飾於金鈿濟濟多士鏘鏘拜闕拂露華以晨
趨染香花而夕謁始凌寒而驚換纔及暖而前發自承
恩於攀賞固無憂於翦伐伴穠李以表年笑階蓂之記
月　─元程從龍櫻桃賦并序─元至正庚辰舘寓石洑齋
舍後蔬圃其中有櫻桃啖而羙之遂為小賦以寓意云
繄勾芒之作春何窮奢而極侈既袤野以施翠復因林
而設綺一旦代序成功者去捲紅紫以囬轅繫繁珠於
佳樹但見的皪兮霰集璀璨兮星聚蝶欲聚而辟易鶯
欲啄而驚懼儼翠幄之重重韜至珍於茹圃爰有詩人
此焉遊遨感園丁之摘獻俾侑進乎芳醪覩珠顆之勻
圓始知其為櫻桃也於是摭火齊於銀盤啖紅香之瓊
液玩其精華服其風味爽可以愈沉痾腴可以羙意氣
羗理内而益脾信蠲煩而清臆終並功乎丹鼎豈擅譽
乎崖蜜唐以之昭寵於新科漢以之均恩於百職廟羞
薦天子之忱寵贈旌野人之徳憶金鑾之殊遇壓珠盤
之佳色何顯赫之不常乃失身於幽側毎被銷於凡齒
歎九重之懸隔在物理而尚然宜人情之通塞感斯果
之擅稱聊寄懐於翰墨　─明錢文薦櫻桃賦并序─漢明
帝月夜燕羣臣於沼時大官進櫻桃盛桃以盤厥名赤
瑛桃盤同色四照空明臣觀諧喜觴酌縱横坐中獻賦
異代長卿賦曰何華林之名品兮乃殊異乎恒族先百
果而珍竒兮歴九春而成熟錫字肇夫月令兮和中紀
於藥録因薦羞其禮隆兮縁頒賚以惠足念朱明之来
早兮悲青陽之去速向芳榭而流丹兮入文窗而映緑
枝嫋嫋以低亞兮實纍纍其相續料素娥之未攀兮愁
黄鳥之先啄幸未傷於風雨兮知有待乎晴旭遙而望
之爛若霞彩綴瓊枝廹而就之恍如珊瑚碎金谷既稱
名乎樂府亦註譜於仙都姿輝映以擬玉質圓轉而方
珠揣火棗之同類恐萍實之不如帶露痕而覺有眩燈
暈而疑無爾其寢廟駕返御園㫖宣紛紜馳騎絡繹飛
箋聊開秘閣別整華筵就中窈窕沾恩最先乍入脣而
脂掩忽籠袖而火然神脉脉以無定歩珊珊其不前亮
衷情之有托豈絃管之能傳借嘉物以相比發清歌而
自憐歌曰朱實兮離離玉膚兮絳衣傋百和兮含五滋
粲皓齒兮色怡朱實兮盈盈玉壺兮紅氷歛䨇眸兮對
孤燈墮清淚兮血凝歌罷月輪斜度天河倒㵼徙倚闌
邊殷勤露下張樂易歇留情難舍亟起為亂仍歸於雅
亂曰谷梨消煩尚𢃄寒兮壺甘釋悁猶含酸兮未若朱
實堆玉盤兮食之羙好使人歡兮常恐節移倐彫殘兮
安得九轉如金丹兮
文賦散句─增─晋左思蜀都賦─朱櫻春就─潘岳朱實賦
煥若隨珠皎如列星　─閒居賦─三桃表櫻胡之別　─宋
劉義恭謝賜櫻桃啓─為樹則多隂百果則先熟　─原唐
蕭潁士伐櫻桃樹賦─綴繁英兮霰集駢朱實以星羅故
當小鳥之所啄食妖姬之所攀玩
五言古詩─増─梁簡文帝奉答南平王康賚朱櫻─倒流映
碧叢㸃露擎朱實花茂蝶争飛枝濃鳥相失已麗金釵
瓜仍美玉盤橘寜異梅似丸不羨萍如日永植平臺垂
長與雲桂宻徒然奉推甘終以愧操筆　─唐太宗賦得
櫻桃─華林滿芳景洛陽徧陽春朱顔含逺日翠色影長
津喬柯囀嬌鳥低枝映美人昔作園中實今来席上珍
　─白居易有木詩─有木名櫻桃得地早滋茂葉宻獨承
日花繁偏受露迎風闇揺動引鳥潜来去鳥啄子難成
風来枝莫住低軟易攀翫佳人屢廽顧色求桃李饒心
向松筠妬好是映墻花本非當軒樹所以姓蕭人曽為
伐櫻賦　─宋楊萬里櫻桃─含桃丹更圓輕質觸必碎外
有千粒珠中藏半泓水何人弄好手萬顆揚虚脆印成
花鈿薄染作氷澌紫此果非不多此味良獨美
七言古詩─増─宋文同朱櫻歌─金衣珍禽弄深樾禁籞朱
櫻斑若纈上幸離宮促薦新藤籃寳籠貂璫發凝霞作
丸珠若軟油露成津蜜初割君王日午坐猗蘭翡翠一
盤紅靺鞨
五言律詩─增─唐李商隐深樹見一顆櫻桃尚在─髙桃留
晚實尋得小庭南矮堕緑雲髻欹危紅玉篸惜堪充鳯
食痛已被鶯含越鳥誇香荔齊名亦未甘　─宋楊億櫻
桃─團於火色貝燦極月光珠西海瑤池苑曽城寳樹區
鳯幘生猶嫩龍晴脱未枯形標與霞彩紫府閟雲腴
梅堯臣朱櫻─明珠摘本未紅露貯金盤始見侍臣賜已
為黄鳥殘味兼羊酪美食厭楚梅酸苑囿東周盛纍纍
映葉丹　─併日得朱表臣酪及櫻桃─昨日酪将熟今朝
櫻可餐紫蒓休定價黄鳥未新殘甘滑已相羙齒牙仍
尚完應知消客熱逺贈盎盈盤　─戴復古櫻桃─緑樹帶
朱實驅禽費彈丸獨先諸果熟堪奉五侯餐猩血和瓊
液蠙珠走玉盤同時得同賞芍藥滿雕欄　─明髙啓櫻
桃─密緑映圓紅枝頭的的同熟迎梅實雨落值栁花風
美女名偏稱流鶯啄未空憶曽春薦後捧賜出深宫
王叔承荆溪游櫻桃園─珠林光萬㸃紅亂野園芳艶奪
桃花彩甘驕荔子漿女翻䨇腕白鶯溜一衣黄問是誰
家勝江東顧辟疆
七言律詩─増─唐王維勅賜百官櫻桃─芙蓉闕下㑹千官
紫禁朱櫻出工闌纔是寢園春薦後非闗御苑鳥銜殘
歸鞍競帶青絲籠中使頻傾赤玉盤飽食不湏愁内熱
大官還有蔗漿寒　─崔興宗和王維勅賜百官櫻桃─未
央朝謁正逶迤天上櫻桃錫此時朱實初傳九華殿繁
花舊雜萬年枝未勝晏子江南橘莫比潘家大谷梨聞
道令人好顔色神農本草自應知　─原─杜甫野人送朱
櫻─西蜀櫻桃也自紅野人相贈滿筠籠數廽細冩愁仍
破萬顆匀圓訝許同憶昨賜霑門下省退朝擎出大明
宮金盤玉筯無消息此日嘗新任轉蓬　─韓愈和水部
張員外宣政衙賜百官櫻桃─漢家舊種明光殿炎帝還
書本草經豈似滿朝承雨露共看傳賜出清𡨕香隨翠
籠擎初重色照銀盤㵼未停食罷自知無所報空然慙
汗仰皇扃　─増─張籍朝日賜櫻桃─仙果人間都未有今
朝忽見下天門捧盤小吏初宣勑當殿羣臣共拜恩日
色遙分廊下坐露香纔出禁中園毎年從此長先熟願
得千春奉至尊　─白居易吳櫻桃─含桃最說出東呉香
色鮮穠氣味殊洽恰舉頭千萬顆婆娑拂面兩三株鳥
偷飛處銜將火人摘爭時蹋破珠可惜風吹兼雨打明
朝後日即應無　─温庭筠自有扈至京師已後朱櫻之
期─露圓霞赤數千枝銀籠誰家寄所思秦苑飛禽諳熟
早杜陵遊客恨来遲空看翠幄成隂日不見紅珠滿樹
時盡日徘徊濃影下祗應重作釣魚期　─原─韓偓湖南
絶少含桃偶人以新摘者見恵感事傷懐因成四韻─時
節雖同氣候殊未知堪薦寢園無合充鳯食留三島不
許鶯偷過五湖苦笋恐難回象七酪漿無復瑩蠙珠金
盤嵗嵗長宣賜忍淚看天憶帝都　─盧延讓謝楊尚書
恵櫻桃─滿合虛紅怕動搖尚書知重賜櫻桃揉藍尚帶
新鮮葉潑血猶殘舊折條萬顆真珠輕觸破一團甘露
軟含消春來老病尤珍荷併食中腸似火燒　─増─宋梅
堯臣夜夢蔡紫微君謨同在閣下食櫻桃蔡云與君及
此再食矣夢中感而有賦覺而録之─朱櫻再食䨇盤日
紫禁重頒四月時滉朗天開雲霧閣依稀身在鳯凰池
味兼羊酪何由敵䜴下蒓羮不足宜原廟薦来應已久
黄鶯猶在最深枝　─楊萬里櫻桃─櫻桃一雨半凋零更
與黄鸝翠羽争計㑹小風留紫脆殷勤落日弄紅明摘
來珠顆光如濕走下金盤不待傾天上薦新舊分賜兒
童猶觧憶寅清─原─陳師道謝人送櫻桃─開門先得故
人書稍喜提攜起覆盂得句有誰知我在嘗新此日頼
吾徒傾籃的皪霑朝露出袖熒煌得寳珠㑹薦瑛盤驚
一座莧腸藜口未良圖　─増─元牟巘七兒應復與客飲
櫻桃園摘新歸以遺親用其詩韻識所感─尚記當年薦
寢園百官分賜荷恩寛帶青絲籠空餘夢搔白頭人苦
不歡詩老誇稱作崖蜜野翁驚看㵼銀盤南山見説紅
千樹鳥雀兒童任入闌　─明袁凱江上櫻桃正盛而予
寓所無有忽蘇城友人恵一大盒故賦此─野店荒蹊紅
滿枝暖烟微雨共離披忽思西蜀勻圓顆正值東呉逺
送時老子細看方自訝兒童驚喜欲成癡拾遺門下曽
沾賜此日飄蓬也賦詩─原─黄正色櫻桃─塞外含桃五
月紅一尊相對晚来風髙情不在羲皇下清夢常牽江
水東薦廟久虚支子位承恩敢望大明宮詰朝又值蒲
觴㑹湏信人間似轉蓬　─王士騏櫻桃─小鳥枝頭啄欲
殘羙人珍惜捲簾看霞烘的的珊瑚碎露洗垂垂琥珀
寒素面相逢渾似醉朱唇半吐欲成丹若敎纎手和烟
折也勝官家赤玉盤　─陳繼儒櫻桃─藥欄春盡少花開
葉底朱櫻若個猜熟後雨彈紅玉破生前烟捧緑珠米
唇脂清淺疑無骨風味溫柔别有胎鸚鵡莫教輕啄碎
擲他年少滿車囬
五言排律─増─唐孫逖和韻廨署有櫻桃─上林天禁裏芳
樹有紅櫻江國今来見君門春意生香從花綬轉色繞
佩珠明海鳥啣初實吳姬掃落英切將稀取貴羞與衆
同榮為此堪攀折芳蹊處處成　─原─白居易與沈楊二
舍人閣老同食勑賜櫻桃翫物感恩因成十四韻─清曉
趨丹禁紅櫻降紫宸驅禽飬得熟和葉摘来新圓轉盤
傾玉鮮明籠透銀内園題兩字西掖賜三臣熒惑晶華
赤醍醐氣味真如珠未穿孔似火不燒人杏俗難為對
桃頑詎可倫肉嫌盧橘厚皮笑荔枝皴瓊液酸甜足金
丸大小勻偷湏防曼倩惜莫擲安仁手擘纔離核匙抄
半是津甘為舌上露暖作腹中春已懼長尸禄仍驚數
食珍最慚恩未報飽餵不才身　─増─杜牧和裴傑秀才
新櫻桃─新果真瓊液人應宴紫蘭圓疑竊龍頷色已奪
雞冠逺火微微辨繁星厯厯看茂先知味好曼倩恨偷
難忍用烹騂酪從將翫玉盤流年如可駐何必九華丹
　─宋劉筠櫻桃─赤水分珠樹薰風送麥秋蜀都春氣早
漢苑夏隂稠廟薦清和候恩頒侍從流楚昭萍已剖韓
嫣彈爭投沆瀣滋芳液醍醐助品羞玉盤光宛轉㑹擬
付歌喉　─楊億櫻桃─離宮時薦罷樂府艶歌新石髓凝
秦洞珠胎剖漢津三桃聊並列百果獨先春清籞来君
賜彫盤助席珍甘餘應受和圓極豈能神楚客便羊酪
歸期負紫蓴　─梅堯臣聞學士院試含桃薦寝廟詩擬
作─交交鳴谷鳥粲粲熟荆桃寢廟此先薦離宮将以遨
既同羞俎實且異獻溪毛露顆明朝日朱光逼頳袍戴
經傅自久漢令著方髙天子從兹食羣臣賜亦叨
五言絶句─増─唐李商隐嘲櫻桃─朱實鳥含盡春樓人未
歸南園無限樹獨自葉如幃　─百果嘲櫻桃─珠實雖先
熟瓊莩縱早開流鶯猶故在爭得諱含米　─櫻桃答─衆
果莫相誚天生名品髙何因古樂府惟有鄭櫻桃　─宋
蘇軾和子由岐下詠櫻桃─獨繞櫻桃樹酒醒喉肺乾莫
　　愁枝上露從向口中漙─原─范成大題櫻桃─火齊寳纓
　　絡垂於緑繭絲幽禽都未覺和露折新枝─増─金張建
　　山中─林櫻墮紅珠打著琴上絃山人時一笑愛此聲琅
　　然
　　七言絶句─
御製櫻桃─禁籞朱櫻曉露勻不湏驛騎拂紅塵芙蓉未賜千
　官㑹寢廟春殘早薦新　初夏含桃味早全西山結實弱
　枝連赤瑛充薦休言過丹色濃濃衆果先
　　原─唐李白白櫻桃─紅羅袖裏分明見白玉盤中看卻無
　　疑是老僧休念誦腕前推下水晶珠　─顧况櫻桃曲─百
　　舌猶来上苑花遊人獨自憶京華遙知寢廟嘗新後勅
　　賜櫻桃向㡬家　─増─桞宗元摘櫻桃贈元居士時在望
　　仙亭南樓與朱道士同處海上朱櫻贈所思樓居况是
　　望仙時蓬萊羽客如相訪不是偷桃一小兒　─張祜櫻
　　桃─石榴未拆梅猶小愛此山花四五株斜日庭前風裊
　　裊碧油千片漏紅珠　─韋荘白櫻桃─王母堦前種㡬株
水晶簾外看如無只應漢武金盤上㵼得珊瑚白露珠
　─陳與義櫻桃─四月江南黄鳥肥櫻桃滿市燦朝暉赤
瑛盤裏雖殊遇何似筠籠相發揮
詩散句─増─唐韓偓─未許鶯偷出漢宮上林初進半金籠
蔗漿自透銀杯冷朱實相輝玉椀紅　─原─杜甫─赤墀櫻
桃枝隠映銀絲籠　─増─宋王禹偁─鳥銜紅映觜猿飽滑
流唇　─宋祁─林長景星宻枝重串珠繁　賞鮮流火動
漿熱醉霞温　─原─劉敞─磊落火齊珠參差珊瑚叢　已
驚變濃緑忽更垂繁紅　─増─張俞─南國繞春實繁如躑
躅然　─陳師道並蔕隨宜好連心著意紅　─唐王建─白
玉窓前起草臣櫻桃初赤賜嘗新　─元稹─心源一種閒
如水同醉櫻桃林下春　─宋蘇轍─盤中宛轉明珠滑舌
上逡廵絳雪消　─張俞─紅實離離壓彩枝熒煌珠琲粲
葳蕤　─花蕊夫人─三月櫻桃乍熟時内人相引看紅枝
　─唐白居易─殘櫻落紅珠　─温庭筠─櫻桃千子紅　─韋
荘─櫻紅鳥競􁝰　─宋謝希孟─穀雨櫻桃落　─戴昺─櫻熟
鳥先窺　─原─唐杜甫─朱櫻此日垂朱實─増─王建─分朋
閒坐賭櫻桃　─白居易─櫻桃子綴小紅珠　─温庭筠─紅
垂果蔕櫻桃重　─韓偓─紅暈櫻桃粉未乾　─韋荘─西園
夜雨紅櫻熟　紅垂野岸櫻還熟　─宋劉筠─内苑朱櫻
兼酪賜　─陸游─蠟櫻桃子酪同時　─蘇軾─櫻桃爛熟滴
階紅
詞─増─宋晁補之浣溪沙─雨後園亭緑暗時櫻桃紅顆壓
枝低緑兼紅好眼中迷　荔子天教生處逺風流一種
阿誰知最紅深處有黄鸝　─辛棄疾菩薩蠻─香浮乳酪
玻瓈椀年年醉裏嘗新慣何物比春風歌唇一㸃紅
江湖清夢斷翠籠明光殿萬顆㵼輕勻低頭愧野人
李洪浪淘沙─上苑又春殘櫻顆如丹明光宮裏水晶盤
想得退朝花底散宣賜千官　徃事記金鑾荔子難攀
多情更有酪漿寒蜀客筠籠相贈處愁憶長安　─王沂
孫三姝媚─紅纓懸翠葆漸金鈴枝深瑤堦花少萬顆燕
支贈舊情爭奈弄珠人老扇底清歌還記得樊姬嬌小
幾度相思紅豆都消碧絲空裊　芳意荼䕷開早正夜
色瑛盤素蟾低照薦筍同時歎故園春事已無多了貯
滿筠籠偏暗觸天涯懐抱謾想青衣初見花隂夢好
别録─増─丹鉛總録─唐令狐楚有進金花銀櫻桃籠状云
首夏清和含桃香熟毎聞捧擷湏有提攜以其鮮紅宜
此潔白　─原─山家清供─結實時湏張網以驚鳥雀置葦
箔以䕶風雨若經雨則蟲自内生人莫之見用水浸良
久則蟲皆出乃可食　─増─本草─櫻桃鹽藏蜜煎皆可或
同蜜擣作糕食唐人以酪薦食之　─原─種植─二三月間
分有根枝栽土中糞澆即活仍記隂陽否則不生即生
亦不結實
　　(附/録)山櫻桃
増─本草─山櫻桃一名朱桃一名麥櫻(一作/英)一名英豆一
名李桃(孟詵曰又/名柰桃)樹如朱櫻但葉尖長不團子小而尖
生青熟黄赤亦不光澤而味惡不堪食味辛平無毒
　　楊梅
原─楊梅一名朹子生江南嶺南山谷間㑹稽産者為天
下冠吳中楊梅種類甚多名大葉者最早熟味甚佳次
則卞山本出苕溪移植光福山中尤勝又次為青蔕白
蔕及大小松子此外味皆不及樹若茘枝葉細青如龍
眼及紫瑞香本草云楊梅樹葉冬月不彫二月開花結
實形如楮實子肉在核上無皮殻五月熟生白熟則有
白紅紫三色紅勝于白紫勝于紅凡楊梅顆大核細為
上鹽藏蜜漬糖製火酒浸皆佳可致逺多食令人傷熱
食核中仁可觧味酸甘微熱滌腸胃除煩潰惡氣久食
損齒及筋發瘡致痰　─増─北户録─播州有白色者甜而
絶大　─越郡志─㑹稽楊梅為天下之竒顆大核細其色
紫建安亦有之
彚考─増─南史任昉傳─昉為新安太守郡有蜜嶺多楊梅
舊為太守所採昉以冐險多物故即時停絶吏人咸以
為百餘年未之有也　─原─孝義傳─王虚之庭中楊梅樹
隆冬三實人謂孝感所致　─林邑記─邑有楊梅其大如
杯椀青時極酸熟則如蜜用以釀酒號為梅香酎　─博
物志─地瘴處多生楊梅　─廣州記─廬山頂有湖楊梅山
桃繞其際海人時登採拾止得於上飽食不得持下
世説─梁國楊氏子九嵗甚聰慧孔君平詣其父父不在
乃呼兒出為設果果有楊梅孔指以示兒曰此是君家
果兒應聲曰未聞孔雀是夫子家禽　─増─雲仙雜記─陸
展郎中見楊梅歎曰此果恐是日精然若無蜂兒採香
誰勝難和之味即以竹絲籃貯千枚并茶花蜜送衡山
道士　─原─東坡集─客有言閩廣荔枝何物可對者或對
西凉葡萄予以為未若呉越楊梅平可正詩云五月楊
梅已滿林初疑一顆價千金味方河朔葡萄重色比瀘
南荔子深則古人亦有舉而方之者矣　─増─東坡詩註
杭州人呼白楊梅為聖僧　─南越志─熙安縣多楊梅
揮麈録─王嶷字豐父守㑹稽童貫時方用事貫苦脚氣
或云楊梅仁可療是疾豐父裒五十石以獻之　─西湖
古跡事實─杭州楊梅隖在南山近瑞峯石隖内有一老
嫗姓金其家楊梅甚盛俗稱楊梅隖所謂金婆楊梅是
也　─吳興記─故章縣北有石槨山上生楊梅常以貢御
　─吳興園林記─葉氏石林在卞山之陽一徑産楊梅盛
夏之際十餘里間朱實離離不减閩中荔枝也　─貴耳
集─閩士赴科吳人赴調各以鄉産自誇閩曰荔枝吳曰
楊梅有題壁曰閩鄉玉女含氷雪呉郡星郎駕火雲
劔南詩註─太白梁園吟云玉盤楊梅為君設吳鹽如花
皎白雪不知楊梅酸者乃薦以盬佳品未嘗用也　項
里鄉俗謂楊梅止曰梅謂選擇楊梅曰作梅　─原─詩話
總龜─宋時梵天寺有月廊數百間庭前多楊梅盧橘子
瞻詩曰夢繞呉山却月廊楊梅盧橘覺猶香　─増─西吳
枝乘─果實芰藕菱芡皆佳而楊梅殊絶出太子灣者大
幾如卵甘不勝口　─弁山記─弁山下楊梅樹以數萬計
青翠滿林不减閩之荔枝　─福建志尤溪縣九仙山有
石碁局鄉人林五入樵山中見二人奕從旁觀之二白
鶴啄楊梅墮一顆於地奕者令拾之因俛拾以食遽失
奕者所在抵家遂辟榖不火食
集藻─頌─増─梁江淹楊梅頌─寳跨荔枝芳軼木蘭懐蕊挺
實涵黄糅丹鏡日繡壑照霞綺巒為我羽翼委君玉盤
七言古詩─増─宋周必大次韻閻刑部才元楊梅─炎官傘
照濤江紅五月獻果明光宮越人一枝古所重蜀無他
楊譜則同𤣥珠更將赤水浴流火呈祥復王屋下伴長
安黒彈丸殺吏驚人寒起粟新詩字字含芳鮮大書遺
我敦同年請君速訪天竺老食白追繼仇池仙　─明楊
循吉初食楊梅─楊梅本是我家果歸来相對歎先作往
来南北數十年久不餐汝㡬㤀却憶從年少在吳中食
以成傷難療藥年年端午即有之街頭賣折先附郭初
間生酸帶青色次見熟從枝上落吳儂好竒不論錢一
味纔逢傾倒槖生時熏蒸喜烈日所怕狂風隂雨虐有
紅有白紫者佳大如彈丸圓可握生芒刺口易破碎到
牙甘露先流齶黄船奉貢晝夜走數枚出賜惟臺閣其
餘官小那得預說著江南懐頗惡吳人鹽蜜百計収不
知本味終枯涸肉存液去但有名奪以酸甜無可嚼我
今到家又遇夏正是髙林雨方濯滿盤新摘恣狂啖十
指染丹如茜著細思口實亦小事其来乃以微官博使
余不有故山歸安得香鮮列惟錯人生百年有適意忍
口勞勞何所樂
五言律詩─増─宋岳珂楊梅─渰厯三家市梅垂萬顆酸雲
池看火樹嶁室試金丹風露盈籃重氷霜透齒寒他楊
應不類留與子雲看
七言律詩─原宋平可正楊梅─五月楊梅已滿林初疑一
顆價千金味方河朔葡萄重色比瀘南荔子深飛艇似
聞新入貢登盤不見舊供吟詩成欲寄山中友恐起頭
陀愛渴心　─増─陸游六峯項里看采楊梅─緑隂翳翳連
山市丹實纍纍照路隅未愛滿盤堆火齊先驚探頷得
驪珠斜簪寳髻看遊舫細織筠籠入上都醉裏自矜豪
氣在欲乘風露摘千株　─方岳詠楊梅─五月梅晴暑正
袢楊家亦有果堪攀雪融火齊驪珠冷粟起丹砂鶴頂
殷併與文園消午渇不禁越女蹙春山畧如荔子仍同
姓直恐前身是阿環　─原─楊萬里謝紹興帥丘宗卿恵
楊梅─越絶諸楊盛一時與儂瓜葛不曽知一夫自歎吾
衰矣此客何從夢見之也解過江尋徳祖政縁作尹是
丘遲渠伊不是南村𣲖未分先驅事荔枝　梅出稽山
世少䨇情知風味勝他楊玉肌半醉生紅粟墨暈微深
染紫囊火齊堆盤珠徑寸醴泉浸齒蔗為漿故人觧寄
吾家果未變蓬莱閣下香　─増─明李東陽賜楊梅─官河
催載滿船氷五月楊梅入帝京沁齒不知紅露濕到詩
偏助玉堂清名從傅鼎遥分𣲖價比隋珠亦稱情再拜
文華門外地講筵恩重若為榮
五言絶句─増─宋郭祥正楊梅─紅實綴青枝爛漫照前塢
不及杏繁時林間有仙果　顆顆龍睛濕深深映石門
自憐非荔子不得薦堯閽　─陳景沂楊梅─止渇還相似
和羮諒亦同不思五和裏均擅一調功　─明吳寛楊梅
五月果初熟枝頭鶴頂丹欲知甘冷好千顆薦氷盤
七言絶句─増─宋蘇軾參寥恵楊梅─新居未換一根椽只
有楊梅不直錢莫共金家鬭甘苦參寥不是老婆禪
陶弼楊梅─嶺北土寒無荔子人言形味似楊梅翠條丹
實休相學不願紅塵一騎来　─陸游項里觀楊梅─山前
五月楊梅市溪上千年項羽祠小繖輕輿不辭逺年年
来及貢梅時　隔嵗租園不計錢楊梅海裏過年年癡
人只競閒名利那信三山是地仙　山中户户作梅忙
火齊驪珠入帝鄉細織筠籠相映發華清虚説荔枝筐
　─徐似道─火齊無光荔實圓未嘗先説齒流涎喚回天
竺三年夢參透披雲一味禪　─方岳楊梅─筠籠帶雨摘
初殘粟粟生寒鶴頂殷衆口伹便甜似蜜寜知竒處是
微酸
詩散句─増─宋蘇軾─南村諸楊北村盧白花青葉冬不枯
垂紅綴紫烟雨裏特與荔枝為先驅　─原─明徐階─三春
葉底青丸小五月枝頭赬彈圓折米鶴頂紅猶濕剜破
龍睛血未乾　─増─宋張舜民─姑射團肌雪祝融留眼睛
　正愁春酒盡且喜火丹成　─蘇軾─羅浮山下四時春
盧橘楊梅次第新　─陸游─今年項里楊梅熟緑李米禽
不足言　─唐孟浩然─稚子摘楊梅─張泌─髙林帶雨楊
梅熟　─宋蘇軾─時于㯶裏得楊梅─王安石─㝠𡨕江雨
熟楊梅　─陸游─火齊楊梅已再嘗　楊梅線紫開園晚
詞─増─宋陳舜翁南柯子─徳祖家珍熟錢塘五月中碧梧
桐翠盖筠籠傾向水晶盤内鬭嘗空　絳粟成團小清
甜笑蜜濃微酸猶觧慘人容最是玉纎撚處染輕紅
王觀浪淘沙─素手水晶盤疉起仙丸紅綃碾碎却成團
安得宻排金粟徧何似雞冠　味勝玉漿寒只怕宜酸
莫將荔子一般看色淡香消僝僽損纔到長安　─元張
雨燕山亭─鶴頂珠圓蝟肌粟聚寳葉揉藍初洗親剪翠
柯逺贈筠籠脉脉紅泉流齒骨換丹砂笑尚帶儒酸風
味誰記曽問譜西冷緑隂青子　君家㡬度樽前摘天
上繁星伴人同醉纎手素盤厯亂殷紅浮沉半壺脂水
珍果同時惟醉冩米禽青李爭似為越女吳姬染指
别錄─原─種植─性宜山地核投糞池中浸六月取出収潤
土中二月鋤地種之待長尺許次年移栽三四年後以
生子枝接之次年仍移栽山地多留宿土臘月内離根
四五尺於髙處開溝灰糞壅之不宜著根毎遇雨肥水
滲下則結子大而肥物類相感志云桑樹接楊梅則不
酸樹上生癩以甘草釘之則去　─増─墨客揮犀─楊梅有
雌雄雄者不實鑿木幹作方寸穴取雌木填之乃實
學圃餘疏─楊梅湏山土吾地沙土非宜種之亦能生但
少耳樹極婆娑可愛今當種澹圃髙岡上與山礬相覆
䕃　─原─製用─糖楊梅以梅三斤為率用鹽一兩醃半日
沸湯浸一夜控乾入糖二斤薄荷葉一大把輕手拌勻
日暴汁乾収　─増─齊民要術─藏楊梅法擇佳完者一石
以鹽一斗醃之鹽入肉中仍出爆令乾熇取杬皮二斤
煑取汁漬之不加蜜漬梅色如初羙好可堪數嵗─清
供録─楊梅渇水楊梅不計多少掬搦自然汁濾至十分
淨入砂石器内慢火熬濃滴入水不散為度若熬不到
則生白醭貯以净器用時毎一斤梅汁入蜜三斤腦麝
少許冷熱任用如無蜜毬糖四斤入水熬過亦可
　　枇杷(花附見/)
原─枇杷樹髙丈餘易種肥枝長葉微似栗大如驢耳背
有黄毛形似琵琶故名隂宻婆娑可愛四時不凋冬開
白花三四月成實簇結有毛大者如雞子小者如龍眼
味甜而酢白者為上黄者次之皮肉薄核大如茅栗相
傳枇杷秋萌冬花春實夏熟備四時之氣他物無與類
者清異録云建業野人種枇把者誇其色曰䗶兄襄漢
吳蜀淮揚閩嶺江西湖南北皆有廣志云無核者名焦
子出廣州味甘酸平無毒止渇下氣利肺氣止吐逆潤
五臓主上焦熱可充果實多食發痰傷脾同炙肉及熟
麫食患熱黄疾花治頭風鼻流清涕木白皮止吐逆不
下食葉治肺胃病取其下氣氣下則火降痰順而逆嘔
欬渇皆愈
彚考─増─周禮地官─場人掌國之場圃而樹之果蓏珍異
之物─註─珍異葡萄枇杷之屬　─唐書徳宗本紀─大厯十
四年五月癸亥即位閏月戊寅罷山南貢枇杷江南甘
橘非供宗廟者　─西京雜記─上林苑枇杷十株　─晋宮
閣名─華林園枇杷四株　─廣州記─枇杷若榴參乎京都
　─華山記─華山講堂西頭有枇杷園　─冷齋夜話─東坡
詩曰客來茶罷空無有盧橘微黄尚帶酸張嘉甫曰盧
橘何種果類答曰枇杷是矣又問何以騐之答曰事見
相如賦嘉甫曰盧橘夏熟黄甘橙楱枇杷撚柿亭奈厚
朴盧橘果枇杷則賦不應四句重用應劭注曰伊尹書
曰箕山之東青鳥之所有盧橘常夏熟不據依之何也
東坡笑曰意不欲耳　─三桞軒記─枇杷為麤客　─居山
雜志─巖下有枇杷一樹已及百年翠葉扶疎可愛
集藻─賦─増─宋周祗枇杷賦并序─昔魯季孫有嘉樹韓宣
子賦譽之屈原離騷亦著橘頌至枇杷樹寒暑無變負
雪揚華余植庭圃遂賦之云名同音器質貞松竹四序
一采素華冬馥霏雪潤其緑蕤商風理其勁條望之㝠
濛即之疎寥　─謝瞻安成郡庭枇杷樹賦伊南國之嘉
木偉邦庭而延樹稟金秋之清條抱東陽之和煦肇寒
葩于結霜承炎果乎纎露髙臨甍首傍拂階路
五言古詩─原─唐羊士諤枇杷花─珍樹寒始花氤氳九秋
月佳期若有待芳意常無絶嫋嫋碧海風濛濛緑枝雪
急景有餘妍春禽自流悦　─宋宋祁枇杷有果産西蜀
作花凌早寒樹繁碧玉葉柯疉黄金丸上都不可寄味
咀獨長歎　─増─范成大手植枇杷─枇杷昔所嗜不問甘
與酸黄泥裹餘核散擲籬落間春風拆勾萌樸􁂶如榛
菅一株獨成長蒼然齊屋山去年小試花瓏瓏犯氷寒
化成黄金彈同登桃李盤大鈞播羣物斡旋不作難樹
老人何堪挽鏡覓朱顔領髭爾許長大笑欹巾冠
五言律詩─原─唐司空署衛明府寄枇杷葉─傾筐呈緑葉
重疉色何鮮詎是秋風裏猶如曉露傳仙方當見重消
疾未應便全勝甘蕉葉空披謝氏篇　─増─宋司馬光枇
杷洲─周官歛珍味漢苑結芳根何意荒洲上猶餘嘉樹
存犯寒花已發迎暑實尤繁願逐葡萄使離宫奉至尊
　─蘇軾真覺院賞枇杷─緑暗初迎夏紅殘不及春魏花
非老伴盧橘是鄉人井落依山盡巖崖發興新嵗寒君
記取松雪看蒼鱗─原─楊萬里詠枇杷─大葉聳長耳一
梢堪滿盤荔支多與核金橘却無酸雨壓低枝重漿流
氷齒寒長卿今在否莫遣作園官
七言律詩─増─宋陸游山園屢種楊梅皆不成枇杷一株
獨結實戲作長句─楊梅空有樹圑圑却是枇杷觧滿盤
難學權門堆火齊且從公子拾金丸枝頭不怕風揺落
地上惟憂鳥啄殘清曉呼僮乘露摘任教半熟雜甘酸
　─明李東陽賜枇杷─尚方珍果賜新嘗分得江南百顆
黄逺道不妨經月暑冷枝疑帶隔年霜龍箋帖罷名初
散翠籠開時手亦香歸領君恩薦家廟不禁清淚滿衣
裳　─吳寛紀賜枇杷─吳船入貢泝江濤分賜儒臣幸此
遭卧病謾思新橘柚退朝休賦舊櫻桃珍竒未惜初加
恵淺薄無能莫效勞箬籠曉來傾㵼處金丸錯落駭兒
曹　─于慎行紀賜鮮枇杷─嘉名漢苑舊標竒北客由来
自不知緑蕚經春開籠日黄金滿樹入筐時江南謾道
珍盧橘西蜀休稱薦荔枝千里梯航来不易懐將餘核
誌恩私
五言絶句─増─宋梅堯臣隐静遺枇杷─五月枇杷實青青
味尚酸獮猴定撩亂欲待熟時難
七言絶句─増─宋梅堯臣依韻和行之枇杷時予送紅梅
與之─五月枇杷黄似橘誰思荔枝同此時嘉名已著上
林賦却恨紅梅未有詩　─明髙啓東丘蘭若見枇杷落
葉空林忽有香疎花吹雪過東墻居僧記取南風後留
箇金丸待我嘗　─沈周枇杷─誰鑄黄金三百丸彈胎微
濕露漙漙從今抵鵲何消玉更有餳漿沁齒寒
詩散句─増─宋周必大─昭陽睡起人如玉妝臺對罷䨇蛾
緑琉璃葉底黄金簇纎手拈來嗅清馥可人風味少人
知把盡春風夏作熟　─宋張舜民─似梅嫌足核如蜜少
加酸　─明沈周─數顆黄金彈枝頭駭鳥飛　─原─唐白居
　易─淮山側畔楚江隂五月枇杷正滿林　─宋劉子翬─萬
　顆金丸綴樹稠遺根漢苑識風流　─唐杜甫─枇杷樹樹
　香　─増─桞宗元夏首薦枇杷　─元成廷珪─枇杷雪洗青
　　─宋趙抃─紅嚼山杷口似饞　─陸游─無核枇杷接亦生
　　─原─元顧瑛─枇杷花開如雪白
　别録─増─物類相感志─枇杷不宜糞─學圃餘疏─枇杷出
　東洞庭者大自種者小然却有風味獨核者佳葢他果
　湏接乃生獨此果直種之亦能生也　─原─田家五行─枇
　杷五月開結主水
　
　
　
　
　
　
御定佩文齋廣羣芳譜卷五十六
　欽定四庫全書
御定佩文齋廣羣芳譜卷五十七
　　　果譜
　　　　柰
　原─柰一名頻婆與林檎一類而二種江南雖有西土最
　豐樹與葉皆似林檎而實稍大味酸微帶澀可栽可壓
　白者為素柰赤者為丹柰亦曰朱柰青者為緑柰皆夏
　熟(西京雜記云上林苑柰三白柰紫柰緑柰廣志/云柰有白青赤三種張掖有白柰酒泉有赤柰)　─増
　本草─凉州有冬柰冬熟子帶碧色　─原─性寒多食令人
　肺寒膨脹病人尤甚
　彚考─増─宋書符瑞志─晋武帝太始二年六月嘉柰一蔕
　十實生酒泉　─北史楊愔傳─愔一門四世同居家甚隆
　盛昆季就學者三十餘人學庭前有柰樹實落地羣兒
　咸爭之愔頽然獨坐其季父暐適入學館見之大用嗟
　異顧謂賓客曰此兒恬裕有我家風　─漢武内傳─仙藥
　之次者有員丘紫柰出永昌　─漢武故事─上握蘭園之
金精摘圓丘之紫柰　─原─洞㝠記─有紫奈大如斗甜如
蜜核紫花青研之有汁如漆可染衣其汁著衣不可湔
浣亦名闇衣柰　─増─拾遺記─湏彌山有柰冬生如碧色
以玉井水洗食之骨輕柔能騰虚也　─洛陽伽藍記─報
徳寺多果木柰味甚羙冠於京師　白馬寺浮圖前柰
林實重七斤味殊羙冠於中京帝至熟時常詣取之或
復賜宫人宫人得之轉餉親戚以為竒味得者不敢輙
食乃厯數家　河間王琛造迎風館於後園窓户之上
列錢青瑣玉鳯銜鈴金龍吐珮素柰朱李枝條入簷伎
女樓上坐而摘食　─述異記─漢末楊氏家園中産神柰
三株─晋宫閣簿─秋有白柰　─真誥─夏禹詣鍾山啖紫
柰　─洞仙傳─展上公學道於伏龍地乃植柰彌滿所住
之上常白諸仙人云昔在華陽下食白柰美憶之未久
忽已三千嵗矣郭四朝後来住其處又種五果上公云
此地善可種柰所謂福鄉之柰可以除災癘　─原─南嶽
夫人傳─夫人姓魏名華存性樂神仙季冬夜半有四真
人降夫人静室因設𤣥室紫柰夫人還王屋山王子喬
等並降時夫人與真人為賔主設三𤣥紫柰　─増─朝野
僉載─貞觀中頓丘有人於黄河渚上拾菜得一樹栽子
大如指持歸蒔之三年乃結子五顆味如柰又似林檎
多汁異常酸美送縣縣上州以其竒味乃進之後樹長
成漸至三百顆每年進之號曰朱柰至今猶存徳貝博
等州取其枝接所在豐足人以為從西域浮來礙渚而
住矣　─洽聞記─河州鳯林闗有靈巖寺每七月十五日
溪穴流出聖柰大如盞以為常　─原─酉陽雜俎─白柰出
凉州野豬澤大如兎頭　─續仙傳─謝𤣥卿遇神仙設𤣥
洲白柰　─虎邱山疏虎邱山下三面有春秋二柰　─燕
都韋園記─去園里許有柰子古樹婆娑數畝春時花盛
開望之如雪三夏葉特繁宻列坐其下微雨烈日俱不
到被䕃若夏屋公安袁宏道嘗謂戒壇老松顯靈宫栢
城南柰子可稱卉木中三絶云
集藻─詔─増─魏明帝詔─此柰從凉州來道里既逺又東来
轉暖故中變色不佳耳
表─増─魏曹植謝賜柰表─即夕殿中虎賁宣詔賜臣等冬
柰一奩詔賜使温啖夜非食時而賜見及柰以夏熟今
則冬至物以非時為珍恩以絶口為厚非臣等所宜荷
之
啓─增─梁劉潛謝始興王賜柰啓─酒泉之實稱於王賦𤓰
州之味記自張文亦有太冲嗟其夏成子建暢其寒熟
潘園曜白孫井浮朱並見重於昔時而霑恩於兹日
賦散句─増─漢王逸荔支賦─酒泉白柰　─晋左思蜀都賦
素柰夏成　─潘岳閒居賦─二柰曜丹白之色
五言古詩─原─梁禇澐詠柰─成都貴素質酒泉稱白麗紅
紫奪夏藻芬芳掩春蕙映日照新芳叢林抽晚蔕誰謂
重三珠終焉競八桂不讓圜丘中粲潔華庭際　─謝􁋟
和蕭國子詠柰花─俱榮上節初獨秀髙秋晚吐緑變衰
園舒紅揺落苑不逐竒幻生寜從吹律㬉幸同瑤華折
為君聊贈逺　─増─宋梅堯臣深夏忽見柰樹上猶存一
顆實─纍纍後堂柰落盡風雨枝行藥偶散歩倚杖聊縱
窺林葉隐孤實山鳥曾未知物亦以晦存悟兹身世為
詩散句─原─唐杜甫─宿隂繁素柰過雨亂紅渠　─増─宋梅
堯臣─豈無山石榴獨見庭柰喜　─明袁宏道─終日惜柰
花一身苦牽羈　─原─唐杜甫─輕籠熟柰香─増─姚合─素
柰花開西子面
别録─増─製用─釋名─柰油搗柰實和以塗繒上燥取而發
之形如油也　柰脯切柰曝乾之如脯也　─廣志─西方
多柰家家収切曝乾作脯十百斛以為蓄積謂之頻婆
糧又取熟柰納甕中勿令蠅入六七日待爛以酒醃攪
如粥下水再攪濾去皮子良久去清汁傾布上以灰在
下引汁盡日乾為末調食物甘酸可食　─本草─今闗西
人以赤柰楸子取汁塗器中曝乾名果單味甘酸可以
饋逺
　　林檎(花附見/)
原─一名來禽一名蜜果(此果味甜能来衆禽於林/故有林檎来禽蜜果之號)一名
文林郎果(詳見洽/聞記)一名冷金丹(詳見清/異録)　─増─元氏長慶
集─林檎花一名月臨花　─學圃餘疏─花紅即古林檎
原─生渤海間以柰樹搏接二月開粉紅花子如柰小而
差圓六七月熟色淡紅可愛有甜酸二種有金紅水蜜
黒五色甜者早熟而味脆羙酸者熟差晚湏爛方可食
黒者色如紫柰有冬月再實者性甘温下氣消渇多食
脹滿或云食多覺膨脹並嚼其核即消一云食其子令
人心煩生者食多生瘡癤
彚考─増─宋書符瑞志─文帝元嘉十五年二月太子家令
劉徴園中林檎連理　─宋史禮志─太宗景祐三年禮官
宗正請每嵗夏仲月薦果以瓜以来禽　─西京雜記─初
修上林苑羣臣逺方各獻名果異樹有林檎十株　─原
王右軍帖─青李來禽子皆囊盛為佳函封多不生　─増
京口記─南國多林檎　─洽聞記─永徽中魏郡人王方言
拾得樹果以獻刺史紀王慎王貢於髙宗以為朱柰又
名五色林檎或謂之聨珠果上重賜王方言文林郎亦
號此果為文林郎　─酉陽雜俎─鄆州闞司倉者家在荆
州其女乳母鈕氏有一子妻愛之與其子均焉忽一日
偶得林檎一蔕戲與已子乳母乃怒曰小娘子成長㤀
我矣常有物與我子停今何容偏乃齧吻攘臂再三反
覆主人之子一家驚怖逐奪之其子狀貎長短正與乳
母兒不下也妻知其怪謝之鈕氏復手簸主人之子始
如舊矣　─桂苑叢談─王梵志衛州黎陽人也黎陽城東
十五里有王徳祖者當隋之時家有林檎樹生癭大如
斗經三年其癭朽爛徳祖見之乃撤其皮遂見一孩兒
抱胎而出因収飬之至七嵗能語問曰誰人育我及問
姓名徳祖具以實告因林木而生曰梵天後改曰志我
家長育可姓王也作詩諷人甚有義㫖葢菩薩示化也
　─稽神録─光州檢日官蔣舜卿行山中見一人方採林
檎以二枚與之食因而不饑家人以為不得食不治將
病求醫甚切而不能愈後聞夀春有人善醫令往訪之
始行一日宿一所村店有老父問以所患具告之父曰
吾能救之無煩逺行也出藥方寸匕使服之吐二林檎
如新父収之去舜卿之食如常旣歸他日訪之店與父
老俱不見矣　─原─東坡集─兒子邁幼時嘗作林檎詩云
熟顆無風時自脱半腮迎日鬭先紅於等軰中亦號有
思致者　─増─三栁軒雜識─来禽為靚客　─花經─林檎四
品六命　─賞心樂事─禁中五月於艶香館賞林檎　─史
纂─馬珏居華陽亭墻外有林檎一株枯已久矣師四月
十四日汲水沃之曰純陽来年是日生於此樹之下
瓶史─林檎頻婆姿媚可人潘生之觧愁也
集藻─啓─増─梁劉孝威謝賚林檎啓─勇聞齊國止錫二桃
逺至仙方裁蒙數棗豈如恩豐漢箧賜廣魏奩姹女數
而僅通算郎計而方得生於玉井之側出自金膏之地
上靈所貴下土希逄　─庾肩吾謝賚林檎啓─丹徒故苑
嵗綿長而不見岷山舊植路重阻而来難未有徙核圓
丘移根閬阪仙厨始摘猶堆青玉之盤下賤爰頒遂入
抽蒲之座
賦散句─増─晋左思蜀都賦─其園則有林檎枇杷
五言古詩─増─唐元稹月臨花─凌風颺颺花透影朧朧月
巫峽隔波雲姑峯漏霞雪鏡勻嬌面粉燈泛髙籠纈夜
久清露多啼珠墜還結　─宋梅堯臣宣城宰郭仲文遺
林檎─右軍好佳果墨帖求林檎君今忽持贈知有逸少
心宻枝傳應逺朱頬映已深不愁炎暑劇幸同玉漿斟
七言古詩─原─宋陳與義来禽花─来禽花髙不受折滿意
清明好時節人間風日不貸春昨夜臙脂今日雪舍東
蕪菁滿眼黄蝴蝶飛去專斜陽妍媸都無十日事付與
梧桐一夏凉
五言律詩─増─唐鄭谷水林檎花─露一朝新簾櫳曉景
分艶和蜂蝶動香帶管絃聞笑擬春無力妝濃酒漸醺
直疑風起夜飛去替行雲　─宋梅堯臣八月三日詠原
甫庭前林檎花─秋蠧無完葉疎叢有瘁莖偶来庭樹下
重看露葩榮衆自守常理獨開偏見情從今數霜月結
子尚能成
　　七言絶句─
御製詠林檎─野果初来上苑東紫紅鮮品進離宮雖然不及
　羣珍味也有微誠在此中
　　増─宋王庭珪國材姪送林檎─嫩紅輕拂女兒臉淺緑深
　　堆瑪瑙盤草木若能成好事年年早寄一枝看　─原─劉
　　子翬林檎花─粲粲来禽已著花芳根誰徙向天涯好將
　　青李相遮映風味應同逸少家　─増─明楊慎以来禽果
　　餉煚庵─佳果東来濯錦江楚謡萍實亦堪䨇王家珍重
　　来禽帖青李櫻桃總受降
　　詩散句─原─宋蘇軾─東坡先生未歸時自種来禽與青李
　　　─劉子翬─東風也作清明意開遍来禽一樹花　─増─陸
　　游─来禽顔色不禁雨　─楊萬里─来禽濃抺日半臉
　　詞─原─宋史逹祖留春令─秀肌豐靨韻多香足緑勻紅注
　　翦取東風入金盤斷不買臨卭賦　宮錦機中春富裕
　　勸玉環休妒等得明朝酒消時是閒淡雍容處　─増─丘
　　崈洞仙歌─豐肌膩體淡雅仍矜貴不與羣芳競姝麗向
瓊林珠殿獨占春風仙仗裏曾奉三宫稱燕喜　低徊
如有恨失意含羞樂事繁華竟誰記應憐我老去無句
酬伊吟未就不覺東風又起鎮獨自黄昬怯輕寒這情
緒年年共花憔悴
别録─増─物類相感志─林檎樹生毛蟲埋蠶蛾於下或以
洗魚水澆之即止　─貴耳集─思陵偶持一扇廼祐陵御
筆畫林檎花上一鸜鵒　─原─製用─清異録─林檎百枚蜂
蜜浸十日更易蜂蜜五斤細丹砂末二兩攪拌封固一
月出之隂乾飯後酒時食一兩枚名冷金丹　─齊民要
術─作林檎麨法林檎赤熟時擘破去子心蔕日曬令乾
或磨或擣下細絹篩麤者再磨𢷬以細盡為限以方寸
匕投於椀中即成羙漿不去蔕則太苦合子則不度夏
留心則太酸若乾噉者以林檎麨一升和米麫二升味
正適調　─増─南村輟耕録─句曲山房熟水法削沉香釘
數個挿入林檎中置瓶内沃以沸湯宻封瓶口久之乃
飲其妙莫量　─清供録─林檎渴水林檎微生者不計多
少擂碎以滚湯就竹器放定擂碎林檎衝淋下汁滓無
味為度以文武火熬常攪勿令煿了熬至滴入水不散
然後加腦麝少許檀香末尤佳熟時脯乾研末㸃湯服
甚羙　─原─収藏家塾事親─林檎每百顆取二十顆搥碎
入水同煎候冷納凈甕中浸之宻封其口以浸著為度
可久留　─便民圖纂─枇杷林檎楊梅等果用臘水同薄
荷一握明礬少許入甕内投果於中顔色不變味更凉
爽
　　蘋果
原─蘋果(按本草不載蘋果而釋柰云一名頻婆據採蘭/雜志學圃餘疏頻婆又當屬此果名葢與柰一)
(類二/種也)出北地燕趙者尤佳接用林檎體樹身聳直葉青
似林檎而大果如梨而圓滑生青熟則半紅半白或全
紅光潔可愛玩香聞數歩味甘鬆未熟者食如棉絮過
熟又沙爛不堪食惟八九分熟者最美
彚考─増─採蘭雜志─燕地有頻婆味雖平淡夜置枕邊微
有香氣即佛書所謂頻婆華言相思也昔袁上方時以
此致張子由此觀之則當時未必不以為相思也　─學
圃餘疏─北土之蘋婆果即花紅一種之變也呉地素無
近亦有移植之者載北土以来亦能花能果形味俱减
然猶是竒物
集藻─七言律詩─増─明曽棨頻婆果─異果曾因釋老知喜
看嘉實出京師芳腴絶勝仙林杏甘脆全過大谷梨炎
帝遺書慙未録長卿多病獨相宜由来南土無人識那
得靈根此處移
别録─原─収藏─取畧熟者収氷窖中至夏月味尤甘美秋
月切片曬乾過嵗食亦佳
　　橄㰖
原─橄㰖一名青果一名諫果一名忠果(詳見齊/東野語)　─増─陵
川詩註─南人謂之格覧　─原─生嶺南閩廣諸郡及沿海
浦嶼間皆有之樹似木槵而髙大數圍端直可愛枝皆
髙聳葉似櫸桞二月開花八月結子状如長棗色青兩
頭皆尖先生者居下後生者漸髙深秋方熟核亦兩頭
尖而有稜核内有三竅竅内中有仁可食其類有緑㰖
(色青緑核内無/仁亦有乾小)烏㰖(色青黑肉爛而甘取肉搥碎乾自/有霜如白鹽謂之㰖醤仁最肥大)
(有紋叢疊如海螵蛸色/白外有黒皮最甘嫩)又有一種波斯橄㰖(生邕州色/類相似但)
(核作/兩瓣)一種方㰖(出廣西兩江峒中似橄㰖而有三/角或四角即波斯橄㰖之類也)野生
者樹峻而子繁蜜漬鹽醃皆可藏久用之致逺作佳果
生嚼味苦澀微酸良久乃甘美生食煮汁飲並生津止
渴開胃下氣治喉痛消酒毒住泄㵼觧一切魚鱉毒及
骨鯁閩中尤重其味云咀之口香勝雞舌香
彚考─増─三輔黄圖─漢武帝元鼎六年破南越起扶荔宮
以植所得竒草異木有橄㰖百餘本　─南方草木状─橄
㰖呉時嵗貢以賜近侍本朝自泰康後亦如之─廣志
橄㰖大如雞子交州以飲酒　─金樓子─有樹名獨根分
為二枝其東向一枝是木威樹南向一枝是橄㰖樹
歸叟詩話─記得小説南人誇橄㰖於河東人云此有囬
味東人云不若我棗比得你囘味我已甜久矣　─學齋
呫嗶─東坡橄㰖詩云紛紛青子落紅盬葢凡果之生也
必青其熟也必變色如梅杏半傳黄朱果爛枝繁是也
惟有橄㰖雖熟亦青故謂之青子不可他用也　─齊東
野語─涪翁在戎州日過蔡次律家小軒外植餘甘子乞
名於翁因名之曰味諌軒其後王宣子予以橄㰖送翁
翁賦云方懐味諫軒中果忽見金盤橄㰖来想與餘甘
有瓜葛苦中真味晚方回然則二物可名之為諌果也
　─閩部疏─橄㰖在芋原上八十里間沿麓樹之蒼鬱可
愛
集藻─跋─増─宋魏了翁跋胡文靖公晋臣橄㰖詩真蹟─無
味之味至味也乃五行之太極也鹹苦酸辛甘則五行
之所作也皆五味之一也然其間所謂甘者在天為濕
在地為土在色為黄在音為宮則甘於四者猶得為味
之中也故荼不如薺也堇不如飴也毒藥不如嘉穀也
苦節不如甘節也龍逢比干不如咎䕫稷契也然則橄
㰖之以苦見取何也謂其變之正者也崔嵬諌臣心憂
主無一偽世固有持是而不見録者多矣三復是詩而
有感焉
五言古詩─原─宋王禹偁橄㰖─江東多果實橄㰖稱珍竒
北人將薦酒食之先顰睂皮肉苦且澀厯口復棄遺良
久有囘味始覺甘如飴我今何所喻喻彼忠臣辭直道
逆君耳斥逐投天涯世亂思其言噬臍焉能追寄語採
詩者無輕橄㰖詩　─増─梅堯臣玉汝遺橄㰖─南國青青
果渉冬知始摘雖咀澀難任竟當甘莫敵來從萬里外
或以苦口擲所投同木瓜欲報無瓊璧　─原─歐陽修橄
㰖─五行居四時維火盛南訛炎焦凌木氣橄㰖得之多
酸苦不相入初爭久方和霜苞入中州萬里来江波幸
登君子席得與衆果羅中州衆果佳珠圓玉光瑳媿兹
微陋質以逺不見訶餳飴兒女甜遺味久則那良藥不
甘口厥功見沉疴忠言初厭之事至悔若何世已無採
詩詩成為君哦　─劉攽橄㰖─南珍富竒異疇昔頗窮􁂝
夷荒無書傳從古陋鉛槧苞封走中上天序異離坎有
香已變衰有色多黯譾今君此堂上珍物惟橄㰖青膚
鏤瓊瑩翠顆森菡蓞苦為幽人貞久見君子淡甘懐彼
包羞日新此剛敢清泉薦芳茗臭味獨潜感澡雪清煩
酲滌除瑩𤣥覽靈均採時菊西伯嗜昌歜廟鼎實調梅
壯士仍嘗膽由来超俗好諸絶不言惨殷勤謝凡口薤
白空三噉　─増─元郝經詠橄㰖─南果足韻勝北人罕為
竒銀盤獻青子愛玩驚見之蓮房飽出蛹棗滑生下枝
翠粉苔𡋯新清烈凝松脂齒牙噴艱澀苦硬不可持氣
韻久始来靈根瀹天池灑然凌清颷甘露濡仙芝有如
宿瘤妻苦節真可期亦如相韓休朕瘠天下肥危辭遽
逆耳終自為良規先難阻欲速後得卒莫違黙黙心語
口此樂夫誰知始覺衆果俗橘奴復梨兒海嶺瘴天黑
異味翻荼飴雨露存天真颶霧不可滋島嶼出乳泉造
化亦若兹元氣舌本甜酸苦歸涕洟本来甘受和衆味
相假移居然復其源偽妄焉能欺何當謝世網兀坐㤀
奔追深山石室空煑石療調饑破鼎煑春芽嚼此吟湘
纍翛然沃肺腑看山坐支頤物表有真味載歌采薇詩
　─洪希文嘗新橄㰖─橄㰖如佳士外圓内實剛為味苦
且澀其氣清以芳侑酒觧酒毒投茶助茶香得鹽即囘
味消食尤竒方宫商舌底發星宿胸中藏雖云白露降
氣味更老蒼山林假嵗月顔色饒風霜以兹調衆口誰
敢輕頡頏作此橄㰖詩逺繼葑菲章大器當晚成斯言
君勿忘
七言律詩─原─明馬徳澄謝送橄㰖─美人抱瑟自姑蘇佳
果盈籠贈客需味淡冰桃清較勝色侔玉棗脆偏逾入
唇香嫩含雞舌啓齒甘囘吐鳯酥更為髙歌聲沸耳相
從啜茗啟醍醐
七言絶句─原─宋蘇軾橄㰖─紛紛青子落紅鹽正味森森
苦且嚴待得微甘回齒頬已輸崖蜜十分甜　─増─元郝
經橄㰖─半青来子味難誇宜著山僧㸃蠟茶若是党家
金帳底只將金橘送流霞
詩散句─増─唐白居易─漿酸橄㰖新─宋孫覿─紅鹽著樹
落青子
詞─増─宋吳禮之浣溪沙─南國風流是故鄉紅鹽落子不
因霜於中小底最珍藏　薦酒薦茶些子澀透心透頂
十分香可人囘味越思量　─黄庭堅好事近─瀟灑薦冰
盤滿座暗驚香集久後一般風味問㡬人知得　畫堂
飲散已歸来清潤轉更惜留取酒醒時候助茗甌春色
别録─原─採摘嶺表録異─橄㰖樹有野生者樹峻不可梯
縁但刻其根下方寸許内鹽於其中一夕子皆自落
増─種樹書─橄㰖將熟以竹釘釘之其實盡落　─隣幾雜
志─橄㰖木并花如樗将採其實剝其皮以薑汁塗之則
盡落　─原─製用─橄㰖仁甘平無毒唇吻燥痛研爛傅之
　橄㰖核甘澀温無毒治魚積魚鯾又治痘瘡倒靨燒
研服治下血　橄㰖枝上状如黒膠者土人採取爇之
甚清烈謂之㰖香雜以牛皮膠者即不佳　─物類相感
志─栗子與橄㰖同食作梅花香　橄㰖與鹽同食則無
苦味　─延夀書─凡食橄㰖必去兩頭其性熱也過白露
摘食庶不病痁　─増─嶺表録異─樹枝節上生脂膏如桃
膠南人採之和其皮葉煎之調和黑飴謂之橄㰖糖用
濯船損乾後牢於膠漆著水益乾堅耳　─名醫録─吳江
一富人食鱖魚骨鯁胸中不可下有漁人教以食橄㰖
時無此果以核為末水調服之而瘳漁者曰橄㰖木作
取魚棹箆魚觸之即浮出是以知魚畏橄㰖也
　　　(附/録)木威
増─本草拾遺─生嶺南山谷樹髙丈餘葉似楝子如橄㰖
而堅亦似棗削去皮可為粽食
　　餘甘子
原─餘甘子一名菴摩勒(見梵書又名/摩勒落迦果)二廣諸郡閩之泉
州及西川戎瀘蠻界山谷皆有之　─増─南方草木状─花
黄實似李青黄色核圓作六七稜食之先苦後甘　─異
物志─其樹葉如槐葉其枝如柘其子圓大如彈丸有文
理如定陶瓜　─本草─木髙一二丈枝條甚軟葉青細宻
朝開暮歛如夜合而微小春生冬凋三月有花著條而
生如粟粒隨即結實作莛每條三兩子至冬而熟連核
作五六瓣乾即并核皆裂俗作果子噉之泉州山中亦
有状如川楝子形圓味類橄㰖亦可蜜漬鹽藏其木可
製器物
集藻─贊─増─宋宋祁餘甘子贊─黄葩翠葉圓實而澤咀久
還甘或號庵勒
賦散句─増─晋左思吳都賦─其果則丹橘餘甘
五言古詩─原─宋劉子翬詠餘甘─炎方橄㰖佳餘甘豈苖
裔風姿雖小殊氣韻乃酷似醉顔澀吻餘髣髴清香至
侯門収寸長粉骨成珍劑猶聞雜蜜草少轉森嚴味竒
材用不專雖用何殊棄端知効苦言逆耳多嫌忌棄果
事何傷違言徳之累悦口易逢知感兹發長喟
七言絶句─増─宋張孝祥餘甘子─甘言悞我三折臂良藥
為洗五年腸欲知苦過味方永請試君家肘後方　此
老才堪上諫坡南州留滯意如何還將苦口劘英主醫
國懸知藥籠多　苦愁人意未相諳卒以初嘗廢後甘
王氏有詩旌橄㰖可憐遺味在巴南
詞─増─宋黄庭堅更漏子─菴摩勒西土果霜後明珠顆顆
憑玉兎搗香塵稱為席上珍　號餘甘爭奈苦臨上馬
時分付管回味却思量忠言君試嘗
　　　山樝
原─山樝(一作楂其味/似楂故名)一名棠梂子一名羊梂(朹字/之誤)一名
山裏果一名茅樝一名猴樝一名鼠樝(本草云生於川/原茅林中猴䑕)
(喜食之故/有諸名)一名朹子一名檕梅(爾雅云/朹檕梅)一名赤瓜子(本/草)
(云當作赤棗樝状似赤棗虞衡志有赤棗王/璆百一方云山裏紅果俗名酸棗正合此義)其類有二
種皆生山中一種小者樹髙數尺多枝柯葉有五尖色
青背白椏間有刺三月開小白花五出實有赤黄二色
九月熟其核状如牽牛子色微白映紅甚堅一種大者
樹髙丈餘花葉皆同但實稍大而色黄緑皮澀肉虚初
甚酸澀經霜乃紅可食出滁州青州者佳為消滯要藥
語云山樝有爛肉之功小者為棠朹子茅樝猴樝堪入
藥肥大者為羊朹子可作果食
别録─原─製用─取熟者蒸爛去皮核及内白筋白肉搗爛
加入白糖以不酸為度微加白礬末則色更鮮妍入籠
蒸至凝定収之作果甚羙兼能消食　又蒸爛熟去皮
核用蜜浸之頻加蜜以不酸為度食之亦佳　聞有以
此果切作四瓣加薑鹽拌蒸食又一法也　入藥者切
四瓣去核曬乾収用　山樝酒山樝熟時擇擘去蟲洗
淨控乾搗半碎每缸用三斗隨添黍米少許亦可以甑
蒸半熟取出攤冷入大麯半塊燒酒一斤拌如常法其
味甘淡不醉人極消食積
　　枳椇
増─古今注─枳椇子一名樹蜜一名木餳(味餳美/如餳蜜)一名白
石一名白實一名木石一名木實　─本草─枳椇一名蜜
□􁀙(音止/矩)一名蜜屈律(皆屈曲不伸之意此樹多/枝而曲其子亦拳曲故名)一名
木蜜(因其/味也)一名木珊瑚一名雞距子一名雞爪子(象其/形也)
木名金鈎木一名枅棋一名交加枝(言其紐/屈也)木髙三四
丈葉圓大如桑柘夏月開花枝頭結實如雞爪形長寸
許紐曲開作兩三岐儼若雞之足距嫩時青色經霜乃
黄嚼之味甘如蜜每開岐盡處結一二小子状如蔓荆
子内有扁核赤色如酸棗仁形(按今山西甚/多俗名拐棗)
彚考─増─詩小雅─南山有枸─陸璣疏─枸樹一名枸骨今官
園種之謂之木蜜古語曰枳枸来巢言其味甘故飛鳥
慕而巢之本從南方米能令酒味薄若以為屋柱則一
屋之酒皆薄　─禮記曲禮─婦人之䞇椇榛棗脯　─爾雅
翼─古者人君燕食所加庶羞凡三十一物椇其一也又
為婦人之䞇荆楚之俗亦鹽藏荷裹以為冬儲今不以
為重賤者食之而已
　　　葡萄
原─葡萄(古作蒲桃/又作蒲陶)一名賜紫櫻桃生隴西五原燉煌山
谷今河東及江北皆有之而平陽尤盛苖作藤蔓而極
長大盛者一二本綿被山谷間三月開小花成穂黄白
色旋著實七八月熟水晶葡萄(暈色帶白如著粉形大/而長味甚甘西番者更)
(佳/)馬乳葡萄(色紫形大/而長味甘)紫葡萄(黒色有大小二/種酸甜二味)緑葡萄
(出蜀中熟時色緑若西畨之緑葡萄名兎/睛味勝糖蜜無核則異品也其價甚貴)瑣瑣葡萄(出/西)
(番實小如胡椒今中國亦有/種者一架中間生一二穂)雲南出者大如棗味尤長
唐史波斯國所出大如雞卵也　─増─今塞外有十種葡
萄伏地公領孫　哈蜜公領孫　哈蜜紅葡萄　哈蜜
緑葡萄　哈蜜白葡萄　哈蜜黒葡萄　哈蜜瑣瑣葡
萄　馬乳葡萄　伏地黒葡萄　伏地瑪瑙葡萄　─原
可生食可釀酒最難乾不乾不可収今太原平陽皆製
乾貨之四方西北人食之無恙東南食之多病熱其根
莖中空相通暮溉其根至朝而水浸其中故俗呼其苖
為水通澆以米泔水最良以麝入其皮則葡萄盡作香
氣以甘草作針針其根則立死三元延夀書云葡萄架
下不可飲酒恐蟲屎傷人
彚考─増─周禮地官─場人掌國之場圃而樹之果蓏珍異
之物以時歛而藏之─注─珍異枇杷葡萄之屬　─原─史記
大宛傳─宛左右以葡萄為酒富人藏酒至萬餘石久者
數十嵗不敗俗嗜酒馬嗜苜蓿漢使取其實来於是天
子始種苜蓿葡萄肥饒地及天馬多外國使来衆則離
宮别館旁盡種葡萄苜蓿極望　─増─漢書西域傳─且末
國難兜國罽賔國有蒲陶諸果　武帝發使十餘軰抵
宛西諸國求竒物漢使采蒲陶苜蓿種歸　─後漢書西
域傳─栗弋國出葡萄衆果其土水羙故葡萄酒特有名
焉　─梁書扶桑國傳─地多蒲陶　─髙昌國傳─大同中遣
使貢蒲陶等物　─北齊書李元忠傳─元忠曽貢世宗葡
萄酒一盤世宗報以百練縑遺其書曰儀同位亞台鉉
識懐貞素出藩入侍備經要重而猶家無擔石室如懸
磬豈輕財重義奉時愛已故也久相嘉尚嗟咏無極恒
思標賞有意無由忽辱蒲桃良深佩戴聊用絹百匹以
酬清徳也　─南史夷貊傳─髙昌國出蒲桃酒梁大同中
遣使獻蒲桃氍㲣　─原─唐書陳叔逹傳─嘗賜食得葡萄
不舉帝問之對曰臣母病渴求不能致願歸奉之帝流
涕曰卿有母遺乎因賜之又賚物百叚　─西域傳─大食
國嵗獻貴人葡萄大者如雞卵　─増─秦州記─秦野多葡
萄　─晋宫閣名─華林園葡萄百七十八株　─原─後凉録
龜兹國人奢侈家有至千斛葡萄　─増─燉煌張氏家傳
扶風孟佗以葡萄酒一升遺張讓即擢凉州刺史　─洛
陽伽藍記─白馬寺浮圖前葡萄枝葉繁衍實偉於棗味
殊美冠於中京帝至熟時常詣取之或復賜宫人宫人
得之轉餉親戚以為竒味得者不敢輙食乃歴數家
金樓子─大月氐國善為葡萄花葉酒或以根及汁醖之
其花似丁香而緑榮碧鬚春夏之時萬鬚競發如鸞翼
八月中風至吹葉上傷裂有似綾紈故人呼為葡萄風
亦名為裂葉風　─景龍文館記─四月上已日上幸司農
卿王光輔荘駕還頓後中書侍郎南陽岑羲設茗飲葡
萄與學士等討論經史　─原─西域記焉耆國土宜葡萄
笯赤建國多葡萄─増─宣室志─晉陽西有童子寺在郊
牧之外貞元中有鄧珪者寓居於寺秋夜與朋友數軰
㑹宿忽見一手自牖間入色黄而瘦甚珪開其牖聞有
唫嘯之聲訊之曰汝為誰對曰吾隠居山谷有年矣今
夕縱風月之遊聞先生在此故来奉謁願得坐牖下聼
先生與客談珪許之既坐與客談笑極歡久之告去明
夕再来又以手出於牖間珪以緡系其臂牢不可觧遂
引緡而去明日珪與客窮其跡至寺北百餘歩有蒲桃
一株甚蕃茂而緡系其枝有葉類人手果牖間所見遂
掘其根而焚之　─原─酉陽雜俎─貝丘之南有葡萄谷谷
中葡萄可就其所食之或有取歸者即失道世言王母
葡萄也天寳中沙門曇霄因遊諸嶽至此谷得葡萄食
之又見枮蔓堪為杖大如指五尺餘持還本寺植之遂
活長髙數仞䕃地幅員十丈仰觀若帷葢馬其房實磊
落紫瑩如墜時人號為草龍珠帳　─増─酉陽雜俎─庾信
謂魏使尉瑾曰我在鄴遂大得葡萄竒有滋味陳昭曰
作何形状徐君房曰有類軟棗信曰君殊不體物可得
言似生荔攴魏肈師曰魏武有言末夏渉秋尚有餘暑
酒醉宿酲掩露而食甘而不飴酸而不酢道之固已流
涎稱竒況親食之者瑾曰此物實出于大宛張騫所致
有黄白黒三種成熟之時子實逼側星編珠聚西域多
釀以為酒每米嵗貢在漢西京似亦不少杜陵田五十
畝中有葡萄百樹今在京兆非直止禁林也信曰乃園
種户植接䕃連架昭曰其味何如橘柚信曰津液竒勝
芬芳減之瑾曰金衣素裏見苞作貢向齒自消良應不
及　─零陵總記─李直方常第果實若貢士以葡萄為五
　─河東備録─楊炎食葡萄曰汝若不澀當以太原尹相
授　─清異録─河東葡萄有極大者惟上人得啖之其至
京師者百二子紫粉頭而已　─原─南部新書─太宗破髙
昌収馬乳葡萄種於苑中併得酒法仍自損益造酒成
緑色芳香酷烈味若醍醐　─増─蒙泉雜言─酉陽雜俎與
六帖皆載葡萄由張騫自大宛移植漢宫按本草已具
神農九種當塗熄火去騫未逺而魏文之詔實稱中國
名果不言西来是唐以前無此論予嘗以為大宛之種
必與中國者異故博望取之叚白所載必有所據但失
實耳比戍酒泉屢嘗取乾之名曰瑣瑣比中國者差小
形圓而色正赤其味甘羙非中國者可敵則予所見庶
或得之今此種處處有之獨蒲坂者勝土人乾之以資
貿易江南重之稱蕃葡萄曰蕃云者豈承襲瑣瑣之乾
與姑識之以俟知者　─甲申雜記─湖南提刑唐秷云其
父諲為湖北漕有一道人間與唐漕飲取千里外物不
移刻一日唐欲河東葡萄又思峡中新荔子酒數廵則
令人就其卧屏間取之皆美新若方折枝者
集藻─詔─原─魏文帝詔─中國珍果甚多且復為説葡萄當
其末夏渉秋尚有餘暑酒醉宿酲掩露而食甘而不䬼
脆而不酸冷而不寒味長汁多除煩觧渇又釀以為酒
甘於麴蘖善醉而易醒道之固已流涎咽唾况親食之
耶他方之果寜有匹者
贊─増─宋宋祁緑葡萄贊─西南所宜柔蔓紛衍縹穂緑實
其甘可薦
賦─増─魏鍾㑹蒲桃賦并序─余植蒲桃於堂前嘉而賦之
美乾道之廣覆兮佳陽澤之至淳覽遐方之殊偉兮無
斯果之獨珍托靈根於𤣥圃植崑山之髙垠緑葉翁鬱
曖若重隂翳羲和秀房陸離焜若紫英乘素波仰承甘
液之靈露下歙豐潤於醴泉總衆和之淑美體至氣於
自然珍味允備與物無儔清濁外暢甘㫖内遒滋澤膏
潤入口散流　─宋宋祁右史院蒲桃賦─癸酉之仲夏予
受詔修書寓於右史院紬繹多暇裴囘堂除有蒲桃一
本延蔓疎瘠垂實甚寡予且玩且咀以為省户凝切禁
廷敞閑人不夭摧禽不棲啄與平原槁壤有間匪灌叢
宿莽所干而條悴葉芸不為時珍何耶得非地以所宜
為安根以屢徙為危封植浸灌信美非願因為小賦代
其臆對云昔炎漢之遣使道西域而始通得蒲桃之異
種偕苜蓿以来東矜所從以至逺遂徧植乎離宫去葱
雪之寒鄉托崤函之福地並萬寳以均載厯千古而舒
粹玩之可使蠲煩食之足以平志不由甘而取壞廼因
少而獲貴鄙柚苞之輕侻賤蔗境之塵滓粤何人斯植
我於兹托深嚴之秘署切轇轕之文榱培孤莖以槁壤
引柔蔓乎標枝泉石渠以蒙浸露金莖而並滋布凉影
於月宮獵重葩於禁颸蔽風廬之岑寂隱肅唱而逶遲
彼得地而逢辰宜欣欣以茂遂奚敷華而委質反惨慘
而兹瘁乏磊砢於當年讓紛華於此世是必野荄非曾
掖之玩菲實異大官之味因枳橘之屢遷歎匏𤓰之徒
繫亦猶鬱桞有性不願桮棬之華海鳥取容非榮觴酒
之饋胡不放之巖際歸之壠隂上敷榮於樛木外結庇
於緇林蒙烟沭霧跨野彌岑豐茸大徳之谷棲息無檎
之禽保深根以庇本誡繁實之披心窮天年以善育奚
斧斤之可尋亂曰堦藥衒華堂萱争麗枝以萬年為名
木以五衢稱瑞是皆托中涓以進熟荷鈎盾之為地結
賞心以自如非孤生之所冀
文賦散句─増─魏荀朂葡萄賦─靈運宣流休祥允淑懿彼
秋方乾元是畜有葡萄之珍竒應淳和而延育─晋左
思蜀都賦─葡萄亂潰─魏都賦─葡萄結隂　─潘岳閒居
賦─石榴蒲桃之珍磊落蔓衍乎其側
五言古詩─原─唐劉禹錫葡萄歌─野田生葡萄纒繞一枝
蒿移来碧墀下長苗日日髙分岐浩繁縟修蔓盤詰曲
揚翹向庭柯意思如有屬為之立長架布濩當軒緑米
液溉其根理疎看滲漉繁葩組綬結懸實珠璣蹙馬乳
帶輕霜龍鱗曜初旭有客汾隂至臨堂瞪䨇目自言我
晋人種此如種玉釀之成美酒令人飲不足為君持一
斗往取凉州牧　─増─宋梅堯臣范景仁席中賦葡萄─朱
盤何纍纍紫乳封霜厚今為馬谷繁昔釀凉州酒乃知
西土珍漢使傳應久　─蘓轍賦園中所有─葡萄不禁冬
屈盤似無氣春来乘盛陽覆架青綾被龍髯亂無數馬
乳垂至地初如早梅酸晚作醲酪味誰能釀為酒為爾
架前醉滿斗不與人凉州㡬時致　─元郝經甲子嵗後
園葡萄─深院荒草長短蔓裂塼縫葡萄本西果南國誰
與種挿蘆為扶持灌溉甚珍重瘦骨紫節舒龍頭青線
控蟠蟠上疎籬蒨蒨将逺縱遭遇雖後時取實望秋仲
摘露添俎豆庶閒館人供誰知六月旱卉木焦死衆斷
秧餘㡬花勉强著土擁竟作纒結枯日繞空悼痛肺渇
口重乾望梅心欲烘忽憶河隴秋滿地無歇空支離半
空架丰茸十里洞拇乳積成岸澒癑接梁棟一𣲖碼碯
漿傾注百千甕徃嵗見沙陀囘鶻正来貢詔賜琥珀心
雪盛瓶盡凍查牙飲流澌氣壓黒馬湩一旦離魏闕五
載猶在宋見此復何時鳥道目迎送
七言古詩─増─唐唐彦謙詠葡萄─西園晚霽浮嫩凉開尊
漫摘葡萄嘗滿架髙撐紫絡索一枝斜嚲金琅璫天風
颼颼葉栩栩蝴蝶聲乾作晴雨神蛟清夜蟄寒潭萬片
濕雲飛不𧺫石家美人金谷遊羅幃翠幕珊瑚鈎玉盤
新薦入華屋珠帳髙懸夜不収勝遊記得當年景清氣
逼人毛骨冷笑呼明鏡上遥天醉倚銀牀弄秋影　─宋
楊萬里初食太原生葡萄時十二月二日─淮南葡萄八
月酸只可生吃不可乾淮北葡萄十月熟縱可作羓也
無肉老夫臘裏来都梁飣坐那得馬乳香分明猶帶龍
鬚在徑寸𤣥珠肥十倍太原清霜熬絳餳甘露凍作紫
水精隆冬壓架無人摘雪打冰封不曽拆風吹日炙不
曾腊玉盤一朶直萬錢與渠傾葢真㤀年君不見道逢
麴車口流涎　─元楊載題温日觀葡萄─老禪嗜酒醉不
醒强坐虛櫩寫清影興来擲筆意茫然落葉滿庭秋月
冷醉中捉筆兩眼花倚檐架子欹復斜翠藤盤屈那可
辨但見滿紙生龍蛇　─明王九思畫葡萄引漢武唯知
貴異物博望常勞使西域大夏康居産富饒胡桐檉桞
非竒特獨取葡萄入漢宫遂遣天王親外國當時肉味
厭侯王今日霜根徧西北吾家十畝後園裏長條㡬架
南山側龍鬚時裊水風斜馬乳盡垂秋雨色故園一别
驚風雨畫圗相對思鄉土青錢已辦雇河舟白首行看
住草樓但願千缸釀春酒未湏一斗博凉州　─僧守仁
題温日觀葡萄次韻─龍扃失鑰十二重驪珠迸落鮫人
宫鑌刀剪斷紫瓔珞纍纍馬乳垂金風樹根吹火照殘
墨冷雨松棚秋鬼哭蔗丸嚼碎流沙氷鴨酒呼来漢江
緑鐵削虬藤劎三尺雷梭怒穴陶家璧曇胡醉起面秋
巖一索摩尼掛空壁
七言律詩─増─宋黄庭堅景珍太博見示舊唱和葡萄詩
因而次韻─映日圓光萬顆餘如觀寳藏隔蝦鬚夜愁風
起飄星去曉喜天晴綴露珠宫女揀枝模錦繡論師持
味比醍醐欲収百斛供春釀放出聲名壓酪奴　─原─楊
萬里葡萄─纔喜盤藤捲葉生又驚壓架暗隂成夏褰凉
潤青油幕秋摘甘寒黑水晶近竹猶爭一尺許抛鬚先
罥兩三莖今年乞種江西去長使茅齋怯晚晴　─増─元
洪希文葡萄─走架龍鬚弱不支炎天待月立多時醍醐
縱美輸清滑瓔珞雖圓讓陸離珍異曾誇太冲賦纍垂
已入退之詩當年若得傳方法博取凉州亦一竒　─原
明馮琦葡萄架─晻曖繁隂覆緑苔藤枝蘿蔓共縈回自
隨博望仙槎後詔許甘泉别殿栽的的紫房含雨潤疎
疎翠幄向風開詞臣病渇沾新釀不羡金莖露一杯
一架扶疎碧水潯午凉不散緑雲深芳香未讓醍醐美
秀色全滋薜荔隂紫玉含風秋液冷𤣥珠入夜月華侵
莫言西域傳来晚猶及相如賦上林
五言排律─増─唐劉禹錫和令狐相公謝太原李侍中寄
蒲桃─珍果出西域移根到北方昔年隨漢使今日寄梁
王上相芳緘至行臺綺席張魚鱗含宿潤馬乳帶殘霜
染指鉛粉膩滿㗋甘露香醖成千日酒味敵五雲漿咀
嚼停金盞稱嗟響畫堂慚非末至客不得一枝嘗
五言絶句─増─唐唐彦謙葡萄─金谷風露凉緑珠醉初醒
珠帳夜不収月明墮清影─宋王十朋詠葡萄─珠帳臨
簷掛龍鬚滿架抽也知堪釀酒不要博凉州　─元劉詵
葡萄─枯葉展大蝶低枝屈長虯露寒壓成酒無夢到凉
州
七言絶句─原─唐韓愈題張十一旅舍葡萄─新莖未徧半
猶枯髙架支離倒復扶若欲滿盤堆馬乳莫辭添竹引
龍鬚　─増─宋張栻題葡萄架君家小圃占春光眼看龍
鬚百尺長移向樓邊并春井明年垂實更隂凉　─王十
朋詠葡萄─水晶馬乳薦新秋青紫酸甘孰味優只可堆
鹽餉韓子不宜釀酒博凉州　─原─楊萬里葡萄乾─凉州
博酒不勝癡銀海乘槎領得歸玉骨痩将無一把向来
馬乳太輕肥　─增─元傅若金題松菴上人墨葡萄二首
漢苑尋常露下時月明髙架影參差上林近日無来使
腸斷江南見一枝　露顆含香近客衣蜜蜂蝴蝶繞蕂
飛夜来應值驪龍睡探得明珠月下歸　─貢性之墨葡
萄─酒醒西樓月欲斜滿窓晴影走秋蛇狂夫賸有相如
渇一滴凉州未許賖　─題肅萬邦葡萄─憶騎官馬過灤
陽馬乳纍纍壓架香釀就瓊漿三百斛胡姬當道喚人
嘗　─鄭氏允端葡萄─滿筐圓實驪珠滑入口甘香氷玉
寒若使文園知此渇露華應不乞金盤　─明李東陽葡
萄次韻二首─采采西林白露圑一時清賞故人歡蕭條
四十年前事又向誰家卷裏看　西土葡萄别樣圑謫
居聊此冩清歡荔支香水誰髙下且與詩人一例看
原─李夢陽葡萄─萬里西風過鴈時緑雲𤣥玉影參差酒
酣試取氷丸嚼不説天南有荔枝　─増─沈周葡萄─秋棚
昨夜黒風呼鬼淚瀅瀅泣不枯明日擔夫曉街上一筐
新味賞明珠
詩散句─増─宋梅堯臣─南庭葡萄架萬乳纍將磓　─張九
成─葡萄得凉州所求輒復効　─唐李頎長安春物舊相
宜小苑葡萄花滿枝　─宋張耒─葡萄盤屈如秋蛇春来
蟄起紆横斜─唐王維─葡萄逐漢臣　─原─李白─葡萄出
漢宫　─増─李白─葡萄開景風─杜甫─一縣葡萄熟　姚
合筐封紫葡萄　─張諤─昨夜葡萄初上架　─宋陸游─爛
紫葡萄重垂架　─原─元顧阿瑛─葡萄玉盞酌西凉
詞─増─宋張鎡眼兒媚─𤣥霜凉夜鑄瑤丹飄落翠藤間西
風萬顆明珠巧綴零露漙沾　時人那識風流品馬乳
喜堆盤玉纎旋摘銀罌分釀莫負清懽　─鷓鴣天─隂隂
一架紺雲凉裊裊千絲翠蔓長紫玉乳圓秋結穂水晶
珠瑩露凝漿　相並熟試新嘗纍纍輕翦粉痕香小槽
壓就西凉酒風月無邊是醉鄉
别録─増─記事珠─小兒髮初生為小髻十數其父母為兒
女相勝之辭曰葡萄髻十穂勝五穂　─圖繪寳鑑─戴進
字文進喜作葡萄配以鈎勒竹蟹爪草竒甚　胡大年
僧曉菴皆工葡萄　徐柱字夢節東吳人善寫葡萄
農田餘話─古人無畫葡萄者吳僧温日觀夜於月中視
葡萄影有悟出新意似飛白書體為之酒酣興發以手
潑墨然後揮寫迅於行草収拾散落頃刻而就如神甚
竒特也其弟子沈仲華湖州人傳其法亦佳世多見之
　─原─種植─取肥枝如拇指大者從有孔盆底穿過盤一
尺於盆内實以土放原架下時澆之候秋間生根從盆
底外截斷另成一架澆用冷肉汁或米泔水　─増─種樹
書─葡萄欲其肉實當栽於棗樹之旁於春鑽棗樹上作
竅子引葡萄枝入竅中透出至二三年其枝既長大塞
滿樹竅便可砍去葡萄根托棗根以生便得肉實如棗
北地皆如此種法　─製用─清供録─葡萄渇水生葡萄不
計多少擂碎濾去滓令净以慢火熬以稠濃為度取出
収貯净磁器中熬時弗犯銅鐵器葡萄熟者不可用止
可造酒臨時斟酌入煉過熟蜜及檀香末腦麝少許
　原─収藏─北方天寒初冬湏以草裹埋地中尺餘俟春分
　後取出卧置地數日然後架起子生時去其繁葉使霑
　風露則結子肥大
　　　(附/録)野葡萄
　原─野葡萄一名燕薁一名蘡薁(説文云薁櫻也廣/雅云燕薁櫻薁也)一名
　嬰舌一名山葡萄藤名木龍(按詩疏謂/之車􁀙藤)蔓生苖葉花實
　與葡萄相似但實小而圓色不甚紫亦堪為酒　─増─草
　花譜─野葡萄生諸山中子細如小豆色紫蓓虆而生状
　若葡萄蟠之髙樹懸掛可觀
　彚考─増─詩豳風─六月食鬱及薁
　集藻賦散句増漢司馬相如上林賦─隠夫薁棣
　　　(附/録)蔓胡桃
　增酉陽雜爼─蔓胡桃出南詔大如扁螺兩隔味如胡桃
　或言蠻中藤子也　─園林草木疏─一作蔓葡萄子甘滑
　如乳霜風下潰
御定佩文齋廣羣芳譜卷五十七
　欽定四庫全書
御定佩文齋廣羣芳譜卷五十八
　　果譜
　　　棗
　原棗(埤雅云棘大者棗于文重朿為棗本草云朿性高/故重朿棘性卑故並朿朿音次棗棘皆有刺針㑹)
　(意/也)一名木蜜(廣記云本/蜜棗也)皮麤葉小面深綠色背㣲白發
　芽遲五月開小花淡黄色花落即結實生青不堪食漸
　大漸白至㣲見紅絲即堪生啖熟則純紅味甚甘甜王
　禎農書云南北皆有然南棗堅燥不如北棗肥羙生于
　青齊晉絳者尤佳齊民要術云旱澇之地不任稼穡者
　種棗則任矣種類甚多有壺棗(爾雅云棗壺棗註云今/江東呼棗大而鋭上者)
　(為壺壺/猶瓠也)鹿盧棗(爾雅云邉要棗註云子/細腰今謂之鹿盧棗)白棗(爾雅云擠/白棗註云)
　(即今棗子/白乃熟)揚徹齊棗(見爾雅註/云未詳)羊棗(爾雅云遵羊棗註/云實小而圓紫黑)
　(色今俗呼之/為羊矢棗)大棗(爾雅云洗大棗註云今河東/猗氏縣出大棗子如雞卵)蹶洩棗
　(爾雅云蹶洩苦/棗註云子味苦)無實棗(爾雅云晳無實棗/註云不著子者)還味棗(爾雅/云還)
　(味捻棗註云/還味短味)蹙咨棗(一名大白/核小肌肥)榖城紫棗(長二/寸)西王母
棗(大如李核三月/熟在衆果之先)夏白棗(出洛/陽)墟棗(出汲郡一/名安益棗)信都大
棗梁國夫人棗三星棗駢白棗灌棗狗牙棗雞心棗牛
頭棗獮猴棗夕棗﨑廉棗(以上十六名/並出廣志)棠棗玉門棗(並/出)
(西京/雜記)樂氏棗(齊民要術云出青州豐肌細核多膏肥羙/為天下第一相傳樂毅破齊時從燕來齊)
(所種/也)羊角棗(詳見後/鄴中記)御棗(味最羙/出安邑)窑坊棗(味佳出應天/府窑坊門内)
無核棗(實小核僅有形食/之不覺出青城縣)氐棗木棗丹棗鶴珠棗(出天/台閒)
(閒真人以/致元帝)　─増─爾雅─煮填棗(未/詳)　─西京雜記─上林苑有
弱枝棗青華棗赤心棗　─廣志─單父棗𤣥棗　─圖經─水
菱棗(味極/羙)　─酉陽雜俎─仙人棗(晉時華林園有棗長五/寸葉如針名仙人棗)
　─本草衍義─御棗(甘羙輕脆后衆棗熟而易生/蟲今人所謂樸落酥者是也)牙棗(先/衆)
(棗熟亦甘羙微酸而尖長/二棗皆可噉不堪収曝)　─清異録─雞冠棗(出睢陽/宜作脯)醍
醐棗(宜生/噉)　─元柳貫打棗譜─棣棗紅棗(出山東/紅色)紫紋棗
香棗(出哈/蜜)圓愛棗火棗三寸棗金槌棗鳯眼棗凍棗沙
棗(出赤/斤)􁮱嵻棗(詳見后/洞㝠記)凡棗溟海棗細核棗天蒸棗(乾/紅)
(於樹/上)騩山棗(色甚/羙)膠棗南棗團棗羙棗匾棗良棗卧棗
鹽官棗(出海鹽紫/色味佳)菟棗(高尺許實如/棗出丹陽)七尺棗密雲棗(出/密)
(雲縣味/最甘)牙棗(先熟亦/甘美)金城棗(形大而/虚少脂)青州棗赤棗萬嵗
棗(出三佛/齊國)山棗(状如棗而圓色青黄/而味甘酸出廣州)　─客燕雜記─京師
佳果有纓絡棗賽棃棗合兒棗　─原─能開胃健脾可久
留生熟皆可食多食生熱令人齒黄病齲齒
彚考─原─詩豳風─八月剝棗─禮記曲禮─婦人之摯椇榛
脯脩棗栗　─増─内則─棗栗飴蜜以甘之　棗曰新之─疏
棗易有塵埃恒治拭之使新　食棗桃李弗致于核
原─周禮天官─饋食之籩其實棗栗─増─左傳─女贄不過
榛栗棗脩以告䖍也─疏─棗取其早起也─孟子─曾晳嗜
羊棗曾子不忍食羊棗　─戰國策─蘓秦説燕文侯曰北
有棗栗之利民雖不由田作棗栗之實足食於民　─原─
史記封禪書─李少君曰臣嘗遊海上見安期生食巨棗
大如瓜　─貨殖傳─安邑千樹棗其人與千户侯等　─増─
漢書王吉傳─始吉少時學問居長安東家有大棗樹垂
吉庭中吉婦取棗以啖吉吉後知之乃去婦東家聞而
欲伐其樹鄰里共止之因固請吉令還婦里中為之語
曰東家有樹王陽婦去東家棗完去婦復還　─原─南史
蕭琛傳─琛嘗侍宴醉伏上以棗投琛琛乃取栗擲上中
面帝動色曰此中有人不得如此豈有説耶琛曰陛下
投臣以赤心臣敢不報之以戰栗　─増─魏書奚康生傳
徐𤣥眀以城内附詔遣康生迎接賜細御銀纒槊一張
并棗奈果面勅曰果者果如朕心棗者早遂朕意　─南
史王泰傳─泰幼敏悟年數嵗時祖母集諸孫姪散棗栗
於牀羣兒競之泰獨不取問其故對曰不取自當得賜
由是中表異之　─北史藝術傳─綦母懐文云昔在晉陽
為監館館中有一蠕蠕客同館胡沙門指語懐文云此
人别有異算術仍指庭中一棗樹云令其布算子即知
其實數乃試之并辯若干純赤若干赤白相半于是剝
數之惟少一子算者曰必不少但更撼之果落一實
宋史禮志─太宗景祐三年禮官宗正請每嵗秋孟月嘗
果嘗穄配以雞果以棗以棃　─原─晏子春秋─齊景公謂
晏子曰東海之中有水而赤其中有棗華而不實何也
晏子曰昔者秦穆公乘龍理天下以黄布裹蒸棗至海
而投其布故水赤蒸棗故華而不實公曰吾佯問子耳
對曰嬰聞之佯問者亦佯對　─増─晏子春秋─楚莊王愛
馬噉棗脯　─鄒子─燧人氏夏取棗杏之火　─原─韓非子
秦饑應侯謂王曰五苑之棗栗請發與之　─淮南子─桃
棗䕃於街者莫有援也　─増─神異經─北方荒中有棗林
其高五十丈敷張枝條數里餘疾風不能偃雷霆不能
摧其子長六七寸圍過其長熟赤如朱乾之不縮氣味
潤澤殊於常棗食之可以安軀益於氣力故方書稱之
赤松子云北方大棗味有殊既可益氣又安軀　─武帝
内傳─列玉門之棗酌蒲萄之醴　─原─尹喜内傳─尹喜與
老子西遊省大真王母共食玉文之棗其實如瓶─東
方朔外傳─武帝時上林獻棗上以杖擊未央殿前檻呼
朔曰叱來叱來先生知此篋中何物朔曰上林之棗四
十九枚上曰何以知之朔曰呼朔者上也以杖擊檻兩
木林也來來者棗也叱叱者四十九也上大笑賜帛十
疋　─増─馬眀生别傳─安期生仙人見神女設厨膳安期
曰昔與女郎遊息於西海之際食棗異羙此間棗小不
及之憶此棗未乆已二千年矣神女云吾昔與君共食
一枚乃不盡此間小棗那可相比耶　─原─洞㝠記─武帝
元鼎元年起招仙閣進􁮱嵻細棗出􁮱嵻山山臨碧海
萬年一熟如今之軟棗咋之有膏膏可然燈　─風俗通
鮑焦耕田而食鑿井而飲在山中惟食棗或曰此棗子
所植耶遂強吐之枯立而死　─蔡邕奏事─程莫年十四
叔父病故莫抱屍悲哀舅哀其羸劣嚼棗肉餔之莫見
食歔欷不能吞咽　─増─魏文帝詔─南方有龍眼荔枝寧
比西國蒲萄石蜜乎酢且不如中國凡棗味之羙者莫
若安邑御棗也　─原─英雄記─孔文舉為東萊賊所攻城
欲破治中左承祖請以官棗賦與戰士　─増─南方草木
狀─海棗樹身無閑枝直聳三四十丈樹頂四面共生十
餘枝葉如栟櫚五年一實實甚大如杯盌核兩頭不尖
䨇卷而圓其味極甘羙安邑御棗無以加也泰康五年
林邑獻百枚　─祭法─春祠用棗　─原─冀州論─安平好棗
地産不為無珍　─増─神仙傳─呉郡沈義為仙人所迎上
天云天上見老君賜義棗二枚大如雞子　─晉宫閣名
華林園棗六十二株王母棗十四株　─廣志─周文王時
有弱枝之棗甚羙禁之不令人取置樹苑中　─原─拾遺
記─北極有枝峯之隂多棗樹高百尋枝莖皆空實長一
尺核細而柔百年一熟　─増─異苑─太元中南郡江陵縣
有棗樹一年忽生桃李棗三種花子　─幽眀錄─太原王
仲徳年少時遭亂絶粒二日忽有人扶其頭呼云可起
㗖棗瞥見一小兒長四尺即隱乃有一囊乾棗在前噉
之小有氣力便起　─世説─王敦尚武帝舞陽公主如厠
見漆箱中盛棗本以塞鼻敦謂厠上下果遂啖之羣婢
皆笑　─述異記─北方有七尺之棗凡人不得見或見而
食之即為地仙　魏世河内冬雨棗　─洛陽伽藍記─華
林園蓬萊山南有百果園果列作林林各有堂有仙人
棗長五寸把之兩頭俱出核細如針霜降乃熟食之甚
美俗傳云出崑崙山一曰西王母棗─原─鄴中記─石虎
苑中有西王母棗冬夏有葉九月生花十二月乃成三
子一尺又有羊角棗亦生三子一尺─増─賈氏説林─昔
有人得安期大棗在大河之南煮三日始熟香聞十里
死者生病者起其人食之白日上昇故地名煮棗　─奚
嚢橘柚─糜欽棗出真陵之山食一枚大醉經年不醒東
方朔嘗遊其地以一斛歸進上上和諸香作丸大若芥
子每集羣臣取一丸入水一石頃刻成酒味逾醇醪謂
之糜欽酒又謂之真陵酒又謂之仙薌酒飲者香經月
不歇　─大業拾遺記─信都獻仲思棗四百枚棗長四五
寸正紫色細文文縐小核味甘勝於青州棗北齊時有
仙人仲思得此棗種之因以為名一名仙棗時海内惟
有數株　─宣室志─河中永樂縣道淨院居蒲中之勝境
蒲中多大棗天下人傳嵗中不過一二無核者侯道華
比三年輙得啖之後仙去　─杜陽雜編─處士元藏機大
業元年為海使判官遇風浪壊船獨為破木所載忽逹
於洲島洲人曰此乃滄洲有碧棗丹栗皆大如梨　─北
夢瑣言─河中永樂縣出棗世傳得棗無核者食可度世
里有蘓氏女獲而食之不食五榖年五十嫁顔如處子
　─原─杜氏新語─杜畿為江東守平虜将軍劉勲為太祖
所親貴震朝廷常從畿求大棗拒以他故後勲伏法太
祖得其書歎曰杜畿可謂不媚竈也　─清異錄─百益一
損者棗故醫氏目為百益紅　或謂棗是聖花兒　─増
寰宇記─宣帝時幽州刺史李宣尚范陽公主憶長安於
易州築一城象長安城中有棗樹花而不結皆向西南
而引俗謂思鄉棗　─原─東坡集─朱眀洞在冲虚觀後云
是蓬萊第七洞天唐永樂道士侯道華以食鄧天師棗
仙去永樂有無核棗人不可得道華得之予在岐下亦
得食一枚云　─増─夢溪筆談─棗與棘相聚皆有刺棗獨
生高而少横枝棘列生卑而成林以此為别其文皆從
朿音刺木芒刺也朿而相戴立生者棗也朿而相比横
生者棘也　─畫墁錄─寧州之南二十里棗社以狄梁公
兩為寜州刺史民立祠植棗取兩朿之義　─樂府集─古
咄唶歌曰棗下何纂纂榮華各有時棗初欲赤時人從
四邉來棗適今日賜誰當仰視之潘安仁笙賦云詠園
桃之夭夭歌棗下之纂纂歌曰棗下纂纂朱實離離宛
其死矣化為枯枝纂纂棗花也棗之纂纂盛貌實之離
離将衰言榮謝之各有時也　─括異志─邢州城東十餘
里周世宗之祖莊也門側有井上有大棗二株世宗時
柯葉茂盛垂䕃一畆恭帝既禪棗遂枯眀道中枯枿復
生一枝長一丈餘蔚然可愛井水中如覆錦繡眀年詔
求五代帝王之後柴氏自邢蔡虢等州諸族被甄叙入
官者三十餘人井棗之祥亦非空應　─爾雅翼─晉人好
食棗其人寘之懐袖食無時乆之齒皆黄故嵇康養生
論云齒居晉而黄謂棗故也　─原─東陽記信安縣有懸
室坂晉時有民王質伐木至石室中見童子四人彈琴
而歌因倚歌而聽之童子以一物如棗與質含之便不
復饑─増─雲林集─袁員外年八十有二顔貌筋力如四
五十許人為言甫弱冠遭逢盛眀初宰當塗過九華山
道逢神人與棗食之後數見夢寐間若㝠感𤣥遇者
千佛山記─濟南千佛山多棗樹纍纍如垂珠　─異林─張
剌達宋時為華州掾嘗從太守入華山謁陳摶先生一
道人至藍袍葛巾探袖出棗三枚顔色各異以白者授
先生赤者自食青者投太守太守不悦持以奉掾掾遂
啖之道人出太守曰是何道者先生曰此純陽真人也
太守悔恨追不能及張公自後得道國初時往往遊人
間每顯靈異　─原─花史─呂仙亭前棗樹未嘗實一嵗忽
有實如𤓰太守命小吏採而進小吏私啖之遂仙去
集藻─啟─増─陳周𢎞正謝梁元帝賚玉門棗啟─安期舊羙
安息高名臣金馬之榮未獲趨奉方朔之賜遽降洪恩
贊─増─晉郭璞贊─因材制義赤心鯁直藹藹卿士亮此衮
職建國辨方外朝九棘
賦─増─晉傅𤣥棗賦─有蓬萊之嘉樹植神州之膏壤擢剛
莖以排虛誕幽根以滋長北䕃塞門南臨三江或布燕
趙或廣河東既乃繁枝四合豐茂蓊鬱斐斐素華離離
朱實脆若嚼雪甘如含蜜脆者宜新當夏之珍堅者宜
乾薦羞天人有棗若𤓰出自海濵全生益氣服之如神
　─陳後主棗賦─芳園列榦森梢繁羅蘂餘莖少葉暗枝
多復有竒樹風間臨(闕二/字)夜影來未若丹心美實絳質
嘉枝重鍼共暗枝瓠同瑰羞金盤于氷水薦玉案于深
杯此歡心之未已方夢腸而屢廻
文散句─増─晉潘岳閒居賦─周文弱枝之棗
五言古詩─原─後秦趙整諷諫詩─北園有棗樹布葉垂重
隂外雖多棘刺内實有赤心　─梁簡文帝棗─浮華薺水
麗垂彩鄭都竒白英紛靡靡紫實標離離風揺羊角樹
日映雞心枝榖城踰石蜜蓬岳表仙儀已聞安邑羙永
茂玉門垂　─増─簡文帝棗下何纂纂─垂花臨碧澗結翠
依丹巘非直入遊宮兼期植靈苑落日芳春暮遊人歌
吹晚弱刺引羅衣朱實凌還幰且歡洛浦詞無羡安期
遠　─唐白居易杏園棗樹─人言百果中惟棗凡且鄙皮
皺似龜手葉小如䑕耳胡為不自知生花此園裏豈宜
遇攀玩幸免遭傷毁二月曲江頭雜英紅旖旎棗亦在
其間如嫫對西子東風不擇木吹煦長未已眼看欲合
抱得盡生生理寄言遊春客乞君一廻視君愛繞指柔
從君憐柳杞君求悦目豔不敢争桃李君若作大車輪
軸材須此　─宋梅堯臣亳州李密學寄御棗一箧─沛譙
有鉅棗味甘蜜相差其赤如君心其大如王𤓰嘗貢趨
國門豈及貧儒家今見待士意下異盧仝茶食之無厭
飫詠徳曾未涯─原─王安石賦棗─種桃昔所傳種棗予
所欲在實為美果論材又良木餘甘入鄰家尚得饞婦
逐况予秋盤中快噉取饜足風苞墮朱繒日顆皺紅玉
贄亨古已然豳詩自宜録緬懐青齊間萬樹䕃平陸誰
云食之昏匿知乃成俗廣庭觴聖夀以此叅肴􁍝願此
赤心投皇眀倘予燭─増─眀吴寛棗─荒園乏佳果棗樹
八九株纂纂爭結實大率如琲珠此種味甘脆南方之
所無日炙色漸赤兒童已窺覦剝擊盈數斗鄰舍或求
須早知實可食何須種檉榆此木頗耐旱地宜土不濡
所以齊魯間斬伐充薪蒭近復得異種攣拳類人痀曲
木未可惡惟天付形軀良材却矯揉不見笏與弧
七言古詩─増─宋梅堯臣烏啄棗─樹頭陽烏飢啄棗破紅
遶地青蠅老青蠅雨濕驚不飛殘棗入泥人不掃西風
落盡鳥亦歸晉客齒黄空懊惱
七言律詩─増─宋歐陽修寄棗人行書贈子履學士─秋來
紅棗壓枝繁堆向君家白玉盤甘辛楚國赤萍實磊落
韓嫣金彈丸聊效詩人投木李敢期佳句報琅玕嗟予
乆苦相如渇却憶氷梨熨齒寒　─眀李東陽若虚夜餽
送瓶棗─異代神仙事不賖如瓶丹棗勝如𤓰多情饋客
詩兼遠急脚攜筐歩半斜内苑不勞方朔射西鄰還有
少陵家白頭正有分甘興先向高堂一薦茶　─原─王象
晉詠棗─蓐收司契物華新纍纍丹苞日可親漢帝殿前
曾鄭重呂仙亭下詫竒珍味逾石蜜甜偏永紅邁朱櫻
色莫倫怪道仲思名姓著好同玉李供楓宸
五言排律─増─宋郭祥正咏棗─彼羙祗園果珍同玉井船
後期千嵗熟今日萬珠圓地濶仍依水欄深自帶煙結
花雖最晩藏核莫如堅大食移根逺番禺托蒂連舊名
稽藥錄新實著詩篇甜出諸餳上香居百果前黑腰虛
羡爾紅皺豈為然邂逅為公夀婆娑與世延暮鐘催酒
㪚嘶馬引旂旋今作中州瑞元從異國傳何當廣栽植
欲以慰饑年
五言絶句─増─宋蘓軾和子由岐下詠棗─居人㡬番老棗
樹未成槎汝長才堪軸吾歸已及瓜
詩散句─増─唐李白─親見安期公食棗大如瓜　─宋趙抃
棗熟房櫳暝花妍院落眀　─金酈權─夾道懸新棗荒畦
卧晩瓜　─原─唐杜甫─庭前八月梨棗熟一日上樹能千
廻　─増─曹唐─等閑相别三千嵗長憶水邊分棗時　─宋
蘓轍─乆聞牛尾何曾識竊比雞頭意未安　─黄庭堅─日
顆曝乾紅玉軟風枝牽動綠羅鮮　─唐杜甫─棗熟從人
打　─韓愈─紅皺曬檐瓦　─宋張耒─眩日棗装林　─金高
士談─猶青棗未霜　─唐杜甫─堂前撲棗任西鄰　─李賀
出籬火棗垂紅淺　─薛能─棗枝秋赤近高天　─宋歐陽
修─紅棗林繁欣嵗熟　─黄庭堅─蓛蓛衣巾落棗花
别錄─増─發蒙記─甘棗令人不惑─酉陽雜俎─單雄信幼
時學堂前植一棗樹至年十八伐為槍長丈七尺拱圍
不合刃重七十斤號為寒骨白　─原─分栽─選味佳者留
作栽候葉始生取大棗傍條二三尺高者移種棗性硬
其生晩芽未出移恐難出三歩一行行欲相當如本年
芽未出弗遽刪除諺云棗樹三年不算死亦有乆而後
生者　─修樹─毎元旦日未出時反斧斑駁椎之謂之嫁
棗不椎則花而不實斫之則子萎而落候大蠶入簇以
仗擊其枝間振去狂花則結實多　─收棗─棗全赤即收
撼而落之為上半赤而收者肉未充滿乾則色黄而皮
皺将赤味亦不佳全赤乆不收則皮硬復有鳥雀之患
一法将纔熟棗乗清晨連上枝葉摘下弗損傷通風處
晾去露氣簡新缸無油酒氣者清水刷淨火烘乾待冷
取淨稈草曬乾候冷一層草一層棗入缸中封固可至
來嵗猶鮮　─曬棗─先治地令淨有草則令棗臭駕箔椽
上以無齒木扒聚而散之日二十度乃佳夜不必聚得
霜露氣速成如有雨則聚而苫之五六日選其紅軟者
上高厨暴之胮爛者去之否則恐壊餘棗其未乾者曬
曝如法　─作乾棗─新菰蔣露於庭以草鋪上厚三寸覆
以新蔣凡三日撤覆露之畢日曝取乾納房中每一石
以酒一升潄著器中密泥之可以經數年不壊　─棗油
取紅軟棗入釡以水僅淹平煮沸漉出研細生布絞取
汁塗盤上曬乾其形如油刮下每一匙投湯中即成羙
漿─棗脯─切棗曝乾如脯─棗米─棗煮熟爛将榖㣲碾
去糠和棗勻作一處曬七八分乾石碾碾過再曬極乾
收貯聽用臨時石磨磨細可作粥作㸃心任用純榖黍
稷蜀秫麥麫之類俱可作　─製用─十月内取大棗中破
之去皮核文武火反覆炙香煮湯飲健脾開胃甚宜人
　五月五日熨斗燒棗一枚置牀下辟狗蝨
　　　(附/録)天棗
原─天棗在蕭縣天門寺春時吐華結實如酸棗可食每
四月七日其實皆熟次日遂空(見湧幢/小品)
　　　(附/録)糯棗
原─糯棗葉如柳實似杏而小味亦甘羙(見古/今注)
　　　(附/録)酸棗
原─酸棗一名樲(爾雅云/樲酸棗)　─増─説文─撚酸棗也　─原─酸棗
小而圓如芡無大樹實生青熟紅皮薄核大仁堪入藥
生用令人不眠䨇仁者勿用取紅軟者箔上曬乾納釡
中水僅掩棗煮一沸即漉出入盆研布絞取濃汁塗噐
上日曝使乾取為末一碗投方寸匕遠行用以和米炒
其味酸甜解飢渇最妙
彚考─増─孟子─養其樲棘　─淮南子─伐撚棗以為矜　─述
異記─耆舊説周秦時河内雨酸棗遂生野棗今酸棗縣
是也
　　　(附/錄)波斯棗
増─酉陽雜俎─波斯棗出波斯國波斯國呼為窟莽樹長
三四丈圍五六尺葉如土藤不凋二月生花状如蕉花
有兩甲漸漸開罅中有十餘房子長二寸黄白色有核
熟則紫黑状類乾棗味甘如餳可食
　　　(附/録)千年棗
増─一統志─千年棗出拂菻國
　　　(附/録)萬嵗棗
増─一統志─萬嵗棗生大食諸番及三佛齊國
　　􁇖
原─􁇖(説文作楓本草從/柿今俗作柿者非)赤實果也樹高大枝繁葉大圓
而光澤四月開小花黄白色結實青緑色八九月乃熟
紅􁇖(皮深紅而多/核所在皆有)黄柿(生汴洛/諸州)朱柿(出華山似紅柿而/圓小皮薄可愛味)
(更廿/珍)著蓋􁇖(蒂下别/有一層)牛心柿(状如/牛心)蒸餅􁇖(状如市/賣炊餅)八稜
􁇖(大而稍扁南劍尤溪柿/處州松陽柿尤為竒品)塔􁇖(大於諸􁇖去皮挂/木上風乾之佳)─増
學圃餘疏─海門柿罐􁇖(無核皆甘/冷可食)　─戒菴漫筆─􁇖類大
小形状極多有火盆􁇖(大而/扁)方􁇖(四稜六稜乾/瓤無核甚佳)火珠(多/核)
(不/羙)　─原─種類甚多大者如楪其次如拳小者如鹿心鴨
子雞子生者澀不堪食其核形扁状如木鱉子而堅根
甚固謂之柿盤世傳柿有七絶一多夀二多隂三無鳥
巢四無蟲蠧五霜葉可玩六佳實可啖七落葉肥大可
以臨書多食引痰日乾者多食動風同蟹食腹痛作瀉
食柿飲熱酒令人易醉或心痛欲絶
彚考─増─東觀漢記─韋順為東平相賞罰必信有柿樹生
屋上徙庭中遂茂順至孝行人以為感於天地而生
晉宫閣名─華林園柿六十七株暉章殿前柿一株　─義
熙起居注─吴令顧修期言縣西鄉有杮樹殊本合條依
舊集賀詔停　─述異記─番禺有酸柿甜梅李乂果賦云
梅甜柿酸　─酉陽雜俎─慈恩寺中柿樹是法力上人手
植　─爾雅翼─柿於經罕見惟内則所加庶羞三十一物
中有之　─在田錄─高皇㣲時過剰柴村已經二日不食
矣行漸伶仃至一所乃人家故園垣缺樹凋上悲歎乆
之緩歩周視東北隅有一樹霜柿正熟上取食之食十
枚便飽又惆悵乆之而去乙未夏上㧞采石取太平道
經於此樹猶在上指樹以前事語左右因下馬以赤袍
加之曰封爾為凌霜長者或曰凌霜侯
集藻─啓─増─梁簡文帝謝東宫賜柿啓─懸霜照采凌冬挺
潤甘清玉露味重金液雖復安邑秋獻靈闗晩實無以
匹此嘉名方兹擅羙
文㪚句─増─梁昭眀太子七啓─鴻􁇖若瓜
五言古詩─増─宋孔平仲詠無核紅􁇖─林中有丹果壓枝
一何稠為􁇖已軟羙嗟爾骨亦柔風霜變顔色雨露如
膏油大哉造化心于爾何綢繆荆筐載趨市價賤良易
求剖心無所有入口頗相投為栗外屈強老者所不收
為棗中亦剛飼兒㦸其喉衆言咀嚼快惟爾無所憂排
羅置前列圓熟當高秋且以悦一時長乆豈暇謀咄哉
潰爛速棄擲将誰尤
七言古詩─原─唐韓愈遊青龍寺呈崔大補闕─秋灰初吹
季月管日出卯南暉景短友生招我佛寺行正值萬株
紅葉滿光華閃壁見神鬼赫赫炎官張火傘然雲燒樹
大實駢金烏下啄赬虬卵魂翻眼倒忘處所赤氣冲融
無間斷有如流傳上古時九輪照燭乾坤旱二三道士
席其間靈液屢進玻璃盌忽驚顔色變韶稚却信靈仙
非怪誕桃源迷路竟茫茫棗下悲歌徒纂纂前年嶺隅
鄉思發躑躅成山開不算去嵗羈帆湘水眀霜楓千里
隨歸伴猿呼鼯嘯鷓鴣啼側耳酸腸難濯澣思君攜手
安能得今日相從敢辭嬾由來鈍騃寡參尋况是儒官
飽閒散惟君與我同懐抱鋤去陵谷置平坦年少得途
未要忙時清諫疏尤宜罕何人有酒身無事誰家多竹
門可欵須知節候即風寒幸及亭午猶妍暖南山逼冬
轉清痩刻畫圭角出崖窽當憂復被氷雪埋汲汲來窺
戒遲緩
五言律詩─増─宋張蘊朱􁇖─慈恩分種逺駢實渥如丹垂
野華星大然雲火樹寒蟹螯徴有忌猩血訝難摶七絶
雖堪賞無勞把核鑽　─原─楊萬里謝人惠􁇖─紅葉曽題
字烏椑昔擅塲凍乾千顆蜜尚帶一林霜核有都無底
吾衰喜細嘗暫無瓊玖句報惠不相當
五言絶句─増─唐劉禹錫咏紅􁇖子─曉連星影出晩帶日
光懸本因遺採掇翻自保天年
詩散句─増─梁庾仲容─發葉臨層檻翻英糅花藥風生樹
影移露重新枝弱苑朱正葱翠梁烏未銷鑠　─原─古詩
色勝金衣羙甘逾玉液清　─増─唐韓愈─霜天熟􁇖栗收
拾不可遲　─白居易􁇖樹緑隂合王家庭院寛　─張籍
園紅􁇖葉稀　─鄭谷─􁇖繁和葉紅─元成廷珪─􁇖因風
落早　─唐皮日休─客省蕭條􁇖葉紅─宋蘓軾─􁇖葉滿
庭紅顆秋
詞─原─宋僧仲殊西江月─味過華林芳蔕色兼陽井沉朱
輕勻綘蠟裹團酥不比人間甘露　神鼎十分火棗龍
盤二寸紅珠清含氷蜜洗雲腴只恐身輕飛去
别録─増─尚書故實─鄭廣文學書而病無紙知慈㤙寺有
柿葉數間屋遂借僧房居止日取紅葉學書嵗乆殆徧
後自寫所製詩并畫同為一卷封進𤣥宗御筆書其尾
曰鄭䖍三絶　─原─傳燈錄─溈山禪師與仰山遊行鳥銜
紅􁇖葉墜前仰山洗淨與溈山分半　─増─東坡集─韓退
之青龍寺詩終篇言赤色莫識其故嘗見小説鄭䖍寓
青龍寺乏紙取􁇖葉書之九月􁇖葉赤色退之詩乃謂
此也　─夢溪筆談─木中有文多是􁇖木治平初杭州南
新縣民家析􁇖木中有上天大國四字予親見之書法
絶類顔真卿極有筆力國字中間或字仍挑起作尖口
全是顔筆知其非偽者其横畫即是横理斜畫即是斜
理其木直剖偶當天字中分而天字不破上下兩畫并
一脚皆横挺出半指許如木之節以兩木合之如合契
焉　─春渚紀聞─晉江尤氏其鄰朱氏圃中有􁇖木高出
屋上一夕雷震中裂木身若以濃墨書尤家二字連屬
而上不知其數至於木枝細者破視亦隨枝之大小成
字尤氏乞得其木作數百叚分遺好事字體帶草勁健
如王㑹稽書朱氏後以其圃歸尤氏云　─種樹書─􁇖樹
接桃枝則為金桃　􁇖子接及三次則全無核　─原─製
用─烘􁇖用生􁇖置器中自然紅熟澀味盡去其甘如蜜
如火烘成非以火烘也　─醂􁇖─置􁇖於水中數日即熟
但性冷亦有鹽藏者有毒又有用灰汁澡三四度去汁
著噐中十餘日即可食但不宜治病　─烏􁇖─火薫乾者
　─􁇖糕─用糯米一斗乾􁇖五十同搗成粉如乾煮棗泥
和拌之蒸食佳　─􁇖餅─大􁇖去皮捻扁日曬夜露至乾
納甕中待生霜取出一名白􁇖又名􁇖花　─􁇖霜─即􁇖
餅所出霜也乃􁇖中精液入肺病上焦藥尤佳
　　(附/録)椑􁇖
原─椑􁇖─一名漆􁇖一名緑􁇖一名青椑一名烏椑一名
花椑一名赤棠􁇖乃􁇖之小而卑者生江淮宣歙荆襄
閩廣諸州雖熟亦深綠色大如杏味甘可生啖服丹石
人宜之而人弗之貴搗碎浸汁謂之􁇖漆可染罾扇諸
物
彚考─増─廣志─梁侯園有烏椑八稜大如酒盞─西京雜
記─上林苑有青椑赤葉椑烏椑宜都出大椑
集藻─賦散句─増─晉潘岳閒居賦─梁侯烏椑之􁇖　─宋謝
靈運山居賦─椑􁇖被實于長浦
七言絶句─原─宋劉子翬─秋林黃葉晩霜嚴熟蔕甘香未
得兼火傘虬珠浪褒拂風標却似色中黔
　　　(附/録)軟􁇖
原─軟􁇖─一名㮕棗(本草云千金方作軟棗其形似棗而/軟也廣志云㮕棗小􁇖也肌細而厚)
(少核可/以供御)一名梬棗一名牛奶􁇖(古今注云牛/奶􁇖即軟棗)一名君遷
子(司馬光名苑云君遷子/如馬奶即今牛奶􁇖也)一名丁香􁇖一名紅藍棗本
草云生海南樹高丈餘子中有汁如乳汁甜羙其木類
􁇖而葉長但結實小而長乾熟則紫黒色一種小圓如
指頭大者味尤羙其樹接􁇖甚佳
彚考─増─西京雜記─上林苑有梬棗　─北夢瑣言─晉朝趙
令公瑩家有㮕棗婆娑異常四遠俱見望氣者曰此家
有登宰輔者不在其身在其子孫後令公由太原大拜
　　(附/録)蕃􁇖
原─蕃􁇖─一名六月􁇖莖似蒿高四五尺葉似艾花似榴
一枝結五實或三四實一樹二三十實縛作架最堪觀
火傘火珠未足為喻草本也來自西蕃故名
　　木𤓰(花附見/)
原─木𤓰一名楙(爾雅云楙木𤓰註云木實如小瓜酢/而可食本草云木𤓰之名取此義也)一
名鐵脚梨(清異録云木𤓰性益下部若脚膝筋骨/有疾者必用焉故方家號為鐵脚梨)樹如
柰叢生枝葉花俱如鐵脚海棠可種可接可以條壓葉
光而厚春末開花紅色㣲帶白作房實如小𤓰或似梨
稍長皮光色黄上㣲白如著粉津潤不木者為木𤓰香
而甘酸不澀食之益人醋浸一日方可食生不堪噉處
處有之山隂蘭亭尤多而宣城者為佳本州以充土貢
故有宣州花木𤓰之稱西洛木𤓰味和羙至熟青白色
入藥絶有功勝宣州者味淡性酸溫無毒去濕和胃強
筋骨治脚氣霍亂大吐下轉筋不止枝葉根皮煮汁飲
並止霍亂吐下轉筋療脚氣枝作杖利筋脈核治霍亂
煩燥氣急花治面黑粉滓
彚考─原─詩衛風─投我以木𤓰報之以瓊琚─増─孔叢子
孔子曰吾於木𤓰見苞苴之禮行　─晉宫閣名─華林園
木𤓰五株　─廣志─木𤓰子可藏枝可為數號一尺百二
十節　─水經注─魚復縣多木𤓰樹大者如甒　─三國典
畧─齊孝昭北伐庫莫奚至天池以木𤓰灰毒魚　─眀皇
雜記─元獻皇后思食酸味眀皇以告張説因進經袖出
木𤓰以獻　─妝樓記─木𤓰粉詩曰良人為漬木𤓰粉遮
却紅腮交午痕　─清異錄─叚文昌既貴竭財奉身晩年
尤甚以木𤓰益脚膝銀稜木𤓰胡様桶濯足蓋用木𤓰
樹解合為桶也　─唐語林─崔涓守杭州湖上飲餞客有
獻木瓜者有中使袖歸曰禁中未嘗有此宜進於上頃
之解舟而去守懼得罪欲輟飲官妓作酒紏者白守某
度木𤓰經宿必委中流也㑹送者還云果潰爛棄之矣
守異其言召問之曰此物芳脆易損必不能入獻守取
香錦賚之　─埤雅─諺曰梨百損一益楙百益一損投人
之道宜有以益之而報人則欲堅乆故詩曰投我以木
瓜報之以瓊琚　─圖經本草─宣人種蒔木𤓰徧滿山谷
始實成則簇紙花黏於上夜露日烘漸變紅色其文如
生故有宣州花木𤓰之稱　─花經─木𤓰七品三命　─缾
花譜─木𤓰九品一命　─方輿勝覽─天台石橋梁既峭危
下臨絶澗過者心悸石罅有木𤓰華時有蛇盤糾至實
落供大士乃去號為䕶聖𤓰　─陵陽集詩注─木𤓰園入
折山數里供進后方敢賣土人取𤓰埋其半於沙中以
紙鏤花貼上以溪水灑之日曬乃紅
集藻─賦─増─宋何承天木𤓰賦─羙中州之佳樹表閑冶之
麗姿結靈根以誕秀傾朝日以揚輝擢叢柯之冉冉布
翠葉而葳蕤惟兹木之在林亦超類而獨劭方朝華而
繁實比沙棠而有耀當大夏之方隆愧㣲幹之纖撓豈
隱樸以幸全固呈才而不效離衆用而獲寧永端已以
勵操願佳人之予投思同歸以托好顧衛風之攸珍雖
瓊琚而匪報
五言古詩─増─宋梅堯臣次韻和王尚書荅贈宣城花木
𤓰十韻─百果各甘酸或由人所植木瓜聞衛詩贈好非
玉色投此瓊玖報蓋重車馬飾貴賤今既殊凌紙字翕
赩一一如眀珠自得見安格復何備國風庶亦見王澤
捧之為重賜誦已乃忘食幸資藥品用少助宣調力南
土加文章中州異肥瘠公将和鼎餗㣲意願尋繹　─張
舜民─商州楚地户宛在江漢偏草木已漸苞果實尤可
憐木𤓰大如甒橙橘家家懸隔崖有宿葉黄紫凝霜烟
高秋萬嶂出一望通鄖川都邑雖僻陋來者多名賢
七言古詩─増─宋陸游或遺木𤓰有䨇實者香甚戲作─宣
城繡𤓰有竒香偶得並蒂置枕傍六根互用亦何常我
以鼻嗅代舌嘗
五言律詩─増─唐劉禹錫令狐相公見示題洋州崔侍郎
宅䨇木𤓰花頃接侍郎同舍陪宴樹下吟玩來什輙成
和章─金牛蜀路逺玉樹帝城春榮耀登華館逢迎欠主
人簾前疑小雪牆外麗行塵來去皆回首情深是徳鄰
七言律詩─増─眀丘濬謝送木𤓰─經霜著雨玉枝疎除却
宣城總不如乆入神農為藥品曾從孔子見苞苴味涵
玉液酸仍澀囊蹙金砂實不虛深感故人相贈與此情
何以報瓊琚
五言絶句─増─宋范成大木𤓰─沉沉黛色濃糝糝金沙絢
却笑宣州房競作紅妝面　─題趙昌木𤓰花─秋風魏瓠
實春雨臙脂花綵筆不可寫滴露勻朝霞
七言絶句─増─唐劉言史看山木𤓰花─柔枝濕艶亞朱䦨
暫作庭芳便欲殘深藏數片将歸去紅縷金針繡取看
　裛露凝氛紫豔新千般婉娜不勝春年年此樹花開
日出盡丹陽郭裏人　─權徳輿木𤓰花─晝漏沉沉倦鎖
闈西園東觀閲芳菲繁花滿樹似留客應為主人休澣
歸　─宋張舜民木𤓰─古言疾癘由卑濕木實能醫見藥
書有力與人消患難無心望爾報瓊琚　─木𤓰花─簇簇
紅葩間緑荄陽和閒暇不須催天教爾艶足竒絶不與
夭桃次第開　─元牟巘四安道中所見─木𤓰已過折山
來黄帕封林未敢開想見白沙紅照裏繡紋磊落見竒
瑰
詩散句─増─唐李白─客心自酸楚况對木𤓰山　─宋梅堯
臣─大實木𤓰熟壓枝常畏風　─楊萬里─天下宣州花木
𤓰日華沾液繡成花
詞─増─宋王采蝶戀花─暈綠抽芽新葉鬬掩映嬌紅脈脈
羣芳後京兆畫眉樊素口風姿别是閨房秀　新篆題
詩霜實就挾得瓊琚心事偏長乆應是春來初覺有丹
青傳得厭厭瘦
别錄─原─種法─秋社前後分其條移栽次年便結子勝春
栽者　─製用─木𤓰性脆可蜜漬為果去子蒸爛搗泥入
蜜與薑作煎冬飲尤佳　木𤓰最療轉筋如病此但呼
其名及土上作木𤓰字即愈　凡使木𤓰勿犯鐵噐銅
刀削去硬皮並子切片曬乾黄牛乳拌蒸從已至未待
如膏乃曬用㑹典中宣州貢烏爛蟲蛀木𤓰入御藥局
取其陳乆無木氣也　木𤓰不宜多食損齒及骨木桃
木李俱可煎可糕　羅天益寳鑑云劉太保日食蜜煎
木瓜三五枚同伴數人皆病淋以問天益天益曰此食
酸所致也但不食則已　木𤓰醬木𤓰十兩去皮細切
以湯淋浸加薑片一兩甘草二兩紫蘓四兩鹽一兩每
用些少泡湯沉井中俟極冷飲之　─増─齊民要術─欲啖
者截著熱灰中令萎蔫洗淨以苦酒頭汁蜜之可案酒
食蜜封藏百日乃食之甚羙　先切去皮煮令熟著水
中車輪切百𤓰用三升鹽蜜一斗漬之晝曝夜内汁中
取令乾以餘汁蜜藏之亦同濃秔汁也　─清供錄─木𤓰
渇水木𤓰不計多少去皮穰核取淨肉一斤為率切作
方寸大薄片先用蜜三斤或四五斤於砂石銀噐内慢
火熬開濾過次入木𤓰片同前如滚起汎沬旋旋掠去
煎兩三箇時辰嘗味如酸入蜜須要甜酸得中用匙挑
出放冷噐内候冷再挑起其蜜稠硬入絲不斷者為度
　─本草衍義─木𤓰得木之正人以鉛霜或胡粉塗之則
失酢味且無滓蓋受金之制也
　　(附/録)榠樝
　原─榠樝─一名蠻樝一名瘙樝一名木李一名木梨木葉
　花酷類木𤓰但比木𤓰大而色黄李時珍曰乃木𤓰之
　無重蒂者也
　彚考─増─詩衛風─投我以木李報之以瓊玖─爾雅翼─齊
　武帝幸丹陽羣臣宴飲王敬則執榠樝以刀子削之
　别錄─増─爾雅翼─宛陵人植木𤓰者亦就樝木上接之得
　樝之餘氣則澀而不羙
　
　
　
　
　
　
　
　
御定佩文齋廣羣芳譜卷五十八
　欽定四庫全書
御定佩文齋廣羣芳譜卷五十九
　　果譜
　　　安石榴(榴花别見花譜/)
　原─安石榴(種出安石國故/名詳見花譜)一名若榴(廣雅云若榴石榴/也丹實垂垂若贅)
　(瘤/也)一名金罌(筆衡云吳越王錢/鏐改榴為金罌)一名金庬(湧幢小品云/杭越之間呼)
　(石榴為金庬盖/避錢鏐諱也)一名天漿(酉陽雜爼云李衛公言/石榴甜者謂之天漿)有甜
　酸苦三種單葉者旋開花旋結實花杔即榴不結者杔
　尖小千葉者不結實甜者甘温澀無毒可食潤燥制三
　尸蟲理乳石毒但性滯戀膈多食生痰損肺黑齒服食
　家忌之酸者性温澀無毒兼收斂之氣只堪入藥陳久
　更良榴實圓如毬頂有尖瓣大者如杯皮赤色有黒斑
　㸃皮中如蜂窠有黄膜隔之子如人齒白者似雪淡紅
　者似水紅寶石紅者如硃砂淡紅潔白者味甘紅者味
　酸秋後經霜則實自裂有富陽榴(實大者/如碗)海榴(樹僅二/尺栽盆)
　(中結實亦大直垂/至盆堪作美觀)黄榴(結實甚多/最易傳種)河隂榴(瑣碎録云河/隂出榴名三)
(十八中間止有/三十八子也)─増─酉陽雜俎─南詔石榴(皮薄如藤紙/味絶于洛中)
　─本草─水晶榴(子白瑩徹如/水晶味亦甘)苦石榴(抱朴子云出積石/山或云即山石榴)
(也/)山石榴(形頗類榴而小不作房生青/齊間甚多蜜漬以當果甚美)
彚考─原─宋書符瑞志─晉安帝隆安三年武陵臨沅獻安
石榴一蔕六實　─増─宋書張暢傳─孝武鎮彭城暢為安
北長史魏太武遣求甘蔗安石榴暢曰石榴出自鄴下
當非彼所乏　─北史魏收傳─安德王延宗納趙郡李祖
収女為妃後帝幸李宅宴而妃母宗氏薦二石榴於帝
前問諸人莫知其意帝投之收曰石榴房中多子王新
婚妃母欲子孫衆多帝大喜詔收卿還將來仍賜收美
錦二疋　─西京新記─上林苑有安石榴十株─原─祭儀
秋嘗果以棃棗柰安石榴　─増─拾遺記─吳主以潘夫人
遊昭宣臺志意幸惬既盡酣醉唾於玉壺中使侍婢瀉
於臺下得火齊指環即挂石榴枝上因其處起臺名曰
環榴臺　─述異記─瀬鄉老子祠有紫石榴─原─洛陽伽
藍記─白馬寺在西陽門外三里亰師語曰白馬甜榴一
實直牛　─鄴中記─石虎苑中有安石榴子大如盂碗其
味不酸─増─酉陽雜俎─梁大同中東州後堂石榴皆生
䨇子　大食勿斯離國石榴重五六斤　─劇談録─武宗
朝術士金陵許元長善變幻武宗謂之曰先朝眀崇儼
取羅浮山甘子萬里往來止於旬日東都當進石榴時
已熟矣卿今日當致十顆元長奉詔而出及旦寝殿始
開金盤貯石榴致於御榻俄有使奉進亦以所失之數
上聞靈驗變通皆如此類　─北戸録─鄭䖍云石榴堪作
胭脂睿宗女代國公主常為之棄其實於禁中叢生成
林　─海録碎事─邵武郡庭有石榴一株士人視所實之
數以為登科之信熙寧庚戌歳有䨇實於木末者又有
附枝而䨇實者是嵗葉祖洽上官均名在一二何與京
兄弟同榜祖洽有詩曰已分桂葉爭雲路不負榴花結
露枝盖謂此也　─本草─安石榴有酸淡兩種道家謂之
三尸酒云三尸得此果則醉　─澄懐録─郭文在山間有
石榴楊梅為樵牧所傷文賣簪沽酒以澆花樹人問之
曰為二子洗瘡止痛　─學圃餘疏─安石榴無如京師致
之南方多不活即活多化為叢狀不若求富陽種種之
實大子綻即不甘亦足供玩　─原─花史─石崇園有石榴
名石崇榴
集藻─賦─増─晋潘尼安石榴賦并序─安石榴者天下之竒
樹九州之名果是以屬文之士或叙而賦之盖感時而
騁思覩物而興辭余遷舊宇爰造新居前臨曠澤却背
清渠實有斯樹植於堂隅華實並麗滋味亦殊可以樂
志可以充虚朱芳赫奕紅萼參差含英吐秀乍含乍披
遙而望之煥若隋珠耀重川詳而察之灼若列宿出雲
間湘涯二后漢川遊女攜類命儔逍遙避暑托斯樹以
棲遲遡祥風而容與爾乃擢纖手兮舒皓腕羅袖靡兮
流芳散披緑葉兮修條綴朱華兮弱榦豈金翠之足珍
實兹葩之可玩商秋授氣收華斂實千房同蔕十子如
一繽紛磊落垂光耀質滋味浸液馨香流溢　─張載安
石榴賦─有若榴之竒樹肇結根於西海仰青春以啓萌
晞朱夏以發采揮光垂緑擢榦曜鮮熻若羣翡俱棲爛
若百枝並燃煥乎郁郁焜乎煌煌仰映青霄俯燭蘭堂
似西極之若木譬東谷之扶桑于是天廻節移龍火西
夕流風晨激行露朝白紫房既熟頳膚自坼剖之則珠
散含之則氷釋─張協安石榴賦─攷草木於方志覽華
實於園疇窮陸産於包貢嗟英竒於若榴耀靈葩於三
春綴霜滋於九秋爾乃飛龍啓節揚飈扇埃含和澤以
滋生鬰敷萌以挺栽傾柯逺擢沉根下盤繁莖篠密豐
榦林攢揮長枝以揚緑披翠葉以吐丹流暉俯散廻葩
仰照爛若百枝並燃爀如烽燧俱燎皦如朝日晃若籠
燭晞絳綵於扶桑接朱光於若木爾乃赬萼挺蔕金牙
承蕤䕃佳人之𤣥髻發窈窕之素姿游女一顧傾城無
鹽化為南威于是天漢西流辰角南傾芳實磊落月滿
虧盈爰採爰收乃剖乃拆内憐幽以含紫外滴瀝以霞
赤柔膚氷潔凝光玉瑩璀如氷碎泫若珠迸含清冷之
溫潤信和神以理性　應貞安石榴賦并序余往日職
在中書時直廬前有安石榴樹枝葉既盛華實甚茂為
之作賦挹微露以鮮采承輕風而動葩南拂隂檐北扇
陽阿其旁則有大厦崇房重廊髙廡皇籍帝典圖書之
府時移節變大火西旋丹葩結秀朱實星懸膚坼理阻
爛若珠駢─潘岳河陽庭前安石榴賦─仰天路而髙睇
顧鄰國以相望位莫微於宰邑館莫陋於河陽雖小縣
陋館聊可以遊實有嘉木曰安石榴修條外暢榮榦内
樛扶疎偃蹇冉弱紛柔于是暮春告謝孟夏戒初新莖
擢潤膏葉垂腴曽華曄以先越含榮鵑其方敷丹暉綴
於朱房緗菂㸃乎紅鬚煌煌煒煒熠爍委累似琉璃之
棲鄧林若珊瑚之暎緑水光眀燐爛含丹耀紫味滋芳
神色麗瓊蘂遥而望之煥若隨珠耀重淵詳而察之灼
若列星出雲間十房同膜千子如一御渴療飢解酲止
疾既乃攢乎狹庭載阨載褊土階無等肩牆惟淺壁衣
蒼苔瓦被駁蘚處悴而榮在幽彌顯其華可翫其實可
珍羞於王公薦於鬼神豈伊仄陋用渝厥真果猶如之
而况於人　─宋梅堯臣矮石榴樹子賦并序─襄城縣庭
下生矮石榴往來者異之予為作賦寫其狀因以自勵
云有矮石榴其髙倍尺中訟庭儷戒石訪諸走胥云非
封植忽此生榮三傳歳歴密葉如盖繁條如織萎蕤下
垂疲軟無力緗苞貯露纍纍仄仄下人俯視顛本可識
雀愧卑棲而不肯集兮故啾唧以矯翼偃偃盤盤若屈
若鬰紉紉結結非曲非直榦不足攀隂不足息夫何挺
質之可惑耶意為異與為妖與人以為異我不知其異
曰殊衆人之類類人以為妖我不知其妖曰乖衆木之
翹翹然而不生樊圃臺榭遊觀之所産兹堂下其有以
警而有以覩因形取義庶将有補當革蔓衍之多枝無
若軟柔之不舉勿俾苞苴之流行勿使吏氓之輕侮勿
淟涊以自抑勿猶豫而失處勿闒茸以接卑勿上下之
不撫夫如是則異也妖也固弗取維戒懼斯主
五言古詩─増─梁元帝咏石榴─塗林未應發春暮轉相催
燃燈疑夜火連珠勝早梅西域移根至南方釀酒來葉
翠如新翦花紅似故栽還憶河陽縣映水珊瑚開　─王
筠摘安石榴贈劉孝威─中庭有竒樹當戸發華滋素莖
表朱實緑葉厠紅蕤既標太冲賦復見安仁詩宗生仁
夀殿族代河陽湄有美清淮北如玉又如龜退書寫蟲
篆進對多好辭我家新置側可求不難識相望阻盈盈
相思滿胸臆髙枝為君採請寄西飛翼　─原─宋梅堯臣
詠石榴─榴枝苦多雨過熟拆已半秋雷石罌破曉日丹
砂爛任從雕俎薦豈待霜刀判張騫面使時蒟醤同歸
漢　─増─梅堯臣陽武王安之寄石榴─安榴若拳石中蘊
丹砂粒剖之珠落盤不待鮫人泣舊友大河濵作宰實
畿邑嚴霜百果熟為贈忽我及始時童稚嬌爭取猴猿
集老夫所食微何暇更収拾聊荅君意勤作詩恨短澀
　─元朱德潤題石榴─雨餘鳴蜩歇衆綠鬰隂翳綃囊蹙
紅巾光熖當林麗映日萼先皺臨風葉如綴秋深薦紅
實顆裂排皓齒秪應乗槎客天上得先味
七言古詩─増─唐皮日休石榴歌─蟬噪秋枝槐葉黄石榴
香老愁寒霜流霞包染紫鸚粟黄蠟紙裹紅刳房玉刻
氷壺含露濕斕斑似帯湘娥泣蕭娘初嫁嗜甘酸嚼破
水精千萬粒　─莊布石榴歌─玳瑁殻皴枝妸娜馬牙硝
骨綿敷裹霜風擊破錦香囊鸚鵡啄殘紅豆顆美人擎
在金盤腹錯認海螺斑碌碌滿口含嘗瓊液甘一堂齒
冷敲寒玉　─金元格從趙敷道覓石榴─仙人囊中五色
露得種昔與蒲桃俱猩猩染花開五月已覺秋實懸庭
除張園一酸齒欲裂君家两株蜜不如竹馬兒童厭棃
栗緑囊聊為剝紅珠
五言律詩─増─宋鄭獬石榴─髙枝重欲折霜老拆丹膚試
剖紫金椀滿堆紅玉珠根雖傳大夏種必近仙都題作
江南信人應賤橘奴
七言律詩─増─宋楊萬里石榴─深著紅藍染暑裳啄成紋
玳敵秋霜半含笑裏清氷齒忽綻吟邊古錦囊霧縠作
房珠作骨水晶為粒玉為漿劉郎不為文園渴何苦星
槎逺取將　─原─方廣德石榴─塗林疎樹自離離入眼紅
膚總不遺若為連珠過沈約何來新築伴潘尼金房半
坼珠駢落霜葉平翻玉並欹還記葡萄槎上種折來那
不稱同時
五言絶句─増─宋晏殊石榴─開從百花後占斷羣芳色更
作琴軫房輕盈瑣牕側　蘇軾和子由岐下石榴風流
意不盡獨自送殘芳色作裙腰染名隨酒琖狂　─范成
大題石榴─日烘古錦囊露浥紅瑪瑙玉池嚥清肥三彭
跡如掃　─明王榖祥題石榴─榴房拆錦囊珊瑚何齒齒
試展畫圖看憑将頌多子　─陳淳石榴未摘露前實先
看雨後花名應出西海顔豈論東家蠟蔕團赬玉文
英簇絳綃秋來結佳果珍味不湏調
七言絶句─増─唐李商隠石榴─榴枝婀娜榴實繁榴膜輕
眀榴子鮮可羡瑤池碧桃樹碧桃紅頰一千年　─原─宋
劉子翬石榴庭榴結實墊芳叢一夜飛霜染茜容萬子
同苞無異質金房玉隔謾重重　─増─陸游山店賣石榴
取以薦酒─山色蒼寒雲釀雪旗亭據榻興悠哉麯生正
欲相料理喚取風流醋醋來　─眀沈周石榴─張騫帯得
西來種中祕千珍及萬珍一箇臭囊藏不盡又從身外
覆精神
詩散句─増─宋宋祁─不競灼灼花只效離離實　眀沈周
累累枝上實滿腹飽珠璣　─陳淳─結果多佳子甘酸合
鼎調　─宋宋祁─烟滋黛葉千條困露裂星房百子均
石延年─盡日攜樽芳樹下何湏佳醖得塗林　─張舜民
人拾鳥銜真可惜皮開子落不論錢　─陸游─半吐山榴
看著子新來梁燕見将雛　─宋謝朓珠榴拆且紅　─陳
江總─庭榴剖朱實─唐王維─夕雨紅榴拆─韓愈─味美
蔗為漿　潛苞絳實拆　─宋邵雍─乆雨榴自罅　─歐陽
修─晴林紫榴拆─黄魯直─紅榴罅玉房─原─唐元稹海
榴紅綻錦窠匀　─増─唐韋莊─誰家樹壓紅榴拆─宋錢
惟演─蜜房初滿若榴紅　─陸游─露重榴房初拆罅　風
拆安榴子滿房
别録─増─梁書海南傳─頓遜國有酒樹似安石榴取汁停
瓮中數日成美酒　─記事珠─李漢碎胡瑪瑙盤盛送王
莒曰安石榴莒見之不疑既食乃覺　─東坡集─回先生
過湖州東林沈氏飲醉以石榴皮書其東老菴之壁云
西鄰已富憂不足東老雖貧樂有餘白酒釀來因好客
黄金散盡為收書坡聞而次其韻凄凉雨露三年後髣
髴塵埃數字餘至用榴皮縁底事中書君豈不中書
志雅堂雜抄─凡碾工描玉用石榴皮汁則見水不脱
湧幢小品─金荆榴樹色如真金密緻而文采盤蹙如美
錦細膩而香隋時朱寛征南得數十片作枕及案面沉
檀所不及　─嫁榴─石榴不結子者以石塊或枯骨安樹
义間或根下則結子不落─原─藏榴─選大者連枝摘下
安新瓦缸内以紙十餘重密封盖之
　　栗
増─本草─栗(說文作㮚從􁋠音條象花實/下垂之狀也佛書名篤迦)木髙二三丈極
類櫟四月開花青黄色長條似胡桃花實有房彚大者
若拳小者若桃李─原─栗苞生外殻刺如蝟毛其中著
實或單或䨇或三四少者實大多者實小實有殻紫黒
色殻内膜甚薄色微紅黒外毛内光膜内肉外黄内白
八九月熟則苞自裂而實墜宣州及北地所産小者為
勝陸璣詩疏曰栗五方皆有周秦吳揚特饒惟漁陽及
范陽生者甜美味長他方不及本草圖經云兖州宣州
最勝燕山栗小而味最甘蜀本圖經云板栗錐栗(二樹/皆大)
茅栗(似板栗而細如橡子其樹雖小葉亦不殊但春生/夏花秋實冬枯為異綱目云即爾雅所謂栭栗也)
(一名栵栗/可炒食之)衍義云湖北有一種旋栗(頂圓末尖即榛/栗象榛子形也)
増─西京雜記─上林苑栗四侯栗榛栗瑰栗嶧陽栗(嶧陽/都尉)
(曹龍所獻/大如拳)　─唐本草─桂陽有莘栗(叢生實大如杏仁皮/子形色與栗無異但)
(小/耳)又有奧栗(皆與栗同子圓而細惟/江湖有之或云即莘也)　─客燕雜記─京師
佳果栗三霜前栗盤古栗鷹爪栗　─原─栗之為果種類
頗多總之味鹹氣温無毒主益氣厚腸胃補腎氣治腰
脚無力破痃癖理血當中一子名栗楔治血更效生則
動氣熟則滯氣唯曝乾或火煨汗出食之良百菓中最
有益者小兒不宜多食難尅化患風水病者忌以味鹹
也
彚考─原─詩鄘風─樹之榛栗─増─鄭風─東門之栗─原─秦
風─隰有栗　─増─小雅─山有嘉卉侯栗侯梅　─禮記内則
栗曰撰之疏栗蟲好食數數布陳撰省視之　儀禮士
冠禮─再醮兩籩栗脯　─聘禮─夫人使下大夫勞以二竹
簠方𤣥被纁裏有盖其實棗蒸栗擇兼執之以進賔受
棗大夫二手授栗　─原─論語─周人以栗疏凡建邦立社
各以其土所宜之木周都豐鎬宜栗　─増─史記蘇秦傳
秦說燕文侯曰南有碣石雁門之饒北有棗栗之利民
雖不佃作而足於棗栗矣此所謂天府也　─貨殖傳─燕
秦千樹栗其人與千户侯等　─原─後漢書馬韓國傳─馬
韓出大栗如棃　─宋書劉秀之傳─秀之大眀元年徴為
右衛將軍眀年遷丹陽尹先是秀之從叔穆之為丹陽
尹與子弟於㕔事上飲宴秀之亦與焉㕔事有一穴穆
之謂子弟及秀之曰汝等試以栗遥擲此柱若能入穴
後必得此郡諸子並不能中唯秀之獨入焉　─梁書沈
約傳─約嘗侍讌豫州獻栗徑寸半帝竒之問曰栗事多
少與約各疏所憶約少帝三事出謂人曰此公䕶前不
讓即羞死帝以其言不讓欲抵其罪徐勉固諫乃止
王泰傳─泰㓜敏悟年數歳時祖母集諸孫姪散棗栗于
牀羣兒皆競之泰獨不取問其故對曰不取自當得賜
由是中表異之─増─南史蕭琛傳─琛經預御筵醉伏上
以棗投琛琛乃取栗擲上正中靣時御史中丞在坐帝
動色曰此中有人不得如此豈有説耶琛即荅曰陛下
投臣以赤心臣敢不報以戰栗　─宋史禮志仁宗景祐
三年禮官宗正請每歳冬孟月羞以兔果以栗蔬以藷
藇─原─宋史孝義傳─易延慶奉母至孝母存日喜食栗
乃種二栗樹於墓前經年其樹連理三年合抱生栗盈
枝人以為孝感所致─増─遼史蕭韓家奴傳─韓家奴先
為右通進典南亰栗園後遷天成軍節度使徙彰愍宮
使帝與語才之命為詩友嘗從容問曰卿居外有異聞
乎韓家奴對曰臣惟知炒栗小者熟則大者必生大者
熟則小者必焦使大小均熟始為盡美不知其他帝大
笑　─山海經─銅山葛山賈超之山其木多栗　─夏小正
八月栗零─傳─零也者降也降而後取之也　─尚書逸篇
西社惟栗　─原范子─栗出三輔─莊子─莊周遊乎雕陵
之樊覩一異雀自南方來感周之顙而集於栗林　─呂
氏春秋果之美者有箕山之栗　─増─神異經東方荒中
有木名曰栗其殻徑三尺三寸殻刺長丈餘實徑三尺
殻亦黄其味甜又東北荒中有木髙四十丈葉長五尺
廣三尺名曰栗其實徑三尺二寸其殻赤其肉黄白味
甜食之令人短氣而渴　─原─說苑─田饒曰果園棃栗後
宮婦人摭以相摘而士曽不得一嘗　─増─東方朔傳─朔
曰王公啖兒以丹栗霞漿兒食之既多飽悶幾絶乃飲
𤣥天黄露半合即醒　─原─三輔黄圖─三秦記云御宿園
出栗十五枚一升　─㑹稽先賢傳─光武詔嚴遵詣行在
蜀郡獻栗橘上使公卿各以手所及取之遵獨不取上
問故遵曰君賜臣以禮臣奉君以恭今賜無主臣是以
不敢取　─増─盧諶祭法─春秋冬祠皆用栗─晉宮閣名
華林園中栗一株侯栗六株　─廣志─栗有闗中侯栗大
如雞子梁州獻栗徑寸半越中栗大如拳　─鄴中記─鄴
中産巨栗脱其殻可以為杯　─原─豫章古今記─宋度拜
定陵令縣人杜伯夷清髙不仕度與談論設棗栗而已
　─増─水經注─汝水灣中有地數頃上有栗園栗小殊不
並固安之實也然歳貢三百石以充天府水渚即栗州
也樹木髙茂望若屯雲積氣矣林中有栗堂射埻甚閑
敞牧宰及英彦多所遊薄　─括地志─漢武帝果園栗味
甘而小不如三秦記所云固安之栗天下稱之為御栗
因有栗園　─地理志─諸暨産如拳之栗─華山記─西山
麓中有栗林藝植以來蕭森繁茂　─酉陽雜俎─李衛公
一夕甘子園㑹客盤中有猴栗無味　陳堅處士云䖍
州南有漸栗形如素核　─杜陽雜編─滄浪洲有碧棗丹
栗皆大如拳　─原─續仙傳─道人殷七七名文祥能造逡
廵酒開頃刻花嘗一官僚召飲取栗散於官妓皆聞異
香唯笑七七者栗綴於鼻不可脱但聞臭湏臾狂舞粉
黛狼籍共為陳謝始墜　謝𤣥卿遇神仙設鳳冠栗
増─清異録─晉王嘗窮追汴師糧運不繼蒸栗以食軍中
遂呼栗為河東飯　─西溪叢語─杜甫詩云嘗果栗皺開
或作雛字殊不可解集韻皺側尤切革紋蹙也漢上題
襟周繇詩云開栗弋之紫皺貫休云新蟬避栗皺又云
栗不和皺落即栗蓬也　─青箱雜記─王文正公旦與楊
文公億為空門友楊公謫汝州公適當軸每音問不及
他事唯談論真諦而已余嘗見楊公親茟與公云山栗
一秤聊表村信盖汝惟産栗而億與王公忘形交以一
秤栗遺之斯亦昔人雞黍縞紵之意乎　─老學菴筆記
故都李和煼栗名聞四方他人百計效之終不可及紹
興中陳福公及錢上閤出使至燕山忽有兩人持煼栗
各十裹來獻三節人亦人得一裹自贊曰李和兒也
五色線─王可交棹漁舟入江遇一彩舫有道士七人玉
冠霞帔侍從十餘人鬃角雲鬟面前各有青玉盤酒器
呼可交上舫命與酒喫侍者瀉酒於尊酒再三不出道
士曰酒靈物若得入口當換其骨瀉之不出亦命也一
人曰與栗出俄取二栗與之其栗青赤光如棗長二寸
許囓之有皮非人間之栗肉脆而甘可交食栗之後絶
榖􁑳靜若有神助　─柝津日記─遼於南京置栗園司蕭
韓家奴為右通進典南京栗園是也元昌平縣亦有栗
園徹里傳戰於昌平栗園是也蘓秦謂燕民雖不耕作
而足于棗栗唐時范陽以為土貢今燕京市肆及秋則
以餳拌雜石子爆之栗比南中差小而味頗甘以御栗
名正不以大為貴也
集藻賦─増─漢蔡邕傷故栗賦并序─人有折蔡氏祠前栗
者故作斯賦樹遐方之嘉木兮于靈宇之前庭通二門
以征行兮夾階除而列生彌霜雪而不凋兮當春夏而
滋榮因本心以誕節兮凝育蘖之緑英形猗猗以艶茂
兮似翠玉之清眀何根莖之豐美兮将蕃熾以悠長適
禍賊之災人兮嗟夭折以摧傷　─陳陸瓊栗賦─四時逸
盛百果𤣥芳緑梅春馥紅桃夏香何羣品之浮脆惟此
質之乆長外刺同夫拱棘内潔甚于氷霜伏南安而來
清列御宿而懸房薦羞則椇榛並列加籩則菱芡同行
金盤兮麗色玉爼兮鮮光周人以之戰懼大官稱于栢
梁
啓─増─梁庾肩吾謝東宮栗啓─查或火成鑽以為屑柰稱
煎用曝而成糗未若北燕巨實用奪榮枯南國脯山翻
成齒决承恩踴躍對聞喜之河念報屏營問知來之鳥
雜言─増─陳陸玢賦得雜言詠栗─貨見珍于有漢木取貴
于隆周英肇萌于朱夏實方落于素秋委玉盤雜椒糈
將象席糅珍羞
文賦散句─増─漢王褒僮約─南安拾栗採橘─王逸荔枝
賦─北燕薦朔濵之巨栗　─晉左思蜀都賦─榛栗罅發
魏都賦─固安之栗　─盧毓冀州論─中山好栗地産不為
無珍　─梁昭眀太子七召汶垂蒼栗　─七契─北燕之栗
五言古詩─増─宋梅堯臣尹陽尉耿傳惠新栗─金行氣已
勁霜實繁林梢尺素走下𨽻一奩來逺郊中黄比玉質
外刺同芡苞野人寒齋㑹山爐夜火炮棃慚小兒嗜茗
憶麤官抛此焉真可貺遽爾及衡茅　─文同─天師攜此
種至自上饒逺當時十七樹髙榦寄孤巘蒼蓬蒺藜大
紫殻㯽榔軟蜀都名果中推之為上選
七言律詩─増─宋蘇轍次韻王適食茅栗─相從萬里試南
餐對案長思苜蓿盤山栗滿籃兼白黒村醪入口半甜
酸乆聞牛尾何曽試竊比雞頭意未安故國霜蓬如盌
大夜來彈劔似馮驩　朱子栗熟─樹雜椅桐繼國風莫
教林下長蒿蓬共期秋實充腸飽不羡春花轉眼空病
起數升傳藥録晨興三咽學仙翁櫻桃浪得銀絲薦一
笑纔堪發面紅　─元張雨新栗寄雲林─朅來常熟嘗新
栗黄玉穰分紫殻開果園坊中無買處頂山寺裏為求
來囊盛稍共來禽帖酒薦深宜蘸甲杯首奉雲林三百
顆也勝酸橘寄書回
七言絶句─増─宋石介栗園─游困歸來訪栗園栗園老樹
再生孫莫驚頭上見髪白拾栗兒童長㡬番　─原─蘇轍
栗─老去自添腰脚病山翁服栗舊傳方客來為說晨興
晚三咽徐収白玉漿　─陸游夜食炒栗有感─齒根浮動
欲吾衰山栗炮燔療夜飢喚起少年京輦夢和寧門外
早朝時
詩散句─原─唐韓愈─霜天熟柿栗収拾不妨遲杜甫─羞
逐長安社中兒赤雞白狗賭棃栗　─増─宋孫覿─綈囊丹
果十襲包爆栗飛燼石火敲　─范成大─紫爛山棃紅皺
棗總輸易栗十分甜　─陸游─蝟刺坼蓬新栗熟鵝雛弄
色凍醅濃　─周庾信─家童掃栗跗　秋林栗更肥　─原
唐杜甫─穰多栗過拳　山家蒸栗暖　─韋應物─採栗𤣥
猿窟─増─韓翃─霜迎栗罅開─張籍─秋猿守栗林─李
洞─雲深猿拾栗　─宋張耒園栗炮還美─陸游─霜栗大
如拳─元方回─擘黄新栗嫩　原─唐杜甫─盤剝白鵶谷
口栗─増─皮日休─野猿偷栗重窺户─宋蘇轍─山栗似
拳應自飽
别録─増─相玉書─黄侔蒸栗─種樹書採栗時要得披殘
明年其枝葉益茂　─物類相感志─栗得橄欖香─原─收
藏─藏生栗法霜後取生栗投水中去浮者餘漉出布拭
乾曬少時令無水脈為度先将沙炒乾放冷取無油酒
器新罈礶装入一層栗一層沙約八九分滿用箬葉紥
𦂳掃一淨地將器倒覆其上畧以黄土封之弗近酒器
可至來春不壊　又法栗子一石鹽二斤水泡開浸栗
一二宿漉出曬乾同芝蔴二石拌勻盛荆囤中永逺不
壊食之軟美　藏乾栗法霜後取沉水栗一斗用鹽一
斤調水浸栗令沒經宿漉起㫰乾用竹籃或麤麻布袋
挂背日少通風處日揺動一二次至來春不損不蛀不
壊　─種藝─齊民要術云栗種而不栽栽雖活尋死栗初
熟離苞即於屋内埋濕土中埋湏深弗令凍路逺者以
革囊盛之停三日以上及見風日則不可作種至二月
芽生出而種之芽向上乃生根既生數年不用掌近三
年内每到十月常湏草裹至二月漸解不裹則易至凍
死仍用籬圍之其實方而匾者他日結子豐滿樹髙四
五尺取生子樹枝接之　─製用─以兩栗蘸油兩栗蘸水
置鍋中周圍更排四十七個濕紙搭盖慢火燒候有爆
聲即熟　大栗每個殻底以刀十字畫開底向下逐旋
排鍋中以鹽一撮繞鍋撒下盖定發火候熟取用　選
底平可作對者二枚一枚香油塗濕底一枚白水塗濕
底合作一對置鍋底當中取栗逐旋盖上多亦不妨将
鍋盖嚴燒一飯頃取出俱酥熟且不黏殻　又法入油
紙撚一條炒不用鐡鍋尤妙　栗炒熟搗爛曬乾磨細
每六升新糯米粉四升白沙糖半斤蜜水溲之篩置甑
中隨畫開蒸粉熟為度火炙為糕　栗木作門闗可以
逺盗─増─物類相感志─喫栗子於生芽處咬破些吹氣
一口剝之皮自脫竹葉與栗同食無柤
　　(附/録)石栗
増─南方草木狀─石栗樹與栗同但生於山石罅間花開
三年方結實其殻厚而肉少其味似胡桃仁熟或為羣
鸚鵡至啄食畧盡故彼人多珍貴之出日南
　　(附/録)天師栗
増─益部方物畧記─天師栗(本草云張天師學/道于此所遺故名)生青城山
中他處無有也似栗味美惟獨房為異乆食已風攣
集藻─贊─増─宋宋祁天師栗贊─栗類尤衆此特殊味專蓬
若橡託神以貴
　　榧
原─榧(本草云其木名文木/斐然章采故謂之榧)一名柀子(本草經有彼子唐/本草云彼當從木)
(作/柀)一名赤果一名玉榧(日用本草云土人呼/為赤果一曰玉榧)一名玉山
果生永昌以信州玉山者為佳本地人呼為野杉木大
者連抱髙數仞其木有雄雌雄者花而雌者實其木形
如栢木理似松細軟堪為器用葉似杉冬月開黄圓花
結實如棗核大如橄欖無稜而殻薄黄白色其仁肉白
外有一層黑麤衣小而心實者尤佳一樹可下數十斛
　─増─爾雅翼─柀實去皮殻可生食亦㷶而收之可以經
乆　─本草㑹編─有一種麤榧其木與榧相似但理麤色
赤其子稍肥大頂圓不尖　─新安志─休寧縣産榧子出
黄山者尤佳　─雲南志─榧子出劒川州者良─原─味甘
平澀無毒治五痔去三蟲輕身眀目煮素羮味更甜美
同甘蔗食其滓自軟猪脂炒榧黑皮自脫性熱同鵝肉
食令人上壅生斷節風同菉豆食殺人忌火氣
集藻─五言古詩─原─宋蘇軾送鄭户曹賦席上果得榧子
彼美玉山果粲為金槃實瘴霧脱蠻溪清尊奉佳客客
行何以贈一語當加璧祝君如此果徳膏以自澤驅禳
三彭仇已我心腹疾願君如此木凛凛傲霜雪斵為君
倚几滑淨不容刮物微興不淺此贈毋輕擲
七言古詩─増─宋劉子翬荅人寄榧─老坡文中吼闞聲凛
凛常如對英峙琅然諷詠興凌雲瞠若追攀顙流泚玉
山妙唱乆寂寥可與言詩有我子裁箋逺餉風露新坐
我千尺黄山底初挼𤣥殻出氷霜小嚼清香泛牕几已
輕魏帝眤蒲萄肯許唐賢魁緑李極知入口無正味苦
淡酸甘各矜美不經真識為品題此物初焉幾不齒青
青有用拔蒿萊白粲無酬腐糠粃士懐瓌瑞勿自神邂
逅飛沉同一理子才超然㑹曄然外澤中貞期是似味
果固已驅煩邪味道更湏淪骨髓　─葉適蜂兒榧歌─平
林常榧啖俚蠻玉山之産升金盤其中一樹斷崖立石
乳䕃根多歳寒形嫌蜂兒尚麤率味嫌蜂兒少標律昔
日取急欲髙比今我細論翻下匹世間異物難並兼百
年不許贏栽添餘甘何為滿地澀荔子正復漫天甜浮
雲變化嗟俯仰靈芝醴泉成獨往後來空向玉山求坐
對蜂兒還想像
詩散句─増─宋梅堯臣─榧樹移皆活風霜不變青─晁補
之─博士獨能名玉榧
别録─原─收藏─以盛茶舊磁甕收之經久不壊欲種以二
月下子
　　榛
原─榛(古作亲本草云亲從/辛從木俗作莘者誤)生遼東山谷樹髙丈餘子如
小栗李時珍曰榛樹低小如荆叢生冬末開花如櫟花
成條下垂長二三寸二月生葉如初生櫻桃葉多皺文
而有細齒及尖其實作苞三五相黏一苞一實實如櫟
實上壯下鋭生青熟褐殻厚而堅仁白而圓大如杏仁
亦有皮尖然多空者諺曰十榛九空陸璣詩疏云榛有
兩種一種大小枝葉皮樹皆如栗而子小形如橡子味
亦如栗枝莖可以為燭詩所謂樹之榛栗者也一種髙
丈餘枝葉如水蓼子作胡桃味遼代上黨甚多乆留亦
易油壊種法與栗同味甘平無毒益氣力實腸胃調中
不饑徤行甚驗遼東榛軍行食之當糧榛之為利亦大
矣
彚考─増─詩弼風─山有榛─鄘風─樹之榛栗─曹風─鳲鳩
在桑其子在榛　─小雅─營營青蠅止于榛─大雅─瞻彼
旱麓榛楛濟濟　─禮記曲禮─婦人之贄椇榛脯脩棗栗
註─榛實似栗而小闗中鄜坊正多　─山海經─上申之山
灌題之山潘侯之山下多榛楛　─埤雅─詩曰營營青蠅
止于樊止于棘止于榛者言圃有樊園有棘山有榛明
欲逺而止之彌逺也又曰鳲鳩在桑其子在梅其子在
棘其子在榛者盖先實者梅後實者棘先實者棘後實
者榛故其序如此亦其榛卑小于棘棘卑小于梅詩以
刺之故毎况愈下也　─爾雅翼─說者以榛可為贄為文
事楛可為矢為武事是盖不然夫榛楛皆用之武事説
文榛木也一曰菆也菆盖矢之善者春秋傳所謂致師
者左射以菆是也　女贄用榛者取榛有臻至之義
黄花鎮記─黄花鎮有禮鼠色如鼦而毛淺冬時聚榛實
為糧於穴中作岐穴貯之若倉囷然多至三斗其榛實
皆美好價倍於人所收者山氓多掘取之　─昌平州志
榛出北山黄花鎮者良
集藻─七言絶句─増─明吳寛謝屠公送新榛─七月遼陽已
降霜簪頭落地野榛香三年不到燕山下又喜頻将玉
顆嘗
　　(附/録)胡榛子
増─本草─一名阿月渾子一名無名子生西國諸番
彚考─増─酉陽雜俎─阿月生西國蕃人言與胡榛子同樹
一年榛子二年阿月　─南州記─無名木生嶺南山谷其
實狀如榛子波斯呼為阿月渾子
　　松子
増─本草─松實狀如豬心疊成鱗砌秋老則子長鱗裂惟
遼海及雲南者謂之海松子馬志曰海松子狀如小栗
三角其中仁香美當果食之亦代麻腐食之與中國松
子不同蘓頌曰松歳久則實繁中原雖有小而不及塞
上者佳好也呉瑞曰松子有南松北松華隂松形小殻
薄有香新羅者肉甚香美李時珍曰海松子其樹與中
國松樹同惟五葉一叢者毬内結子大如巴豆而有三
稜一頭尖爾馬志謂似小栗殊失本體　─廣志─千歳老
松子色黄白味似栗可食　─新羅國記─松樹大連抱有
五粒子形如桃仁而稍小皮硬有人取而食之味如胡
桃浸酒療風
彚考─増─神仙傳─趙瞿得癩病重家人送置山中忽見三
神人以松子松栢脂各五升賜之告瞿曰此不但愈病
當長生耳服半可愈愈即弗廢瞿服之未盡病愈身體
強健乃歸家更服之二年顔色轉少肌膚光澤走如飛
鳥在人間三百餘年常如童子顔色入山不知所之
捜神記─偓佺者槐山採藥父也好食松實形體生毛長
七寸兩目盡方能飛行逐走馬以松子遺堯堯不暇服
松者簡松也時受服者皆三百歳　─異苑─漢末宫人小
黄門上墓樹上避兵食松栢實遂不復饑舉體生毛長
尺許魏武聞而收養還食榖齒落頭白　─酉陽雜俎─成
式修竹里私第大堂前有五鬛松兩根大財如椀甲子
年結實味與新羅南詔者不别　─清異録─新羅使者每
來多鬻松子有數等玉角香重堂卷御家長龍牙子惟
玉角香最竒使者亦自珍之
集藻─七言絶句─増─金雷思食松子─千嵓玉粒盡長松半
夜珠璣落雪風休道東游無所得歳寒梁棟滿胸中
詩散句─増─唐杜甫─風落收松子　─薛能─坐石落松子
宋林逋─秋階響松子─司馬光─飯炊松粒細─林逋─雨
敲松子落琴牀
别録─増─物類相感志─凡雜色羊肉入松子則無毒　松
子仁帯皮則不油─東坡雜記─十月以後冬至以前松
實結熟而未落折取并萼收之竹器中懸之風道未熟
則不生過熟則隨風飛去至春初敲取其實以大鐵鎚
入荒茅地中數寸置數粒其中得春雨自生自採實至
種皆以不犯手氣為佳松性至堅悍然始生至脆弱多
畏日與牛羊故湏荒茅地以茅隂障日若白地當雜大
麥數十粒種之賴麥隂乃活湏䕶以棘日使人行視三
五年乃成五年之後乃可洗其下枝使髙七年之後乃
可去其細宻者使大大畧如此
　　核桃
原─核桃一名胡桃一名羌桃(博物志云張騫使西域還/得胡桃種故以胡羌為名)
　─本草─胡桃梵書名播師羅─酉陽雜俎─胡桃仁曰蝦
蟇樹髙丈許春初生葉長三寸兩兩相對三月開花如
栗花穗蒼黄色結實如青桃九月熟時漚爛皮肉取核
内仁為果北方多種之以殻薄仁肥者為佳　─廣志─陳
倉胡桃薄皮多肌隂平胡桃大而皮脆急促則碎　─増
味甘氣熱皮濇仁潤治痰氣喘嗽醋心及厲風諸病今
往往以之下酒則昔人所云食多動風動痰令人惡心
脱鬚睂及同酒多食咯血者妄也或素有痰火積熱者
不宜多食耳大抵㽞皮則消滯去皮則養血潤血微和
鹽食更佳能通命門利三焦益氣養血與破故紙為補
下焦腎命之要藥
彚考─増─外國志─大秦國有棗榛胡桃蓮藕雜果─西京
雜記─上林苑有胡桃出西域　─晉宮閣名─華林園胡桃
八十四株　─荀氏春秋祠制─常設用胡桃　─廣五行記
後蜀李雄玉衡十二年扶風人韓豹為太史令雄卒子
期立以豹為太傅嘗言於期曰臣今老志在田園欲植
胡桃願賜其種期不悟俄而李夀自涪率衆南向襲尅
成都廢期自立　─尚書故實─王内史書帖中有與蜀郡
守朱書求櫻桃來禽日結藤子又曰胡桃種已成矣
學圃餘疏─核桃北果而宜山種吾地絶少然亦可種
文賦散句─増─漢孔融與諸卿書─多惠胡桃深知篤意
原─晉紐滔母答吳國夫人書─胡桃本生西羌外剛樸内
柔甘質似古賢欲以奉貢─増─潘岳閒居賦─三桃表櫻
胡之别
七言律詩─原─宋楊萬里謝送胡桃─三韓萬里半天松方
丈蓬萊東復東珠玉鏁成千歳實氷霜吹落九秋風酒
邊腷膊牙車響座上湏㬰漆櫑空新果新嘗正新暑繡
衣使者念山翁
别録─原─本草─宋洪邁有痰疾因晚對上遣使諭令以胡
桃肉三顆生薑三片卧時嚼服即少飲湯又再嚼如前
數即靜卧如㫖服之旦而痰消𠻳止　溧陽洪輯幼子
病喘醫以危告其妻夜夢大士令服人參胡桃湯試之
喘即定眀日去胡桃皮用之喘復作仍連皮用信宿而
愈盖人參定喘連皮胡桃能斂肺也　─増─素園石譜─孫
漢陽平生好石秋夕夢一冠盖士送三石其一深碧色
紋理如核桃─原─種植─選平日實佳者留樹上弗摘俟
其自落青皮自裂又揀殻光紋淺體重者作種掘地二
三寸入糞一碗鋪片瓦種一枚覆土踏實水澆之冬月
凍裂殻來春自生下用瓦者使無入地直根異日好移
栽也─收藏─便民圖要─以麤布袋盛挂風面處則不膩
收松子亦用此法─増─物類相感志─收胡桃不可焙焙
則油了　胡桃能碎錢
　　　(附/録)山胡桃
原─嶺表録─山胡桃底平如㯽榔皮厚而堅多肉少仁内
殻甚厚湏椎之方破此南方出者殊不見佳
　　　(附/録)蔓胡桃
増─酉陽雜俎─蔓胡桃出南詔大如扁螺兩隔味如胡桃
或言蠻中藤子也
　　　銀杏
原─銀杏─一名白果一名鴨脚子(本草云葉似鴨脚因以/為名宋初始入貢改呼)
(銀杏因其形似杏而/核色白也今名白果)處處皆有以宣城為盛樹髙二三
丈或至連抱可作棟梁葉薄縱理儼如鴨掌面緑背淡
二月開花成簇青白色二更開旋即卸落人罕見之一
枝結子百十狀如小杏經霜乃熟色黄而氣臭爛去肉
取核為果其核兩頭尖中圓大而扁三稜為雄二稜為
雌其仁嫩時緑色乆則黄其樹耐乆肌理白膩術家取
刻符印云能召使鬼神氣味甘微苦平澀無毒生食觧
酒降痰消毒殺蟲熟食温肺益氣定喘𠻳搗汁浣衣去
油膩食多壅氣臚脹昏頓三元延夀書言白果食滿千
顆殺人昔有歳飢以白果代飯食飽者次日皆死小兒
食多昏霍發驚引疳同鰻鱺食患軟風
彚考─増─盧氏雜記─唐鄭光讌飲把酒曰某改令身上取
果子名云膍臍薛保遜還令云脚杏滿座大笑　─原─詩
話總龜─京師舊無鴨脚駙馬都尉李文和自南方來移
植於私第因而著子自後稍稍蕃多不復以南方為貴
　─増─春渚紀聞─元豐間禁中有果名鴨脚子者四大樹
皆合抱其三在翠芳亭之北歳收實至數斛而托地隂
翳無可臨玩之所其一在太清樓之東得地顯曠可以
就賞而未嘗著一實裕陵嘗指而加歎以謂事有不能
適人意者如此戒圃者善視之而已眀年一木遂花而
得實數斛裕陵大悦命宴太清以賞之仍分頒侍從
墨客揮犀─銀杏葉如鴨脚獨窠者不實偶生及叢生者
乃實─原─湧幢小品─浦城縣村中有白果一樹世傳以
為仙人擲樹枝於上其枝垂生每年果熟時不生於枝
節惟於樹身腫成大塊破之可得二三斗多至石餘實
視凡果差小味則同　─増─京口記勝果寺禪堂前銀杏
一株巨甚僧云宋植也　─半塘小志銀杏樹在天王殿
前可泉上人房之側本大五抱藤繞修條鱗次鬛張儼
如龍甲而體無枯瘁當夏有穠隂可庇十乗余題曰龍
樹友人太倉王伯翊讀書寺中愛其婆娑芟除蕪穢而
置欄楯焉　─泰山記五廟前銀杏大者圍三仞火空其
中獨一面不枯其上枝葉蔽芾如新植　─學圃餘疏銀
杏樹有大合抱而不實人言樹有雌雄聞亦有法治之
則生樹長大秋冬葉純黄間楓林中相錯如繡此植圃
中岡上即不實可也　─原─崑山縣志─龔猗汴人殿中侍
御史扈從髙宗南渡道經崑山貞義里折銀杏一株插
地祝曰若此枝得活吾於是居其枝長茂後成大樹繁
枝樛屈臃腫如癭如乳者凡七十餘顆相傳為其子孫
嗣世之數
集藻─文散句─原─元王禎農書─絳囊貢御玉椀薦酒其初
名價豈減于葡萄安石榴哉
五言古詩─原─宋梅堯臣永叔遺李太博家新生鴨脚子
北人見鴨脚南人見胡桃識内不識外疑若橡栗韜鴨
脚類緑李其名因葉髙吾鄉宣城郡每以此為勞種樹
三十年結子防山猱剝核手無膚特置宫省曺今喜生
都下薦酒壓葡萄初聞帝苑夸又復主第褒纍纍誰採
掇玉椀上金鰲金鰲文章宗分贈我已叨豈無異鄉感
感此微物遭一世走塵土鬢顛得霜毛　─増─梅堯臣鴨
脚子─魏帝迷逺圖于吳求鬬鴨乃為呉人料重玩志已
匧江南有嘉樹修聳入天插葉如欄邊跡子剝杏中甲
持之奉漢宫百果不相壓非甘復非酸淡苦衆所狎千
里競齎貢何異貴爭啑　─依韻酬永叔謝予銀杏─去年
我何有鴨脚逺贈人人將比鵝毛貴多不貴珍雖少未
為貴亦以知我貧至交不變舊佳果幸及新窮坑我易
滿分餉猶奉親計料失廣大瑣屑且沉淪何用報珠玉
千里來殷勤─原─歐陽修和聖俞李侯家鴨脚子─鴨脚
生江南名實未相浮絳囊因入貢銀杏貴中州致逺有
餘力好竒自賢侯因令江上根結實夷門陬始摘纔三
四金奩獻凝旒公卿不及識天子百金酬歳乆子漸多
纍纍枝上稠主人名好客贈我比珠投博望昔所徙葡
萄安石榴想其初來時厥價與此侔今已徧中國籬根
及牆頭物性乆雖在人情逐時流誰當記其始後世知
來由是亦史官法豈徒續君謳　─増─歐陽修梅聖俞寄
銀杏─鵝毛贈千里所重以其人鴨脚雖百箇得之誠可
珍予問得之誰詩老逺且貧霜野摘林實京師寄時新
封包雖甚微採掇皆躬親物賤以人貴人賢棄而淪開
緘重嗟惜詩以報殷勤
五言律詩─増─宋梅堯臣鴨脚子─髙林似吳鴨滿樹蹼金
鋪結子繁黄李炮仁瑩翠珠神農本草闕夏禹貢書無
遂壓葡萄貴秋來徧上都
七言律詩─増─明呉寛謝濟之送銀杏─錯落朱提數百枚
洞庭秋色滿盤堆霜餘亂摘連柑子雪裏同煨有芋魁
不用盛囊書後寫料非鑚核意無猜却愁佳惠終難繼
乞與山中幾樹栽
七言絶句─原─宋楊萬里銀杏─深灰淺火畧相遭小苦微
甘韻最髙未必雞頭如鴨脚不妨銀杏伴金桃
詩散句─増─宋梅堯臣百嵗蟠根地䨇隂淨梵居凌雲枝
已密似蹼葉非疎　─張商英─鴨脚半熟色猶青紗囊馳
寄江陵城城中朱門翰林宅清風六月吹簾旌玉纖雪
腕白相照爛銀殻破玻璃眀　─張舜民─何人栽銀杏青
　條數尺間　─原─晁補之─宣城此物常充貢
　别録─増─物類相感志─用蘆菔梗同煮銀杏不苦─原─種
　植湏雌雄同種其樹相望乃結實或雌樹臨水照影亦
　可或於雌樹鑿一孔納雄樹木一塊以泥之亦結子
　移栽春分前後先掘深坑水攪成稀泥然後下栽子掘
　時連土繩縳牢不令散碎則易活　─採摘─熟時以竹篾
　篐樹本擊篾則銀杏自落
　
　
　
　
　
　
　
　
御定佩文齋廣羣芳譜卷五十九
　欽定四庫全書
御定佩文齋廣羣芳譜卷六十
　　果譜
　　　荔支一
　原─荔支一名丹荔一名離支(見上林賦扶南記云此木/結實時枝弱而蔕牢不可)
　(摘取必以刀斧劙/取其枝故以為名)一名飣坐真人樹高數丈自徑尺至
　於合抱形團圞如帷葢葉如冬青緑色蓬蓬四時常茂
　花青白開於二三月狀如橘又若冠之蕤緌五六月結
　實喜䨇狀如初生松毬核如熟蓮子殻有皺紋如羅生
　青熟紅肉淡白如肪玉味甘多汁夏至將中翕然俱赤
　大樹每下子百斛五六月盛熟時彼地皆燕㑹其下雖
　多食亦不傷人覺熱以蜜漿解之或以殻浸水飲亦佳
　初出嶺南及巴中今閩之泉福漳興蜀之嘉蜀渝涪及
　二廣州郡皆有之以閩中為第一蜀次之嶺南為下其
　類有陳紫(出著作郎陳琦家品為第一譜云其樹晚熟/其實廣上而圓下大可徑寸有五分香氣清)
　(逺色澤鮮紫殻薄而平瓤厚而瑩膜如桃花紅核如丁/杳母剝之凝如水晶食之消如絳雪其味之至不可得)
(而名狀也荔攴以甘為味雖百千樹莫有同者過甘與/淡失味之中惟陳紫之於色味香自拔其類此所以為)
(天下第一凡荔支皮膜形色一有類陳紫則已為中品/若夫厚皮尖刺肌理黄色附核而赤食之有查食已而)
(澀雖無酢味/自亦下等矣)大紫(種似陳紫/實大過之)小陳紫(實比陳紫差小又/時有槱核者因而)
(得/名)方紅(徑可二寸色味俱美歳生一二百/顆而已出興化屯田郎中方臻家)宋公荔支(實/如)
(陳紫而小甘/美亦如之)周家紅(初為第一及陳紫/方紅出而此為次)龍牙(長可三四/寸灣曲如)
(爪牙無核/然不常有)游家紫(種出陳紫/實大過之)水荔支(漿多而淡以上/俱出興化軍)藍
家紅(泉州第一出都/官員外藍承家)法石白(出法石院色白/其大次於藍紅)江綠(類陳/紫差)
(大獨香薄而味少/酸以上出泉州)一品紅(於荔支為極品/生在福州堂前)大丁香(殻厚/色紫)
(味微澀出/天慶觀)綠核(頗類冮綠色丹而小荔/支核紫而此核獨綠)將軍荔支(五代/時有)
(此官種之/因以得名)朱柿(色朱如/柿而大)虎皮(色紅絶大繞腹/有青紋類虎皮)牛心(以狀/名之)
(長二寸餘/皮厚肉澀)玳瑁紅(色紅有黒㸃類/玳瑁出城東)硫黄(以色類硫黄故/名以上出福州)
何家紅(出漳州/何氏)圓丁香(丁香荔支皆旁蔕大而尖/銳此獨圎而香味尤勝)十八
娘(色深紅而細長閩王有女行十八好食/此因得名或云物之美少者為十八娘)蕙團(每朶數/十並蔕)
(䨇/垂)釵頭顆(顆紅而小/可施頭髻)珍珠荔支(團白如珠無核/荔支之最小者)粉紅荔
支(荔支/以色)　(紅此/為異)丁香荔支(核小如丁香/亦謂之槱核)蜜荔支(以甘為/名然過)
(於/甘)火山荔支(本出南越四月熟味甘/酸肉薄閩中近年僅有)秋元紅(實時最晚/因以得名)
蚶殻(殻為深渠如瓦/屋焉以狀得名)蒲桃荔支(一穗至二三百顆以/上見蔡襄荔支譜)
增─鄭熊廣中荔支譜─玉英子　燋核　沉香　丁香
紅羅　透骨　䍧牱　僧耆頭　水母子　蒺藜　大
將軍　小將軍　大蠟　小蠟　松子　蛇皮　青荔
支　銀荔支　不意子　火山　野山　五色荔支
徐􁏕荔支譜─一品紅(福州産之極品者/故名生在州堂前)狀元紅(顆極大/味清甘)
(福州産為第一/種在報國寺)駞蹄(長大/甘柔)金椶(上鋭下方/色深黄)栗玉(似金椶/而圎味)
(差/勝)洞中紅(出宿猿/洞故名)星毬紅(枝條生葉葉比他種差厚色/紅而不絳扁者如橘圓者如)
(雞子核皆如丁香亦有/無核者食之甘脆有韻)饅頭(皮麤厚味甘/大如饅頭)磨盤(皮麤厚/味甘大)
(如雞子近/蔕處甚平)金線(實圎刺尖有/金線界其中)鳯池超(實圎/味甘)中冠(亦呼中/觀體圓)
(核小皮光味清/熟時香聞數里)桂林(皮麤厚/味甘)金鐘(形如鐘皮畧麤厚/色如硃砂味甘)勝
畫(皮厚刺尖味甘/肉豊七月熟)鑛玉(皮麤厚味甘/濃實似金鐘)綠珠(一名結綠俗/呼綠荔攴實)
(如山榛無核味最清/熟時實與葉無辨)紅繡鞋(實小而尖形如角黍/核如丁香味極甘美)龍牙
(色紅長二寸許上下俱/方蔡譜所載與此稍異)雞引子(一朶數十枚大小錯出/其大者核小小者無核)
(七月/熟)天柱(樹極/高大)山中冠(實大而圎餘荔將盡/此荔始熟味微酸澀)馬先白(實/類)
(海山其熟最/早味不甚甘)山金鐘(實大/微長)中秋綠(色綠味微酸熟/最後故名中秋)松栢
蕾(皮厚而麤味/澀大如松子)勝江萍(以味甘得名皮光或/呼為勝江陳淨江瓶)滿林香(實/絶)
(類桂林皮微黄味/甘其香倍於衆品)鵝卵(皮光無/刺色紅)蜜丸(味甘肉厚/俗呼肉丸)鵲卵(皮/薄)
(實圎斑如鵲/卵味微酸)白蜜(皮粉紅/甘如蜜)醋甕(色微黄/味酸)將軍㡌(實如松/蕾皮厚)
(肉/澀)雞肝(實扁味甘/色紅無核)牛膽(顆極大一握/僅三四枚)皺玉　郎官紅
游丁香　紫璚　百歩蘭壽香　西紫　黄香　瑞堂
紅　松紅　麝囊紅　黄玉　玉堂紅　延壽紅(實比/狀元)
(紅差大肉/厚核小)綠紗(一名綠羅/袍味甘)青甜　霞墩荔支(實類狀元/紅出霞墩)
蔡宅紅(出蔡君/謨故居)水溜　宋家香(核小/宋公)　(甘傳自/者因名)黄石紅
(出榖城山樹髙三十餘大大可十一二圍/其䕃十畝傳云即君謨譜中宋公樹也)星垂(皮紅實/如鴨卵)
(荔支之最大/者俗呼秤錘)七夕紅　馬家綠　鱉卵(皮紅大如鱉/卵核如米粒)綠
衣郎(皮綠如瓜皮實/如鴨卵味甘澀)黑葉(皮紅比狀元/紅稍大味甘)麻餅(實如黒葉/味甘酸)
椰鐘(顆極大類/興化枰錘)進貢子(其熟最先實/如黑葉味甘)半中　南海　陳
紅　冰團　大緑　小緑　余家緑─鄧慶宷荔支譜
陳紫游紫本為同生方紅周紅未甚區别將軍即為天
柱野種實是椰鐘七夕何異中元黄玉原乎皺玉鱉卵
鵲卵一物異名火山海山均是早熟─原─有緑色蠟色
皆品之竒者本處亦自難得共計三四十種或言姓氏
或言州郡皆識其所出或不言姓氏州郡則福泉興漳
皆有也王敬美曰荔支以狀元香為最然不如長樂勝
畫肉厚而味甘當為種中第一苐乾之不能如狀元香
風味楓亭驛荔支甲天下亡論丹實纍纍而樹亦極婆
娑可愛在漳泉者四五月熟然肉薄味酸能損齒又云
荔支以興化之楓亭驛為最長樂次之性甘微熱止渇
益智健氣病齒及火病人最忌
彚考─增─後漢書南匈奴傳─漢遣單于使令謁者將送賜
綵繒千匹錦四端金十觔大官御食醬及橙橘龍眼荔
支賜單于母及諸閼氏　─原─唐書地理志─戎州貢荔支
煎　─后妃傳─貴妃楊氏嗜荔支必欲生致之乃置騎傳
送走數千里味未變已至京師　─劉崇龜傳─崇龜為清
海軍節度使姻親或干以財率不答但冩荔支圖與之
　─增─唐書南蠻傳─婆賄伽盧國以青甓為圓城周百六
十里有十二門四隅作浮圖民皆居中鉛錫為瓦荔支
為材─宋史地理志─福州貢荔支─原─三輔黄圖─漢武
帝元鼎六年破南越起扶荔宫以植所得竒草異木土
木南北異宜歳時多枯瘁荔支自交趾移植百株於庭
無一生者連年猶移植不息後數歳偶一株稍茂終無
華實帝亦珍惜之一旦萎死守吏坐誅者數十人遂不
復蒔矣其實則歳貢焉　─增─西京雜記─曹元理明筭術
嘗過友人陳廣漢廣漢為之取酒鹿脯數片曰有倉卒
客無倉卒主人元理曰俎上蒸㹠一頭厨中荔支一柈
皆可為設廣漢再拜謝罪自入取之盡日為歡　─原─謝
承後漢書─舊南海獻龍眼荔支十里一置五里一堠和
帝時臨武長汝南唐羌以縣接南海乃上書諫曰臣聞
上不以滋味為徳下不以供膳為功故天子食太牢為
尊不以果實為珍伏見交趾七郡獻生龍眼等鳥驚風
發南州土地惡蟲猛獸不絶于路至於觸犯死亡之害
此二物升殿未必延年益壽帝於是下詔曰逺國珍羞
本以薦奉宗廟茍有傷害豈愛民之本其勑大官勿復
受獻由是遂省焉　─增─吳錄─蒼梧多荔支生山中人家
亦種之　─華陽國志─江州縣有荔支園至熟二千石常
設厨膳命士大夫共㑹樹下食之　─搜神記─冠先生宋
人也釣魚為業居睢水旁百餘年得魚或放或賣或自
食之常冠帶好種荔食其葩實焉　─原─影燈記─天寶中
正月十五夜𤣥宗於常春殿撒閩江紅錦荔支令宫人
拾之　─國史補─楊貴妃生於蜀好食荔支南海所生尤
勝蜀者故每歳飛馳以進然方暑而熟經宿則敗後人
皆不知之　─增國史補─李直方嘗苐果實名以綠李為
首楞棃為副櫻桃為三柑子為四蒲桃為五或薦荔支
曰當舉之首　─杜陽雜編─羅浮先生軒轅集年過數百
而顔色不老宣宗召入内廷因語京師無荳蔲花及荔
支俄頃進二花皆連枝葉各數百鮮明芳潔如纔折下
　─原─開元天寶遺事─明皇令方士以藥傅荔支根得核
小宫人呼為丁香子　─蜀志─唐天寶中取涪州荔支自
子午谷路進入　─增─清異錄─嶺南荔支固不逮閩蜀劉
鋹每年設紅雲宴正紅荔支熟時　閩士赴科臨川人
赴詞㑹京師旗亭各舉鄉産閩士曰我土荔支真壓枝
天子釘坐真人天下安有並駕者撫人不識荔支之未
腊者故盛主楊梅閩士不忿遂成喧競旁有滑稽子徐
為一絶云閩誇玉女含香雪吳美星郎駕火雲草木無
情爭底事青明經對赤㕘軍─寰宇記─戎州僰道縣有
荔支園郡國志云僰住施彜中最賢者古所謂僰僮之
富多以荔支為業園植萬株一樹可收一百五十斛又
有荔支灘　廣州信安縣有連理荔支樹─原─蔡襄荔
支譜─興化軍風俗園池勝處惟種荔支當其熟時雖有
他果不復見省大重陳紫富室大家歳或不嘗雖别品
千計不為滿意陳氏欲採摘必先閉户隔墻入錢度錢
與之得者自以為幸不敢較其直之多少也　福州種
植最多延施原野洪塘水西尤其盛處一家之有至於
萬株城中當州署之北鬱為林麓暑雨初霽晩日照耀
絳囊翠葉鮮明蔽映數里之間焜如星火非名畫之可
傳而精思之可入也觀覽之勝無與為比初著花時商
人計林斷之以立劵若後豐寡商人知之不計美惡悉
為紅鹽水浮陸轉以入京師外至北戎西夏其東南舟
行新羅日本琉球大食之屬莫不愛好重利以酬之故
商人販益廣而鄉人種益多一歳之出不知幾千萬億
而鄉人得飫食者葢鮮以其斷林鬻之也　─增─程氏遺
書─仁宗一日思生荔支有司言已供盡近侍曰有鬻者
請買之上曰不可今買來歳必增上供之數流禍百姓
無窮　─東坡雜記─僕嘗問荔支何所似或曰似龍眼坐
客皆笑其陋荔支實無所似也僕曰荔支似江瑶柱應
者皆憮然　─碧雞漫志─荔支香唐史禮樂志云帝幸驪
山楊貴妃生日命小部張樂長生殿奏新曲未有名㑹
南方進荔支因名曰荔支香脞說云太真妃好食荔支
每歳忠州置急逓上進五日至都天寶四年夏荔支滋
甚比開籠時香滿一室供奉李龜年撰此曲進之宣賜
甚厚楊妃外傳云明皇在驪山命小部音樂於長生殿
奏新曲未有名㑹南海進荔支因名荔支香三說雖小
異要是明皇時曲　─清瑣高議─治平中長沙趙琪作廣
東提刑韶州公宇西軒有荔支數本中夏時荔支方熟
琪將召刺史賞燕一夕荔支皆空皮核滿地琪深訝之
乃開西軒見壁上有詩曰吾儕今日㑹嘉賓滿酌洪鍾
酒數巡遍地狼籍不知曉荔支又是一番新荔支皆積
其下二廣人傳異之　─通志─莆田方慎從字惟之宋景
徳二年進士守嘉州手植荔支於郡圃賦詩有留取清
陰傳子孫之句至大觀中曾孫僖以殿中侍御史持節
按蜀部學嘉父老擁車誦慎從詩為賀前言若劵　─原
容齋隨筆─莆田荔支名品皆出天成雖以其核種之終
與其本不相類宋香之後無宋香所存者孫枝爾陳紫
之後無陳紫過墻則為小陳紫矣筆談謂焦核荔支令
勿生旁枝其核自小里人謂不然此果形狀變態百出
不可以理求或似龍牙或類鳯爪釵頭之可簪綠珠之
旁綴是豈人力所能加哉初方氏有樹結實數千顆欲
重其名以二百顆送蔡忠惠公紿以常歳所産止此公
為目之曰方家紅著之於譜印證其妄自後華實雖極
繁茂逮至成熟所存者未嘗越二百遂成語纖此叚已
載遯齋閑覽中郡士黄處權復志其詳如此─增─夷堅
志─崔倅仕廣州家有乳嫗善為小伎嬉戲一日抱嬰兒
戲門前見有持福荔過前兒欲之不得媼曰我别有計
乃取小盒子置几上旋發視之則滿盒皆荔崔倅聞而
駭異欲窮其術媼笑曰此乃神術官人試觀之拉詣其
家酒坊時坊用大釡煮酒媼跳入其中遂不見矣　─廣
異記福建官譚微之元符末出郊見一園荔支垂熟微
之採食少憇樹下䑃朧中夢至一室美人盛服出迎攜
手而入飲間吟云妾生原在粤閩間六月南州始薦盤
肉嫩色嬌丹鳯髓皮枯稜澀紫雞冠咽殘風味清心渇
嚼破天漿沁齒寒却憶當年妃子笑紅塵一騎過長安
　─老學庵筆記余深罷相居福州第中有荔支初實絶
大而美名曰亮功紅亮功紅者深家御書閣名也靖康
中深謫建昌軍既行荔支不復實明年深歸荔支復如
故乃知世間富貴人皆有陰相之者　宣和中保和殿
下種荔支成實徽廟手摘以賜燕帥王安中且賜以詩
曰保和殿下荔支丹文武衣冠被百蠻思與廷臣同此
味紅塵飛鞚過燕山　予參成都議幕攝事漢嘉一見
荔子熟時凌雲山安樂園皆盛處糾曹何預元立法曹
蔡迨肩吾皆佳士相與同樂薛許昌亦嘗以成都幕府
來攝郡未久罷去故其荔支詩曰歳杪監州曾見樹時
新入座但聞名葢恨不及時也每與二君誦之　張文
昌成都曲云錦江近西煙水綠新雨山頭荔支熟萬里
橋邊多酒家遊人愛向誰家宿此未嘗至成都者也成
都無山亦無荔支蘇黄門詩云蜀中荔支生嘉州其餘
及睂半有不葢睂之彭山縣已無荔支矣况成都乎
北方民家吉凶輙有相禮者謂之白席多鄙俚可笑韓
魏公自樞密歸鄴赴一姻家禮席偶取盤中一荔支欲
㗖之白席遽唱言曰資政喫荔支請衆客同喫魏公憎
其喋喋因置不復取白席者又曰資政惡發也請衆客
放下荔支魏公為一笑惡發猶云怒也　─方輿勝覽─荔
支㕔在戎州倅㕔名曰萬朶紅又一本在尉㕔一樹四
柯西南一柯獨肉厚而味甘　─鶴林玉露─荔支明皇時
一騎紅塵妃子笑者謂瀘戎産也故杜子美有憶向瀘
戎摘荔支之句是時閩品未有聞至今則閩品奇妙香
味皆可僕視瀘戎矣　─三山志─大中祥符二年歳貢荔
支乾六萬顆元豐四年增减價本錢一百七十二緡有
奇歳以銀輸左藏庫三年條次貢物如祥符之數元祐
元年定為常貢數亦如之崇寧四年增一萬三千顆大
觀元年又增三千政和增貢一萬宣和於祥符數外進
八萬三千四百七年損抑貢物減政和之半建炎三年
罷荔支煎大中祥符二年定額一百三十瓶丁香荔支
煎三十瓶元豊三年條次貢物如祥符之數元祐元年
名為常貢崇寧四年定歳貢亦如之建炎三年罷圎荔
支崇寧四年定歳貢一十萬顆大觀元年增一萬宣和
中增十萬六百顆七年减政和歳貢之半建炎三年罷
生荔支紹興初始貢至二十四年罷宣和間以小株結
實者置瓦器中航海至闕下移植宣和殿錫二府宴賞
御製有詩示羣臣時太宰余深有賜比西山藥一丸之
句　─詩話總龜─杜牧華清宫一詩尤膾炙人口據唐紀
明皇以十月幸驪山至春即還宫是未嘗六月在驪山
也荔支盛暑方熟詞意雖美而失事實　─丹鉛總録─漢
武帝破南越建扶荔宫以荔支得名也此荔駢生若十
八娘之類曰扶荔者亦若扶竹扶桑云　左思蜀都賦
旁挺龍目側生荔支故張九齡賦荔支云雖觀上國之
光而被側生之誚杜子美絶句云側生野岸及江蒲不
熟丹宫滿玉壺諱荔支為側生本之左思張九齡然以
時事不欲直道也黄山谷題楊妃病齒云多食側生損
其左車則特好奇爾─原─錦湖埜談─四川某州荔支一
株相傳李唐時物也實甚美太真妃最所鍾愛嘉靖中
一州守伐作梳櫳數百副至今蜀人傳為話柄　梧潯
雜佩─蘇長公在海外有詩云日啖荔支三百顆不妨長
作嶺南人至一歳荔支不熟遂有空寓嶺表之語遐方
珍果為昔賢所愛嗜如此余以初夏至涪偶宴客見盤
中有鮮荔為之色動試嘗之乃酸澀不可入口意謂浪
得名耳忽一日鬱林指揮周宣以急足馳送數百顆色
香味俱絶遂得一飽噉因笑曰可無恨於瘴鄉矣　─增
荔支園紀異─吳人胡百能為李平叔言其族人居姑蘇
有名園當春時縱人遊賞至三月將暮芍藥盛開天氣
清和士女羣集叔偶獨行散歩至園角小亭最居幽處
遥聞其上笑語驩洽就視之見供帳甚齊數黄衣少年
共飲侍女六七人顔色殊艶亟趨避之既去百餘歩竊
意黄衣非士庶所服囘望之已無所覩但得荔支殻十
數枚其大如鵝卵芬香觸鼻袖之以歸見之非世間物
也　瀟瀟齋筆談─延壽紅乃宋狀元徐公鐸所手植者
其樹迄今亭亭獨茂果實豊美非有力者歳不得嘗樹
下有井亦徐公所鑿井中横亘一石其泉左重右輕更
為奇異暑月龍噉樹下及井渫浸荔風味倍增蔡宅之
墟即蔡端明舊里荔樹冠附郭諸處蔡氏宗祠中綠紗
一株歳不多生而色香味殊絶半或無核足稱珍品霞
墩之品本是陳紫今半屬林晉伯園林余羣玉山及西
巖之荔皆移植於楓亭者自謂於斯果有緣佳味不乏
恐五城十二樓中樂或未易誇此也　─千頃齋集─元李
京雲南志士獠以採荔支販賣為業則滇南亦有荔支
也然蚤摘味酸殊不堪嚼余友鄧汝高視滇學時黔國
以餉子道協所嘗啖者或以採荔之枝誤矣　徐氏筆
精─宋福清翁昭文者先儒亢之從子也圃中非時生荔
支其母曰豈有嘉客踵門耶頃之莆田林光朝至因名
為嘉客紅　唐鮑防襄州人天寶末舉進士時明皇詔
馬逓進南海荔支七日七夜達亰師防作雜感詩云五
月荔支初破顔朝離象郡夕函闗雁飛不到桂陽嶺馬
走皆從林邑山是知貴妃所食荔支實出南海已見劉
昫唐書並防詩蔡君謨譜謂愛嗜涪州荔支歳命驛致
羅景綸以為一騎紅塵乃瀘戎之産恐悞矣　─客惠紀
聞─惠州荔支味酸樹亦甚少至東莞漸多漸佳五羊黑
葉諸品遂與閩産伯仲耳─徐􁏕荔支譜─梁蕭惠開云
南方之珍惟荔支矣其味絶美楊梅盧橘亦可投諸藩
溷故東坡詩云南村諸楊北村盧直與荔支為先驅也
　浪齋便錄曰唐世進荔支貢自南方楊妃外傳以貢
自南海杜詩亦云南海及炎方惟張君房以為忠州東
坡以為涪州未得其真近閱涪州圖經及詢土人云涪
州有妃子園荔支故君謨譜曰天寶中妃子尤愛嗜涪
州歳命驛致又曰洛陽取於嶺南長安來於巴蜀此實
錄後人不復置喙矣　秣陵武進士孫稚明其父在日
家巨富養鶴數十隻中一隻飛去七日不歸及歸口銜
鮮荔支一穗共七枚廻翔而下視之皆如新摘孫召賓
客子孫玩賞累日以示識者皆云此東粤荔支非閩種
也然事亦奇異矣稚明為太湖總練親與予言時稚明
已八九嵗亦啖一枚云　─宋珏荔支譜食荔清福三十
三事開花雨時結實風時次第熟雨初過裛露摘䕶持
無偷摘同好至晩凉新月浴罷簪茉莉拈重碧微醉科
頭箕踞佳人剝乳泉浸蜜漿解臨流對鶴樓頭聫騎出
觀名品嘗遍檢譜辨核貯白磁盆懸青筠籠著白苧掛
帳中殻堆苔上膜浮水面色香味全隔竹聞香土人忽
送　又食荔黑業三十四事暴雨妬風偷兒先嘗鳥嘴
啄蜂蟻蛀蔕烈日中摘斷林剝漬糖蜜無清泉㸃茶不
喜食者在數核啖不得飽溪水浸腥醎解魚肉側殻上
有迹醉飽後市販爭價說貴賤惡詠攫博懷蔵主人慳
鄙忌熱勸莫餐色香稍變白曬焙乾不識品核無釀法
松蕾出樹杪如晨星─鄧慶寀荔支譜─蜀中荔支瀘叙
之品為上涪州次之合州又次之涪州徒以妃子園得
名其實不如瀘叙耳　涪州圖經云州至長安有便路
不七日可到昔宋景文作方物畧言荔支生嘉戎等州
以去長安差近疑為楊妃所取葢不知涪有妃子園又
自有便路也按蜀志補云高都山在梁山縣北山中有
古驛路乃天寶貢荔支所經也　─曹蕃荔支譜狀元香
宋元豐間狀元徐鐸所植楓亭薛奕文武兩魁也與鐸
結秦晉因得傳其種而楓亭地宜荔彌山被野所産最
盛楓亭驛荔支遂甲天下　─榕城三山志─烏石山宿猿
洞前舊有荔支樹極佳名曰洞中紅古靈陳㐮贈湛俞
詩云此去蓬萊峯頂月夢魂應到荔支園　─一統志─荔
支軒在閩縣南玊泉寺　─四川志─荔支灘在慶符縣北
二十里崖旁多荔支　合州學士山麓昔有張氏荔支
異本合幹　定誇山在叙州府西百里山坡荔支多屬
廖氏黄庭堅詩廖致平家綠荔支即此山所出　─廣西
志元豐間横州大理丞梁世基宅生連理荔支神宗有
御製詩賜之曰横浦江南岸梁家間世賢一枝連理木
五月荔支天　─原─䕫州府志─萬縣西山上有絶塵龕宋
郡守馬元穎魯有開於山麓修池種蓮栽荔雜果凡數
百本景物清勝為䕫路第一
集藻─狀─增─宋曾鞏福州擬貢荔支狀─右臣竊以禹貢揚
州厥包橘柚錫貢則百果之實列於土貢所從來已久
二帝三王所未嘗易也荔支於百果為殊絶産閩粤者
比巴蜀南海又為殊絶閩粤官舍民廬與僧道士所居
自階庭場圃至於山谷無不列植歳取其實不可勝計
故閩粤荔支食天下其餘被於四夷而其尤殊絶者閩
人著其名至三十餘種然生荔支留五七日輙壞故雖
歳貢皆乾而致之然貢葢為常品相沿已久其尤殊絶
者未嘗以獻葢東漢交趾七郡貢生荔支十里一置五
里一候晝夜馳走有毒蠱猛獸之害而唐天寶之間亦
自巴蜀驛致實開侈心當陛下之時方以恭儉寡欲為
天下先固不可得而議及於此也至於歳貢既乾而致
之然顧常品其尤殊絶者則抑於下土使田夫野臾徃
徃屬厭而大官不得獻之於陛下陛下不得獻之於宗
廟兩宫使勞人費財如此可也葢荔支尤殊絶者固不
可多致若每種歳貢數百或至千數每州不過用三五
歩卒使之日行兩驛固不為勤且煩非有勞人費財之
患而修貢者不知及此此臣之所未諭也又荔支成實
在六七月間雖乾而致之然新者於其甘滋猶未盡失
至於經歳則所存者特其滓苴而已而每歳貢入常至
冬春夫蠻夷異類贄其方物皆知用其土産之良而不
敢慢今邦域之内守藩之臣効其貢職而曾不知出此
此臣之所以不敢安也故臣常欲至荔支成實約旁近
州各擇其尤殊絶列於名品者差其多少以時上進其
領於有司備燕賜之用者自如故事葢建安貢茶自蔡
襄易以小團而茶之絶特者始得獻之天子今荔支復
得貢其尤者則閩粤之産選擇而充庭實者始備所以
致臣之恭於其貢職此臣之官守也
啟─增─齊孔稚珪謝賜生荔支啟─綠葉雲舒朱實星映離
離昔聞曄曄今覩信西岻之佳珍諒東鄙之未識角昴
興而靈華敷大火中而朱實繁灼灼丹華吐日離離繁
星著天
序─原─唐白居易荔支圖序─荔支生巴峽間樹影團團如
帷葢葉如桂冬青花如橘春榮實如丹夏熟朶如葡萄
核如枇杷殻如紅繒膜如紫綃瓤肉瑩白如冰雪漿液
甘酸如醴酪大畧如彼其實過之若離本枝一日而色
變二日而香變三日而味變四五日外色香味盡去矣
元和十五年夏南賓守樂天命工吏圖而書之葢為不
識者與識而不及一二三日者云　─宋蔡襄荔支譜序
荔支之於天下惟閩粤南粤巴蜀有之漢初南粤王尉
佗以之備方物於是始通中國司馬相如賦上林云荅
遝離支葢夸言之無有是也東京交趾七郡貢生荔支
十里一置五里一堠晝夜奔騰有毒蟲猛獸之害臨武
長唐羌上書言狀和帝詔大官省之魏文帝有西域蒲
桃之比世譏其繆論豈當時南北斷隔所擬出於傳聞
耶唐天寶中妃子尤愛嗜涪州歳命驛致時之詞人多
所稱詠張九齡賦之以託意白居易刺忠州既形於詩
又圖而序之雖髣髴顔色而甘滋之勝莫能著也洛陽
取於嶺南長安來於巴蜀雖曰鮮獻而傳置之速腐爛
之餘色香味之存者亡幾矣是生荔支中國未始見之
也九齡居易雖見新實騐今之廣南州郡與䕫梓之間
所出大率早熟肌肉薄而味甘酸其精好者僅比東閩
之下等是二人者亦未始遇夫真荔支也閩中惟四郡
有之福州最多而興化軍最為奇特泉漳時亦知名列
品雖高而寂寥無紀將尤異之物昔所未有乎葢亦有
之而未始遇乎人也予家莆陽再臨泉福二郡十年徃
還道由鄉國每得其尤者命一冩生萃集既多因而題
目以為倡始夫以一木之實生於海瀕巖險之逺而能
名徹上亰重於當世是亦有足貴者其於果品卓然第
一然性畏高寒不堪移植而又道里遼絶曾不得班盧
橘江橙之右少發光彩此所以為之歎惜而不可不述
也　─增─明徐􁏕荔支譜序─荔支自宋蔡忠惠公譜錄而
其名益著世代既遐種類日夥騷人韻士題品漸廣然
散逸不收則子墨之失職而山林之曠典也維時朱夏
側生斯出名題於西川貢珍於南海吾閩所産實冠彼
都可謂盧橘慚香楊梅避色者矣爰倣蔡書别搆兹譜
狀四郡品目之殊陳生植制用之法旁羅事實雜采詠
題品則專取吾閩事則兼收廣蜀物匪舊存品惟今疏
深愧聞見未殫筆札荒謬博雅君子將厪掛漏之譏予
小子其何敢辭焉─屠本畯荔支譜序─荔支者閩廣巴
蜀之佳果也實號珍腴樹稱長壽色味不一品類繁滋
虞夏商周既不錫於禹貢曾何圖於王㑹豈非生絶徼
者難以充君之庖也自尉佗備物相如作賦以來貢盛
於漢帝而交趾置堠名傳於唐妃而涪州遣騎其後紅
鹽白曬紛馳於趙宋矣明興一切報罷俾英英仙品逺
跡廟廊之中灼灼靈根偃息瘴蠻之地人固有之物亦
宜然本畯年在孩提從先公總憲嶺南知食而不知味
年在稚齒從先公左轄閩中知味而不知品今年逾知
非每覽君謨子固之書輙動三山九漈之想萬厯乙未
移貳閩鹺越明年時惟朱明届節丹枝離柯翠幄舒張
見絳苞之錯落瓊瓤剖迸訝甘液之旁唐齒頰浮香睂
宇競爽矣古今人啖之不足故歌詠之歌詠之不足故
從而譜之於是宋蔡君謨開美於前明徐興公抉奇於
後色香味品悉爾無遺生植採製粲然大備使食者可
執品以按圖閱者可披圖而索品矣自蔡公所傳名存
於今十而三四徐生所增奇名異品十而六七將五百
年間僅二譜焉摛藻固難考索未易其不然歟伊余不
慧飽啖是宜客有談楊梅勝於荔支者又有談龍眼可
稱伯仲者不慧初啖謂客言為然逓嘗乃知耳食非真
身歴為信勒斯荔譜成一家言　─黄履庚荔支譜序自
宋蔡君謨纂荔支譜牒迄今五百餘年閩品號為奇絶
古今詞人徃徃注頰而侈譚之晉安徐興公先生更取
蔡譜而廣之其攟摭富其蒐羅博其詞米陸離予取而
讀之覺流膾吻齒間液津津不能止何必箕踞樹下啖
三百顆也甬東屠田叔使君來為吾閩農府丞稍為考
訂蔡徐通譜授梓焉余從使君署中手擘輕紅因戲語
使君閩故以此姬重此姬藉興公寸管殊沾沾而生氣
黄郎且檄南宫御女呼十八娘來玉珮珊珊將毋以十
二峯之夢酬興公耶使君笑而頷之余獨怪靈均以騷
經抒鬱瑶華佳卉舉綴穎端荔支抑何寥寥耶葢南天
獨擅造物者巧閟之以待千載剖抉譜而行之皆吾閩
後先諸君子也通譜行為絳衣之稗官為端明之藎臣
為南部之勝事矣─曹蕃荔支譜序─閩中果實推荔支
為第一即巴蜀所産能挾一騎紅塵博妃子笑者亦未
得與之雁行自蔡君謨學士著譜聲價頓起時運逓遷
種植繁衍品格變幻月盛日新閩人士爭哆口而艶談
之即永嘉之柑洞庭之楊梅宣州之栗燕地之蘋婆果
似俱為荔支壓倒曾不敢與為伍余驟聞其說竊竊致
疑遂於今歳暮春之初馳入閩中謂閩人士不佞素惡
負虚聲者此來將為荔支定品乃閩人士之言曰閩八
郡延建汀邵地屬高寒時降霜霰不堪樹藝漳不及泉
泉不及福興君請自試之余遂棲遲於二郡間泛蒲觴
渡鵲橋踰兩月矣饔飱稍歇無非咀嚼此果津津乎其
有味不敢妄肆譏彈而品遂定一日閩人士造余邸而
問曰聞君日啖三百顆曾與荔支評月旦乎余笑曰余
今廼知閩人之譽言非誇也綠葉蓬蓬團團如葢扶疎
插天赫曦若避吾爱其樹纍纍丹實槎頭掛星晴光掩
映照耀林藪吾愛其色絳囊乍剖蠙珠初薦瓊漿玉液
絶勝醍醐吾愛其味濕帶露華寒凝絳雪薫風暗度疑
對檀郎吾愛其香幸白長慶之叙事傳神張曲江之賦
語如畫此果已蒙九錫産類實非八閩唯端明蔡學士
興化軍人也生長於扶荔之鄉聞見既真殿最不爽一
經品題遂爾增價但今據譜牒中所載三十二品而索
之陳紫江綠尠矣即彼稱中駟十亦不得二三豈其名
號之鼎新抑或今昔之異態余如未及大嚼而漫曰某
佳某佳幾於耳食恐㝢内爭嘲吳人廼為閩人左袒致
楊家果减色余滋愧矣遂僅舉曾嘗試其風味者二十
餘種自稱荔支小乘云─宋珏荔支譜序─荔支之於果
仙也佛也實無一物得擬者江瑶柱河豚魚既非其倫
塞蒲桃楊家果不堪作奴矣歐陽永叔比之牡丹亦觀
塲之見耳譬於月以為鈎為鏡為珪皆第二月非月體
也蔡君謨亦云其味之至不可得而狀也夫不可得而
狀乃深於荔支者矣荔支之在天下以閩四郡為最四
郡以興化為最興化又以楓亭為最此人所知者也然
不盡然黑葉之入釀未可以粤産輕之莆城外若東埔
若霞墩實有可鄒莒視楓亭者人不辨耳余生於莆既
幸與此果遇且天賦噉量能日噉一二千顆值熟時自
初盛至中晩腹中無慮藏十餘萬而喜别品喜撿譜始
以泉浸繼以漿解磁盆筠籠一物不具則寧不噉蘇子
瞻云日啖荔支三百顆不妨長作嶺南人又曰我生渉
世本為口南來萬里真良圖語雖激亦有味乎言也况
余每歳婆娑樹下有十餘萬在腹中又何嫌蠖屈海陬
也哉既私喜於荔癖獨擅果然之餘不能自秘自蔡譜
及徐氏譜外别著食譜三百餘條未遑詮次適道協以
新刻見示因俾之以廣同好亦玉照堂梅品遺意也
鄧慶寀荔支通譜序─荔支一物種類實繁君謨摘辭簡
古列品明備興公採集羣書爭奇扼勝合此二譜誠難
贅言不揣末學輙為蛇足者亦有說焉一以君謨墨本
與印本之頗異也二以各郡聲稱之不一也三以興公
蒐採之未盡也四以詩家錫名之未安也五以嶺南品
第之當定也六以古人比擬之實逺也七以畫手冩生
之失真也輙抒所聞聊為博笑其佐議未敢鍼徐砭蔡
若集録或可歩王踵張云爾─林古度荔支通譜序─荔
支一果有天地以來則有之乃至漢唐宋諸名賢始以
賦詠譜録表著其名品可見物之遭遇亦自有時也我
明徐興公繼蔡忠惠譜宋比玉曹介人復為小譜今鄧
道協又合吳啟信為通譜荔支可謂有知已矣夫一果
而能名實相稱使千載後人人爭為表著若此豈無故
哉即楊貴妃一婦人女子偶甘是物而名為之益彰自
唐以後之譜荔者賦詠荔者又莫不借貴妃以為故實
道協通譜尤以漢唐宋明人詞賦詩文為侈觀覽予得
佐其摭採評訂之勤即戔戔賦詠亦獲附明人作者之
末抑何厚幸因歎士人之知遇何異荔子遭逢苐患實
不副名耳士之才華人品茍能如荔之色香味俱佳未
有不若相如之逢狗監也倘樹名於外而鮮實於内徒
與草木同腐朽而已不深媿此木實乎因序荔譜而並
以務實為自勉焉
說─増─明周宣荔陰說─昔嘗讀蒙泉翁論著曰荔支流品
僅可與北之蒲萄比南人不以為然葢䕶短也噫翁之
意微矣夫荔為果以實重陰不與焉紅繒紫綃龍牙鳯
爪之夸詡先後篇牘雖東坡老人於流離遷謫之際猶
以日啖三百顆為言若不知其詞之饞焉噫美則美矣
亦南方植物之珍耳一騎紅塵千載而下非但人病之
荔亦自病之矣翁莆守也安知其意不出於此哉長柯
密葉敷蔭席地日交之而翠陰成月交之而金影碎風
雪交之不疎不凋荔之陰葢與徂之松建之榕吳楚之
豫章同徳而比義者也北人不及知南人有之而不必
　盡知也
　
　
　
　
　
　
　
　
　
　
　
　
　
　
御定佩文齋廣羣芳譜卷六十
　欽定四庫全書
御定佩文齋廣羣芳譜卷六十一
　　　果譜
　　　　荔支二
　集藻─傳─増─明王褒洪離傳─洪離字成林蜀人也鼻祖側
　生顯於漢厥後種落散處閩中為盛離生而形狀特異
　鵠首鶴頂牛心虎皮為人華而實確而質内含章美津
　津可尚以故識與不識咸稱譽之唐天寶間天子聞其
　名采而致之使者冠蓋交於道猶慮其來之緩也特設
　驛傳以迎焉既至同盆成子虚水侯上謁時盛暑上坐
　沉香亭趣而入上笑曰聞卿名有年矣卿來能啓沃朕
　心乎離從容稽首曰臣逺方賤士也自謂深根固蔕山
　林間足矣叨以先容獲薦左右然臣起遐陬酸寒鄙陋
　恐見罪不敢忝居喉舌之位上撫之再四曰名不虚也
　特命釋褐肌膚潔白上曰玉色英英照人中何物也離
　俯首對曰特一赤心報陛下耳上大恱錫爵紅陽侯奉
朝請賜予數召對無虚日後宫貴人邀而食之開懷欵
㑹適其意而後已久之執法大臣謂離弗能裨益治體
何徃來屑屑不憚煩也請罷之上用其言由是疏焉後
終於蜀孫枝入閩奕葉繁衍遂為巨族有一派居嶺南
皆未若閩之大著耳─謝肇淛江妃傳─江妃者唐𤣥宗
皇帝侍妃也小名綠玉其先世家於南越漢武帝時有
側生女隨尉佗入貢帝見其美愛幸之為築離官居歳
餘無子寵衰聞陳夫人以相如賦復幸亦奉金千鎰求
相如作賦賦上不見省卒幽長門中然家世産好女子
和帝時詔歳貢采女以備掖庭後用唐羌言罷之妃以
開元中生母方姙時夢繁星纍纍從天下已取吞之覺
而命筮得離之頤曰銜珠黄鵠生芻一束去其國三歳
不復是女也而艶必大其宗果以季夏之望生妃及長
有殊色肌理膩白如玊無少疵靨體有異香好製紅繒
為襦蹙縠若粟裼以碧衫豐膚内映益增其妍然常自
匿翠幄中市里罕見其面時貴妃楊氏寵冠椒房而妃
有姊采蘋先入宫得侍帝從容言其女弟鮮姣欲以傾
貴妃帝聞心動而先是左丞相張九齡又盛稱妃之美
不容口遂遣中使乘傳遽召妃促者絡繹於道以天寶
五載六月下旬得幸於華清宫帝大恱制曰朕味道渇
賢采華茹實博羅筐筥之媛以佐蘋藻之馨盖有年矣
才人江氏徳惟邁種姿擅凝脂國色天香沁吳宫之芬
水冰心雪質奪漢掌之金莖今遣大將軍髙力士持節
冊封淑妃位貴妃次於戲玉食萬方予豈有愛於喉舌
小星三五爾益自固其衾裯食哉以時無廢朕命自是
寵遇日隆每食未嘗不侍側然妃小有智數時時以甘
言自媚於貴妃浸入肺腑得其驩心貴妃不嫉也一日
上與貴妃坐沉香亭擁妃於側時方盛暑上有消渇疾
道士羅公逺以術致江陵柑百顆西凉州進葡萄數百
斛上謂左右曰爭如我江家並蔕瓊漿風味乎然妃終
逼於貴妃不自安常以顔色非故求自疎逺每歳僅一
再見上上嬖益渥併賜采蘋號梅妃寵與貴妃埓三人
各自矜其色宫人或微問帝帝曰江家妃神仙中人也
楊梅尚不堪作奴貴妃采蘋聞之大怒以事捃摭妃暴
烈日中又加炮烙曰使老嫗黧面聞者傷之後左拾遺
杜甫紫微舍人杜牧忠州刺史白居易皆有詩弔妃妃
既敗竄其族於閩廣間然子孫猶美麗稱江家種以比
昭君村云　─徐熥綘嚢生傳─綘囊生者名丹别字太白
其先祝融氏以火徳王都南離子孫纍纍散處閩越南
粤巴蜀間遂以離為姓生其苖裔也生少有異質顔如
渥丹肌肉豐瑩性復甘美雖中若刻核而外多模稜未
嘗有所譏刺人有督過生者任其指摘生但赬然垂首
而已與人交一膜之内洞見肺腑故見者莫不津津漢
初時天子求海國異才南粤王尉佗以生入貢十里一
置五里一堠得達亰師武帝獵於上林問生於司馬相
如相如曰其才在盧郎楊子間甚稱上㫖相如故蜀産
雅習生乃以盧楊並稱時論屈之元鼎六年帝建離宫
處生其中生素長南方北地苦寒雖沾渥恩顔色枮瘁
一旦以計自脫守吏坐誅者數十人生每歳朝亰師所
過有司供具甚費臨武長唐羌謂生縻濫廪禄無益於
大官請罷之上可其奏生既落職遂學玉液還丹之術
衣朱衣肘後常繫絳囊貯金莖露徃來於七閩兩廣䕫
梓之地人皆稱為絳囊生云唐天寶中楊貴妃聞其名
欲致之時生方結廬於蜀之涪州許擁傳上謁生以一
騎馳至顔色自若妃召見沉香亭賜緋一襲丞相曲江
張九齡作賦贈生名益顯其後車駕幸蜀生亦遁去襄
陽人杜甫避難蜀中其所吟詠多及生元和中太傅白
居易出守南賓時與生為臭味交以生美容止命工史
繪像為詩贊之未嘗一惜齒牙生族類既繁而閩中尤
盛宋端明殿學士蔡襄為作譜牒叙其本枝奕葉甚詳
南豐曾鞏知福州為修實録以為有邁種之徳有側生
女弟十八娘者容色殊絶與閩王審知少女以紅妝相
艶貎與生肖生晩得道常挾黄頭奴號旁挺者先後婆
娑於林藪間其後大丹既成遺棄軀殻尸解以去不知
所終太史公曰余讀列仙傳及仙人本草皆稱生能蠲
渴補髓有功於人非虚語也黄巢之亂幾膏斧鑕以老
媼抱泣卒全其天年幸矣端明迄今五百餘載譜牒缺
畧然子孫在閩中以朱紫起家者不可勝數語曰桃李
不言下自成蹊吾於生亦云　─黄履康十八娘傳─十八
娘者開元帝侍兒也姓支名絳玉字曰麗華行十八吾
郡人其先若木氏之苖裔子孫散處閩中其居嶺南若
交州若瀘戎又其别支也春秋不甚顯漢時族始有聞
祖曰丹嘗佐漢國東海後又以丹為氏永元中有從交
州聘入宫者以臨武長唐羌言而止傳至唐開元間族
益茂其母綠陰氏夢繁星離離墜於懷卜云當得女而
麗至夏季姬生膚如冰玊色深紅而體微細長喜著絳
羅襦内禓以輕紅絺袷懸水晶環光如瑩當𤣥宗時楊
太真與江采蘋并寵擅掖庭一日采蘋侍從容言妾里
中十八娘者色麗甚帝心動而太真亦雅艶慕之置騎
傳勅中使趣召姬日行千餘里姬去家久心揺揺如懸
旌貎亦稍减前而風態猶存姬至帝方擁太真觀蓮太
液池即召見光采襲人以水晶盤貯水命姬捧進色與
水晶相掩映帝與太真置膝上撫弄移時顧姬笑曰如
此風韻不傾城耶姬口極甘善媚人太真妒諸姬侍莫
敢進獨與姬歡無厭紫薇舍人聞而嘲之世所傳一騎
紅塵妃子笑者指姬也宋端明學士蔡君謨姬里中人
為姬家著譜私諡姬為絳衣仙子姬姊姪十有二而宋
香者陳紫者江緑者皆以色澤著又有居火齊山者為
人寒酸其風韻不及姬逺甚外史氏檢唐書野記得姬
事呼毛頴生載之
記─增─明曹學佺石倉園荔支閣記─荔支閣介於䨇樹樹
因有垣繚之而枝葉扶疎特出垣外作虯龍勢競舞而
飲水閣去其梯借徑於菴之别室以梯以橋皆因於樹
樹有欹側處人行蹲而避之坐露臺如在綠幄中荔子
熟時朱實離離可掇而食不煩假手於攀摘矣　─謝杰
荔支名記─荔支者果之牡丹也牡丹盛洛下洛人士珍
而譜之荔獨盛閩譜可閩士闕哉鶉火之次炎歊載颺
滄澥寥廓丹蕤在望寤寐耿耿懐之好音其詞曰荔有
赬而艶瑩而腴甘潤軟香得一可勝百者狀元紅也團
若臍簇若稜錦膚而蜜腹百二什二稱東西秦者勝畫
也色澤匪殊風格微減並驅中原二乘先登而肩隨者
中觀也石中棘表其脰肩肩然神漿雋穎敻爾逸羣别
格甄奇不緣貎勝者桂林也砂神玉理既癯且修跂予
望之矯若蒲牢在簴者金鐘也蛾睂淡横素馨清婉丹
鉛深謝故增妍憐者滿林香也深碧淺紫獨兼二妙風
韻彌嘉邈焉寡儔者勝江陳也海山先而酢山枝纖而
遲比之羣玉瞠乎後塵苐鵲蛋蜜香歳寒獨秀海山先
芳開我後人搜奇君子是之取爾彼碌碌餘子者何以
稱焉嗟乎元紅勝畫湼槃之宗色相逓興咸得正果山
枝小乘猶𨽻法門海山無奇實沿衣鉢譜而次之儷於
花王非過也
尺牘─増─宋蔡襄與七哥制幹─熱甚不審尊體起居何如
園中荔子新熟分奉四百枚今歳楓亭熟皆晩候有佳
品當特獻耳　─送荔支與昭文相公─襄再拜宿來伏惟
台候起居萬福閩中荔支唯陳家紫號為第一輙獻左
右以伸野芹之誠幸賜收納謹奉手狀上聞不宣　─歐
陽修與蔡端明─遂爾大暄不審氣體何似前日瞻企荔
支圖已令崔慤傳寫自是一叚佳事　─蘇軾與歐陽知
晦─今歳荔子不熟土産早者既酸且少而增城晩者絶
不至方有空寓嶺表之歎忽信使至坐有五客人食百
枚飽外又以歸遺皆云其香如陳家紫但差小耳二廣
未有此異哉異哉又使人健行八百枚無一損者此尤
異也　─黄庭堅答安撫王補之─寄餘甘荔子極荷逺意
之重荔子雖肉薄甘味亦勝黔中細事㥵髙明辱垂意
周旋曷勝愧感　─再答王補之─某所作荔支湯擘生荔
支肉别貯其自然汁以水解白沙蜜漸入和合令味相
得即并荔支肉上火煑減半以瓷合貯之計客數人一
勺又令入湯小半盞煎沸用紗囊盛龍腦先撲熱盞乃
注湯謾錄上　─與曹使君伯達─某再拜啓伏承手誨分
惠荔子色香動人眼鼻誠與山煙溪露俱來乃知䕫峽
荔支已勝嶺南珍重眷與之意無以為喻─明王穉登
答王侍御懋復─用昭誇荔子之美甚盛欲以楊梅敵之
乃施使君書云吳兒但解噉朱櫻不太夏蟲我乎一騎
紅塵何足驕異時僕得就公案頭日啖三百顆當决楚
漢雌雄矣　─答施觀察─荔子之惠太夥召客噉之皆為
楊梅左袒詹録君稍誇樹下時風味差勝然大要不相
河漢如公云櫻桃者安敢當是欲射干而類芷耶　─鄧
慶寀與黄海鶴─徐譜謂常選鮮紅者於竹林中擇巨竹
鑿開一竅置荔子節中仍以竹籜裹泥固封其隙藉竹
生氣滋潤可藏至冬春色香不變此語頗異閩中不乏
好事未嘗見有鮮果至春時也記得阮堅之司理閩日
令人以棕包郡庭荔子至冬開視則已枯落作臭夫物
至熟時則已蔕落安得久視况此至貴之物能以人力
奪之耶徐譜神其說更啓後世之惑　─徐􁏕與鄧道協
足下謂僕藏生荔支於巨竹中神其說啓後世之惑此
非僕之臆說也三山元宵最盛而神廟中各出珍奇生
荔留至春時徃徃目擊之家兄元夕詞有云閩山廟裏
賽靈神水陸珍羞滿案陳最愛鮮紅盤上果荔支如錦
色猶新此一證也足下居與閩山最近試詢之鄉長老
則知吾言之不誣矣
題跋增宋歐陽修書荔支譜後善為物理之論者曰天
地任物之自然物生有常理斯之謂至神圎方刻畫不
以智造而力給然千狀萬態各極其巧以成其形可謂
任之自然矣而其醜好精麤壽夭多少皆有常分不有
尸之孰為之限數由是言之又若有為之者是皆不可
詰於有無之間故謂之神也牡丹花之絶而無甘實荔
支果之絶而非名花昔樂天有感於二物矣是孰尸其
賦予邪然斯二者惟不兼萬物之美故各得極其精此
於造化不可知而推之至理宜如此也予少遊洛陽花
之盛處也因為牡丹作記君謨閩人也故能識荔支而
譜之因念昔人嘗有感於二物而吾二人者適各得其
一之詳故聊書其所以然而以附君謨譜之末　─元張
師䕫題荔支圖後─至正癸卯燕㑹於宋氏之庭庭有古
荔樹擅名宋香者世傳舊屬王氏黄巢兵過欲斧薪之
王媼抱樹號泣賊憫之斫樹一斧而止荔子迄今核有
斧痕蔡端明亦譜其畧時之相去五百餘年樹益向榮
根本蟠踞層陰蔽顧㕘政公移席其下慷慨懷古酹以
巵酒俾予摹寫詠歌之以紀良集　─明林環題荔支圖
後─莆中名産稱荔支為殊品而荔支之尤者惟陳紫宋
香為特盛蔡公譜乘謂陳紫種出宋氏則宋香較之陳
紫又其尤也樹距作譜時已三百䙫迄今又不知幾代
洪武間相繼奪於戎衞之官宋子孫不克復者二十餘
載迨永樂初年始返業於宋宋君文用者驟復而喜已
又戚然懼其復失也一日持蔡端明墨蹟及張氏師䕫
所作畫圖來徴記於余永樂乙未嘉平月書
雜著─增─明徐􁏕紅雲社約清異錄云劉鋹每年於荔支
熟時設紅雲宴余恒想其風致吾閩荔子甲於嶺南巴
蜀今歳雨暘時若荔子花頭甚繁樹梢結果纍纍欲紅
自夏至以及中秋隨早晩有佳品今約諸君餐荔支㑹
善啖者許入不喜食者請毋相溷先定勝地名品以告
同志平逺臺法雲寺白蜜二樹異品也必先半月向主
僧買其樹熟時徃食本宗上人主之西禪中冠甲於城
内外馬恭敏賜𦵏之所極繁極美馬季聲主之尚榦滿
林香香倍衆品唯林氏有三五樹非至親徃求不得入
城陳伯孺所居與林氏至近伯孺主之磨盤大如雞子
高景倩東山别業有此種今歳生尤繁盛景倩主之鳯
岡中冠為福州第一品必至其地始得選食但路隔一
水非舟楫莫至謝在杭主之勝畫出長樂六都更有一
種雞引子亦出六都同時而出在杭長樂産也再主之
綠玉齋前新植一株楓亭種也今歳結實不甚多食畢
足以他品余主之楓亭荔子名甲天下核小香濃一日
一夜可達㑹城色香味未變周喬卿莆人也主之桂林
一種味極甘美凌晨皆於萬壽橋貨鬻間有挑入城者
吳元化鄭孟麟主之㑹只七八人太多則語喧荔約二
千顆太少則不飽㑹設清酒白飯苦茗及肴核數器而
已不得沉湎濫觴混淆腸胃每㑹必覓清凉之地分題
賦詩盡一日之遊願同志者守之─謝肇淛紅雲續約
余自壬辰離閩丙午始返十有五年未獲噉故園荔子
每一思之常津津齒咽間也迨丁未夏無荔即有一二
僅慰足音未能果腹越歳戊申荔始大有年而社中諸
子鱗次比集因思晉安此品甲於宇内幸而生長其地
又幸而十七載始逢其熟也河清難俟髪且種種明年
之馬首北矣可虛此日月乎於是社中諸子唱為餐荔
㑹而不佞復條所未盡者如左以與同志者共守焉一
初出市則新香可愛勿嫌味酸勿憚價貴當集同志一
噉以開勝㑹之端一正滿市則光景難虚勿畏性熱勿
憚㑹頻當連數日共噉以極行樂之趣一將罷市則殘
紅可惜勿厭冷落勿憚搜尋當倒筐筥盡噉以成美事
之終一譜志記載甚多㑹城種類有限沿街擔負皆園
林採拾之餘村落家藏多耳目罕見之種跬歩所限終
無染指之期一品未收已有遺珠之嘆凡我同志幸悉
鄙懐或奇植異名傳乘弗載或家傳手蒔羔鴈所遺毋
綸逺近各採數顆以廣異聞兼闡幽鬱─宋珏雜紀─余
刻荔支食譜成即治越裝三月十五日也親朋相送北
郭指荔子丹為歸期與妻孥别亦曰墻東一樹留以待
我若東埔陳紫二樹余每嵗得飽噉者陳六郎書至謂
子未歸吾東西樹不摘也無端留滯柘浦至六月既望
舟始泊姑蔑城下先一日為寶陀大士現辰莆俗家有
荔樹者届辰盡摘供養即在村落亦必滿擔入城雖霞
墩楓亭東埔諸名品未盡熟然供養之餘因而飽噉者
蓋多至廿日外諸名種次第堪摘過此則松蕾出千樹
如晨星矣是一年得噉荔子者自五月晦前後造七月
初旬僅可四十日耳無端客姑蔑復十餘日翹首故園
數樹如白榆之在天上每與同行翁君譚及輙夜分不
能寐翁曰休矣如此說食還能飽否明日傳其語於孫
不伐不伐新都人問荔支之狀何若余曰難言也子不
讀君謨譜乎亦曰殻薄而平瓤厚而瑩剖之凝如水晶
食之消如絳雪又曰暑雨初霽晩日照耀緑葉絳嚢鮮
明掩映數里之間焜如星火非名畫之可得而精思之
可述然居易常為之圖君謨亦令崔殻寫生無已吾亦
貎陳紫宋香以示君於是舟中無事東坡所謂指如懸
搥者每畫一枚孫生拍掌大叱以為奇翁亦從傍嘆贊
云咄咄逼真余笑謂翁如此饑看亦復飽人耶於是且
寫且畫共得四十五枚色澤膚理與生無别但不能有
香味耳因憶壬寅夏日客建州僧舍亦不得歸噉荔支
偶見新安程孟陽墨寫荔支間以素馨數朶一面書殷
司馬坐上飲荔支酒歌畫雖不類而歌奇古有韻堪為
荔酒傳神且能以素馨相掩映此其人豈尋常也哉予
憐其意口占一歌附方求仲徃今七年矣不知此扇已
達孟陽及孟陽見歌以為何如也今既寫圖并録雜詩
於左庶幾歸見親朋妻孥藉以解嘲或張之東埔樹下
與六郎快讀一過不至移文相誚爾─荔社約─生閩海
者未必皆見此果得見此果熟時得噉噉又得飽飽又
得徧嘗名品此直探鮫人之宫入齊奴之室恣取其徑
寸晶珠盈丈珊瑚以歸不容易也此吳越好事一聞生
荔支者以耳為目復以耳為口涎垂至踵思褰裳濡足
而無從也然世不乏好奇客竟未有越千里百里為荔
支而至者乃土人耳目所慣恬不知寶晶珠珊瑚視與
甘桃甜李無異余故有清福黑業之喻里中同好既稀
食量亦罕每欲招數友結為一社如蓮社梅社之類亦
復參差不果暮春方次道見過余預及之次道喜曰吾
去夏客雲間苦憶此物今當不輕放過遂於六月六日
先集林謙伯受伯之雀園約日一舉至荔謝而止夫以
希奇靈異之物而能珍惜之留䕶之結以同趣集以嘉
辰幕以濃陰浴以冷泉披以快風照以凉月和以重碧
解以寒漿徴以徃牒紀以新詞雖跡溷塵壌而景界仙
都身坐火城而神遊冰谷寧獨吳越好事遥想不得即
白傅劈紫綃於南賔蘇翁薦虯珠於嶺表亦第無佛稱
尊不能與我軰作敵明矣
頌─增─明韓上桂荔支頌并序─果之美者曰荔支余友鄧
道協所著通譜詳矣徃時閩粤各矜其勝余謂兹果何
必此兩鄉即瀘戎間固儼然稱南面孤也因憶白香山
評語而為之頌頌曰歴稽羣植疇據奇觀果推香荔花
侈牡丹或憎炎熱或苦凝寒弗易厥性惟土是安牡丹
新聞荔亦晩出風雅罕傳騷篇恨逸迨漢迄唐二物吐
色丹賞其葩荔珍其實余長荒嶠未審姚黄撫斯玩斯
特嗜瓊漿花僅屑玉果乃稱王星羅霞布蓋擁幬張入
掌珠瑩漬牙雪釋乍嚼怡神飽餐資液香味兼妍姿顔
最惜櫛比駢聫充盤映席種先南海次數增城龍牙犀
角壞瑋咸矜遥聞陳紫閩福尤名一經妃笑瀘産為輕
扶荔宫崇側生賦重吾鄉九齡雄詞競諷亦有君謨譜
分伯仲道協後興搜羅靡縱既操令品載省豪奴將離
旁挺後勁寧孤天然作對白老匪誣置華旌實猗歟盛
且─龔之祥荔支頌世珍鮮荔曰色味香五日盡去逺
曷能詳赬虯卵解白鳯膏結裝車與船奚聞芳澤爰考
載籍遡厥本始時損其膚未隕其美二紀而實功成合
抱冬夏青青松栢之操火徳離明蟲不敢近待人而採
薑桂之性熟私其鄉根不踰域含章可貞匪枳其橘選
樹而飽亦得美䕃清和宜人蕉風竹韻㫖口固爾比江
瑶柱想格之高豈惟甘故饞者所嗜蝤蜶斫雪詎知微
酸偏滋禪恱瀘戎下品猶津女妃矧伊烏石殊族呈奇
嬙施之慕能不企而凡可以食鮮可以酒綠兮流液紅
乎吾友誰其致之酌以大斗
賦─原─漢王逸荔支賦暧若朝雲之興森如横天之彗湛
若大厦之容鬱如峻岳之勢修榦紛錯綠葉蓁蓁灼灼
若朝霞之映日離離若繁星之著天皮似丹罽膚如明
璫潤侔和璧奇踰石黄仰嘆麗表俯嘗嘉味口含甘液
腹受芳氣兼五滋而無常主不知百和之所出卓絶類
而無儔超衆果而獨貴─唐張九齡荔支賦有序─南海
郡出荔支焉每至季夏其實乃熟狀甚瓌詭味特甘滋
百果之中無一可比余徃在西掖嘗盛稱之諸公莫之
知而固未之信唯舍人彭城劉侯弱年遷累經屈南海
一聞斯談倍復嘉嘆以為甘㫖之極也又謂龍眼凡果
而與荔支齊名魏文帝方引蒲萄及龍眼相比是時二
方不通傳聞之大謬也每相顧閑議欲為賦述世務卒
卒此志莫就及理郡暇日追叙徃心夫物以不知而輕
味以無比而疑逺不可驗終焉永屈况士有未效之用
而身在無譽之間茍無深知與彼亦何異也因導揚其
實遂作此賦云果之美者厥有荔支雖受氣於震方實
禀精於火離乃作酸於此裔爰負陽以從宜蒙休和之
所播渉寒暑而匪虧下合圍以擢本傍蔭畆而抱規紫
文紺理黛葉緗枝蓊鬱而霮䨴環合而棼纚如蓋之張
如帷之垂雲煙沃若孔翠於斯靈根所盤不高不卑陋
下澤之沮洳惡層崖之嶮巇彼前志之或妄何側生之
見疵爾其勾芒在辰凱風入律肇氣含滋芬敷謐溢綠
穗靡靡青英苾苾不豐其華但㫖其實如有意乎敦本
故微文而妙質蔕葯房而攢萃皮龍鱗以駢比膚玉英
而含津色江蓱以吐日朱苞剖明璫出炯然數寸猶不
可匹未玉齒而殆銷雖瓊漿而可軼彼衆味之有五此
甘滋之不一伊醇淑之無凖非精言之能悉聞者歡而
竦企見者訝而驚仡心恚可以蠲忿口爽可以忘疾且
欲神於醴露何比數於甘橘援蒲萄以見擬亦古人之
深失若乃華軒洞開嘉賓四㑹時當燠煜客或煩憒而
斯果在焉莫不心侈而體泰信琱盤之仙液實玳筵之
綺繢有終食於累百愈益氣而理内故無厭於所甘雖
不貪而必愛沉李美而莫取浮𤓰甘而自退豈一座之
所榮冠四時而為最夫其貴可以薦宗廟珍可以羞王
公亭十里而莫致門九重兮曷通山五嶠兮白雲江千
里兮青楓何斯美之獨逺嗟爾命之不逢每被誚於凡
口罕獲知於貴躬柿何稱乎梁侯棃何幸乎張公亦因
地之所遇孰能辨乎其中哉增─宋李綱荔支賦并序
張曲江嘗賦荔支美則美矣然未盡善也余來閩中始
得食其生者因感而賦之其辭曰伊天地之大美種火
徳於炎方結荔支之嘉實禀純氣於至陽含滋潤於雨
露違嚴凝於雪霜碧葉素榮縹蔕丹房膚如龍鱗顆如
裹嚢絳綃為殻白玉為瓤液貯甘露核藏丁香醞難言
之妙味吐自然之清香此荔支之大畧也全而觀之亘
如丹鳯之方卵而未雛破而窺之瑩如老蚌之既剖而
見珠掇而出之粲如姣姬褪紅裳而露玉膚咀而嚼之
㫖如瓊醴吸沆瀣而羞醍醐談辯莫及丹青難圖百果
退避孰敢爭腴至如厥包橘柚先薦含桃嶺表龍眼西
域蒲萄色沮情恧遜美推高矧夫剝棗浮𤓰來禽青李
張公大谷之棃梁侯烏椑之柿曾何足以比萬分之一
二哉秋夏之交蒸暑歊然畏景馳至薰風入絃著花結
實耀日含煙一望萬株列於名園璀璨熒煌若繁星之
麗天一食千顆置之華筵勻圓磊落若火齊之堆盤溢
甘芳於齒頰實元氣於丹田宿酲可解沈痾可痊若夫
色味與香變於三日曝之為乾漬之以蜜汎鯨海之巨
航入金張之要室譬之神藥致佳人之尸千金市駿馬
之骨氣格精神初不得其髣髴也昔者曲江嘗為之賦
寓意卒章惜其不遇殊不知草木之性各安其土玩物
喪志亦所不取開元之末妃子最憐萬里驛致來自蜀
川死百馬於山谷望一騎而嫣然荔支則遇而天下病
焉爰有狷介之士負罪逺謫適丁其時偶得而食不煩
傳送之勞以資口腹之適快平生之素願飽珍味而無
斁正猶衞懿不可以好鶴而幽人得之適所以増其逸
阮籍之徒得全於酒而羲和湎淫乃廢時而亂日且食
荔支此非我力─荔支後賦并序─宣和己亥歳余謫官
沙陽次年夏始食荔支嘗為之賦後十二年歳在辛亥
寓居長樂於今又四夏矣備嘗佳品究見荔支本末作
後賦以訂之其辭曰客謂梁谿病叟曰玉局翁以荔支
比江瑶柱與河豚豈其然乎病叟曰否擬人必於其倫
惟物亦爾彼河豚與瑶柱在海物而推美厥臭惟腥厥
狀惟詭藉薑桂之餘滋薦樽罍之芳㫖快一嚼而稱珍
非鼎俎之正味何足以得荔支之髣髴也惟此荔支産
於炎方綠蔕團團丹實煌煌香吐芝蘭液凝瓊漿色味
兼美自然芬芳宛如佳人麗服靚妝冰肌玉骨錦衣繡
裳又如明珠包裹絳嚢煥彩外耀皓質内光其品則有
陳紫方紅江綠宋香細若雞舌赩若硫黄虎皮斕斑龍
牙銳長蚶殻匾仄玳瑁文章皺玊豐膚星毬照江干類
萬族不可殫詳夫豈瑶柱河豚之所能比方也客曰然
則何物可以擬之病叟曰建溪臘茗仙草之英採掇以
時製作惟精蒼璧忽破素塵乍驚甌汎霏霏之乳花湯
候颼颼之松聲滌煩蠲渴愈病析酲此亦天下之至味
也洛陽牡丹百卉之王鶴白鞓紅魏紫姚黄嫣然國色
郁乎天香豔玉欄之流霞列錦幄之明釭價重千金冠
乎椒房此亦天下之至色也相彼二物標格高奇名雖
一槩種有多岐挈長度美可並荔支永叔君謨序而譜
之如三國之鼎峙各擅據於一陲角力爭勝未可以決
其雄雌也客曰臘茗牡丹則吾既得聞命矣敢問百果
之中孰與為比魏帝方之蒲萄唐人推於緑李亦有謂
乎病叟曰荔支之生厥土惟三西則巴蜀連亘嶠南肉
薄漿多酸而不甘與閩粤之所産殆不可同日而談也
漢貢南海唐驛西川皆荔支之下駟乃並騖於中原當
時所見得其粗焉宜乎品藻之失而議論之偏試使閩
粤者進則二果慙恧將遜美以推先而况其凡乎若夫
洞庭之柑瓤凝玉雪清香潠手累日不歇苕霅之芡實
侔珠璣咀嚼不倦玉池生肥思其次焉亦皆荔支之亞
匹也然柑可食而不可多芡療飢而不療渴惟食多之
益辦與飢渇之兼解微荔支吾誰與歸方將休影息蹤
遺物離人倒冠落佩買山灌園植千種之陸離擇萬顆
之勻圓上滋絳宫下灌丹田怡性養壽超然自得以盡
吾之天年子能棄世事而從我遊乎客黙然慙逡巡而
辭退─范成大荔支賦并序─紹興丙子夏有自行都餉
貢餘新荔子者坐客稱歎窮山所未嘗有呼酒更酌鼔
琴以侑之且為之賦時為新安掾吾聞南國之南水激
而山蟠鍾具美於一物繄化工之所難撋絳綃以袨服
襲蒨桃而中單湛冰明之漼漼粲玉粒之團團蓊生香
之令芳泫仙液於微瀾走候置其萬里上玉宸與金鑾
顧人間之流落纔千倉之一簞餉江南之病客索孤笑
於顰端斥蜂蜜之黄膩謝佛桑之紅乾覺龍目之么麽
咍蒲萄之甘酸藉以秋雲之巾薦以水晶之盤羞以燒
春之浮醅相以流水之清彈迨風月之溫麗耿星河其
未翻予一嚼而三嚥艶玉池之清寒恍醉夣之翾飛掖
九天之風翰望涪江與閩嶺麾八極於雷鼾方㝠濛其
路暗儵浩蕩其天寛岌芳宫與繡户窈玉聲之闌珊欵
荔支之仙人若平生之所歡謂客子其少留紛擘綠而
破丹招玉環於東虚御清空之䨇鸞訪長生之舊曲有
千載之遺歎悵三山之囘風驚南斗之闌干亂梧竹之
滿庭渺雲海之漫漫─明胡宗華荔子賦─登尉陀之荒
臺過無諸之故墟覽山川之奇勝覩草木之瓌殊緋桃
朱柿之焜煌江橙盧橘之榮敷或叢生於炎麓或秀發
於海區名與味兮駢美香與色兮洵都信南方之異果
或可貢於帝居惟荔子之佳品實中國之所無宜馳名
於君謨之譜而見序於居易之圖也觀其氣受東震精
禀南離陽明内蘊華采外施蟠蒼根於深固抱海氣之
淋漓枝凝緗兮交暢葉染黛兮葳蕤逺而望兮如擎天
之高蓋邇而矚兮若疊翠之重帷火流大地兮而清寒
襲予霜凝絶壑兮而堅剛匪虧材孔大而合抱䕃低垂
而從規揚芳聲於海嶼延清景於亭池寶之者無斧斤
之及憩之者如雲庇之垂以側生而見毁何或者之罔
知當其暴雨既霽凱風微凉花霏霏兮綴密穗實靡靡
兮垂青房如韜光以自斂迨有積而後彰林鍾戒辰心
星正陽膚凝脂兮皺殻肌斂玉兮含漿如英華之既發
雖欲揜而難藏爛如彤雲之合歘如彩鳯之翔燁然疑
火珠萬斛照金烏而晝見熻然訝神丹九轉射𤣥圃而
流光堆於雕鳯之盤薦於晝錦之堂擘輕綃之絳膜吐
明月之圓璫脣未沾而先嗑口既潄而尤香具甘滋之
正味食雖餮而靡傷可以充席珍而娛賓客之奉可以
薦籩實而格神祖之洋洋彼擬倫於甘橘徒以甜酸而
見齒或比議於蒲萄信其謬說之荒唐也惜乎生於炎
海之濱植於遐異之方去京華兮萬里瞻天門兮堂堂
柳夾道兮江路遥桂倚巖兮天風長固末繇厠宸楓之
列尚何能邊班筍之傍繄登薦之有時宜株守以自藏
與媚妃嬪之笑兮寧培根枝於深固也與踣飛塵之騎
兮寧分清蔭於草堂也務植徳以滋身願托根於南荒
沐雨露之嘉澤爛雲霞以成章隨榮瘁之所遇囿生成
於𤣥黄幸弗淆於凡草同腐滅於飛霜庶留名於譜牒
垂百世而流芳─蔣徳璟荔支賦─若夫金椶栗玉虎斑
龍牙麝囊椰鍾黑葉綠紗蚶殻朱柹星毬雞肝霞墩松
蕾金線冰團牛心鵲卵淨瓶蜜丸夫固亞僕乎瀘粤然
猶閩囿之下丹也徃者忠惠之書譴於方氏橋二百而
為讖竟淪淹於鐸里維鐸及奕誕降嘉蕤延壽是孳祥
井是氿移紫度緋法藍心恥流觀夫伏熸秋囘百荔垂
瀸黛葆扈雲彤實射暹夜星晝燭圎蓋方陣譬若火烽
其木不燼又若琅玕萬斛鳯丸離離芸風氣聞千歩又
若洛媛含辭未吐寒泉三尺渫浴天芳又若合徳初出
蘭湯廣上圎下皓肪中没又若宜主柔溫無骨霧綃半
劈醴津斯皬襲漿斯落又若吉雲露珠一勺昶膜醲英
又若水晶槱核焦封又若丁香應啜灰滅又若甜雪留
芬射越弛服墜裾又若茵墀流汁入渠故其冬青春榮
之性絳襦玉膚之狀駁犖辬艶之妝蠲渇補髓之湩亮
羣族之所伏嗟難得而覼况是以釵頭盛鬋䨇髻奉襡
王娘鄣袂將軍􁌅鐲服其實者挹膏潄瓤為荔羡偓昔
扶荔之宫積草之池金明揺風十不一易若乃洛陽置
於嶺南長安盡於巴蜀法部初哇明駝暗䎘撫酸苞而
虚憐悵珠靨之已秃悝嬌環之解笑固以瑊玏為結緑
忠惠之書􁝅二産汰閩江之􁀙馤未若兹種羃歴乎三
十二之外重曰震氣五滋狎獵的纚生代巧兮荅遝蚌
胎誰其冠者繄延壽兮元鼎風堠宣和航瓦珍非質兮
皇罕連賨願登上林比禹橘兮─林古度荔支賦─吾閩
佳果有荔支焉歴代稱美百莫能先産既炎土生復炎
天為樹嘉蔭為花細妍及其成實外赤中鮮纍纍若若
紅香滿前其品固貴其質可憐衆彼名號後人强鐫雜
沓瑣屑荔不必然荔之為物别有自全勿翦勿伐匪原
匪田厥根厥本亦風亦煙不知唐室取媚㛹娟致勞驛
騎反以為愆非荔之過由人所牽君子終諒不倚不偏
既充甘食亦奉華筵一切種類畢莫能賢雖足珍兮未
敢自專世所尚兮桃棗成仙爾表爾裏色味相兼粤酸
蜀澀鼎足殊懸三都見侈萬古難捐漢王唐張兩賦爭
傳予曷能贊億萬斯年─黎遂球荔支賦─粤客居吳食
其楊梅趨裝度嶺不忘荔支吳儂請留荔脯當貽客謂
吳儂譬如蛻尸顔色既變滋味亦非於時設酒銅坑喧
相接客為言其故送子得發客曰吾家海上蓼水板橋
為園數畝鑿池通潮上植嘉樹外被良苖晴氣如薰宿
雨既朝荔支垂垂目圍樹腰於是紅染鸞頸大倍龍目
重五小至蒸然盡熟外若火珠内足香玉核不煩鑽無
骨皆肉當吾睡起曳屐旋旋手摘目選坐樹似眠幼弟
就告似此必甜持以奉母自試果然飽能避穀飫復垂
涎晶丸彈脱霞袋蟬連因占朱紱解以形鹽却老還童
顔芳色妍相如已渇留侯得仙飼鳥皆肥如花特鮮則
有為圃之叟種樹之子異種新得乞鄰掠美提筐出袖
匾翠負紫好云更繼急或就採佳必待期異不入市名
類匪一有因而起而吾園之所植其名黑葉低枝濃暗
土膏屯結實不裹刺色若血珀瓊液内凝綘衣欲裂樽
肩壺腹龍鱗龜坼剝而呑之融冰沃雪爾乃吾夢還家
北堂之南新得一姬其名玉環體若荔膚紅裁荔衫息
氣荔香囓脣荔甘又善選擇手持荔籃長歌娛母祝荔
宜男則有麻姑仙女臨渡海水投吾古方餐花不死衆
卉可收獨難荔蘂蝶翅如飴蜂醸將醢繞樹䕶持設餳
　祭醴如妾待年他花則妓又有羅浮仙伯愛吾詩脾來
　惠丹粒和水噴滋遂令吾樹四時皆宜雪瓣紛郁朱實
　參差曰予之歸行不虞遲客語未竟吳儂爭言願贈予
　夢隨歸子園珊瑚小舌寄頰應存四坐聞之涎湧泉源
　亟賣楊梅贐客以錢
　文賦散句─增─漢司馬相如上林賦─隱夫薁棣荅遝離支
　羅乎後宫列乎北園　─魏文帝詔─南方龍眼荔支寧比
　西國蒲萄石蜜乎　─晉左思蜀都賦─卬竹緣嶺菌桂臨
　崖旁挺龍目側生荔支布綠葉之萋萋結朱實之離離
　迎隆冬而不凋常曄曄以猗猗　─吳都賦─其果則丹橘
　餘甘荔支之林
　
　
　
　
御定佩文齋廣羣芳譜卷六十一
　欽定四庫全書
御定佩文齋廣羣芳譜卷六十二
　　　果譜
　　　　荔支三
　集藻─五言古詩─增─梁劉霽荔支─叔師貴其珍武仲稱斯
　美良由自逺致含滋不留齒　─宋梅堯臣和答韓奉禮
　餉荔支韓盛人所希四海餽名物韓復未疎予分珍曾
　不一莆陽荔子乾皺殻紅釘宻存甘尚可嘉夲味固已
　失遥思海樹繁帶露摘初日安得穆王駿能置萬里疾
　　─原─劉攽荔支─南州積炎徳嘉樹凌冬綠薰風海上来
　丹荔迎夏熟煌煌錦繡林亭亭翡翠屋鵠頭爛晨霞天
　酒瑩寒玊流聲感華夏採掇如不足開元百馬死漢堠
　五里促君王玊食間此薦知不辱迨今糟粕餘猶足驚
　凡目憶初成上林四方㑹竒木使臣得安榴天馬来苜
　蓿擢身自幽遐託地幸滲漉我欲咎真宰喟兹限荒服
　將非名實雄百果為羞縮區區化工意聊爾存衆族
增─文同謝任瀘州師中寄荔支有客来山中云附瀘南
信開門得君書歡喜失鄙吝筠籨包荔子四角俱封印
童稚瞥聞之羣来立如陣競言此佳果生眼不識認相
煎求拆觀顆顆紅且潤衆手攫之去爭奪逓追趂貪多
乃為得廉恥曾不論喧閙俄頃間咀嚼一時盡空餘皮
與核狼籍入煨燼　─鄧肅看荔支─荔子有佳品乃在府
城東我来方秀發紅雲幾萬重遥知香味色已具碎花
中凭欄一念足不食意自充人世如夢耳當體色即空
謂是為真實便可侑千鍾謂是為非實真飽亦何從虛
實兩無有樓髙雨濛濛　─元林士敏詠宋家香荔支─江
南有嘉植託根在庭除扶持王母力珍重端眀書君家
忠孝門餘澤尚沾濡子孫貴封植慎勿忘厥初　─明沐
璘咏晉安荔支─建水夫何如厥土早而熱蠻花開佛桑
候禽罷鶗鴂莽雲覆溟濛梅雨滋霠翳接地茂緗枝遮
空舒黛葉翠葆霞焜煌錦幄風掀掲香麝忌經過飛鶹
防盗竊勁雛赤膚脫肥奢瓊瓤凸明璫怪可餐冰丸訝
許嚙真珠堆緑雲玳瑁垂綵纈鳳爪天下竒龍牙衆中
傑飽食慚素餐長吟望林樾　─林垐饋髙宗吕鳳池超
荔支─夲非凡品類超出鳳池羣自恨所居僻逺在瘴海
濆至性耐煩熱丘園絶垢氛中含氷雪姿外纈紅錦文
雨沾日已滋林髙爛紫雲龍牙尚莫敵蚶殻徒紛紜禽
鳥不敢啄晨夕候之勤起盻草亭前日日来南薰故人
邈難見愁思劇如焚縱有一尊酒獨酌未成醺新摘不
滿筐持贈将微芹封之吟不就無奈正思君　─謝肇淛
五月十日初嘗火山荔支─五月猶未半輕紅已出市磊
磊朱葳㽔乍疑晨星墜雖無膏腴肪已勝醇酪味碧玉
初破瓜珠胎尚含淚襦薄不禁風肌細還愁穉跫然足
谷音始知希者貴─鄧道協霧居園噉中冠荔支─火山
出未乆中冠繼其後裛露蒂猶青緑衫裼紅袖齒頬有
餘酸膏腴尚未厚措大性所宜拏攫不停手琴瑟雖未
調亦已勝瓦缶酸盡回㣲甘佳境漸入口岸幘發浩歌
孤月上髙栁─積芳亭噉蜜紅荔支分得藥名─袒卧桂
枝林紅雲實已羙酸漿猶殢人餘甘遂溢齒寒氷片片
飛丹液巨勝爾殘香附筠籠擲地黄間紫劇談幸從容
天半夏雲起預知佳味深早當歸故里　─髙景倩齋頭
啖鑛玊荔支賦得漢人名詩─夏季布華筵鑛玊陳蕃枝
輕黄香四座殷朱浮青絲出井丹液凉雪竇融凝脂楊
盧植上苑桃李廣西陂未若三伏生微寒朗侵肌吾曹
操彩筆揮霍光陸離餘甘寧可忘向子長相思　─買莆
田陳家紫一日夜直抵㑹城招諸子同賦閩海荔若雲
遝荅布山谷列品七十餘陳紫擅其獨末銳廣兩肩核
焦埋深緑此種出莆陽祕書閉門鬻寥寥五百載接枝
彌蕃育在山豐年玊岀鄉荒年榖六月火雲蒸紅塵勞
急足朝採楓亭林暮走馬江瀆旦起日初髙葳㽔爛盈
目翠籠未開椷流香已滿屋飛燕雪中膚太真風前浴
色味不可名但知果吾腹敗襦委芳草遊蜂尋殘馥中
冠慚後塵桂林甘雌伏勝畫浄江瓶三分堪角逐異品
固不常勝會亦難續何時從九仙飽噉壺山麓　─陳价
夫髙景倩齋頭啖鑛玊荔支各賦漢人姓名─垂楊修竹
下歌鍾㑹羣英門杜衆賔進譸張飛兕觥扶疎廣庭樹
顆顆垂黄瓊朱李固難並况乃髙堂生在谷永殷繁出
郭太縱横楚江乙萍實何足揚雄名　─徐􁏕五月十日
初食火山荔支─仲夏氣􁚞蒸輕紅綴荔子厥種名火山
早熟差足喜色香雖未全驟食亦清美不患甘傷脾且
愛冷沁齒已勝餐来禽猶堪敵青李聊爾為先驅次第
飽陳紫欲結林下􁋼請從今日始　─十七日集鄧道協
新居食中冠荔支─新居初落成荔子熟已半梢頭覓早
紅正品得中冠摘来恱我口彷彿眀星爛始食味尚酸
浃背有微汗小者猶若珠大者已如彈嘗新頗不厭錦
殻堆几案輕風送晩涼清香廽鼻觀置堠無飛塵不作
蘓子歎─髙景倩齋中食鑛玉荔子賦得漢人名詩─江
陳萬年種夏景丹顆垂檀欒布鑛玊香甘始當時千枚
乗露摘盆子盛纍纍諦審食其實核焦延夀宜楊盧植
太酢青李尋傷頤綺疏受殘照林髙相蔽虧盤桓譚轉
劇三伏湛凉颸　─曹學佺石君亭噉荔嘲俞羡長─纍纍
荔子實采采動盈抱漫論市上錢詎秘林間寳充兹石
君羞展彼山泉澡量腹受幾何百千恣傾倒齒牙沁甘
露毛羽生難老嘗聞丹經言効驗良可攷使人美顔色
長似少年好為問羡門長何如𤓰大棗
七言古詩─原─宋蘇軾四月十一日初食荔支─南村諸楊
北村盧白華青葉冬不枯垂黄綴紫烟雨裏特與荔子
為先驅海上仙人絳羅襦紅紗中丹白玊膚不須更待
妃子笑風骨自是傾城姝不知天公有意無遣此尤物
生海隅雲山得伴松檜老霜雪自困楂棃麤先生洗盞
酌桂醑氷盤薦此頳虯珠似開江鰩斫玉柱更洗河豚
烹腹腴我生渉世本為口一官乆已輕蓴鱸人間何者
非夢幻南来萬里真良圗　─荔支歎─十里一置飛塵灰
五里一堠兵火催顛坑仆谷相枕藉知是荔支龍眼来
飛車跨山鶻横海風枝露葉如新採宫中羙人一破顔
驚塵濺血流千載永元荔支来交州天寳嵗貢取之涪
至今欲食林甫肉無人舉觴酹伯游我願天公憐赤子
莫生尤物為瘡痏雨順風調百榖登民不饑寒為上瑞
君不見武夷溪邊粟粒芽前丁後蔡相籠加爭新買寵
各出意今年鬬品充官茶吾君所乏豈此物致養口體
何陋耶洛陽相君忠孝家可憐亦進姚黄花─增─蘇轍
奉同子瞻荔支歎─蜀中荔支止嘉州餘波及眉半有否
稲糠宿火却霜霰結子僅與黄金侔近聞閩尹傳種法
移種成都出巴峽名園競擷絳紗苞蜜漬瓊膚甘且滑
北逰京洛墮紅塵箬籠白曬稱最珍思歸不復為蓴菜
欲及炎風朝露勻平居著鞭苦不早東坡南竄嶺南道
海邊百物非平生獨數山前荔支好荔支色味巧留人
不管年来白髪新得歸便擬尋鄉路棗栗園林不須顧
青枝丹實須十株丁寧附書老農圃─陳襄荔支歌─番
禺地僻嵐煙鎖萬樹纍纍産嘉果漢宫墜落金莖露秦
城散起驪山火炎炎六月朱明天映日仙枝紅欲燃自
古清芬不能遏留得嘉名為椹仙上皇西幸楊妃死巒
海迢迢千萬里華清宫闕閴無人南来不見紅塵起至
今榮植徧閩州離離朱實繁星稠一日為君空變色千
里憑誰速置郵可憐錦幄神仙侣為飲凝漿滌煩暑綺
筵不惜十千錢酩酊秦樓桂花醑秦樓女子繡羅裳鳳
簫鳴咽流宫商醉歌一曲荔支香席上少年皆斷腸
鄧肅風雨損荔子─前日雨聲如隕石昨夜風狂退六鷁
荔子吐華漫如雲結實定知無十一南来無以慰愁煎
端期一飽果中仙山頭看花日千轉黙想香味空流涎
事類翻羮慎勿恤風雨在天非人力要及豐年天下同
那為海邦私一物─原─陳與義荔支歎─炎精孕秀多靈
植荔子佳名聞自昔綘嚢剖雪出琱盤尋常百果無顔
色閩天六月雨初晴星火熒熒耀川澤歘如彩鳳戯翺
翔爛若彤雲堆翕爀中郎裁品三十二陳紫方紅冠儔
匹鹽蒸蜜漬尚絶倫啄瓊空羡南飛翼我聞政和全盛
時貢輸不減開元日涪州距雍已云逺况此奔馳来海
側繡衣使者動輶車黄紙封林徧阡陌浮航走轍空四
郊妙品人間無復得上方供給只纖毫徃徃盡入公侯
宅驪山廢苑狐兎静艮嶽新宫鼙鼓急繁華今古共淒
凉遶樹行吟悲野客西風刮地黄塵昏一聼悲笳䨇淚
滴─増─朱松江彦允約逰東山作荔支詩次韻─天工傾
倒不餘力惟有荔支香　色君家桃李要争妍腸斷鬢
絲禪榻客書生瓮俎天所支煮茗誇妓非良規腹饑衣
寒君不忍看詩喚作東山嬉氷盤綘實光照市歸来香
滿巫陽袂明日人傳玊蘂仙絶勝空賦青龍柿　─楊萬
里荔支歌─粤犬吠雪非差事粤人語冰夏蟲似北人氷
雪作生涯氷雪一窖活一家帝城六月日亭午市人如
炊汗如雨賣氷一聲隔水来行人未喫心眼開甘霜甜
雪如壓蔗年年窨子南山下去年藏氷減工夫山鬼失
守嬉西湖北風一夜動地惡盡吹北冰作南雹飛来嶺
外荔支梢絳衣朱裳紅錦包三危露珠凍寒泚火傘燒
林下成水北人藏氷天奪之却與南人消暑氣　─王十
朋詩史堂荔支歌─君不見詩人以来一子美暮年流落
來夔子賦詩三百六十篇西瀼東屯客愁裏何人作堂
畫遺像收拾光芒榜詩史堂前何有有荔支樹猶未老
熟獨遲世人貴早不貴晩倘非我輩誰賞之涪陵昔遇
妃子汙萬顆包羞莫能訴瀘戎一經少陵擘至今傳誦
輕紅句少陵傷時淚成血一㸃丹心不磨滅散成朱實
滿炎方風味如詩兩竒絶樂天曾畫忠州圗自言香味
人間無君謨亦作閩中譜陳紫聲名重南土何如詩史
堂前株正是一飯孤忠餘人為世重物亦重端如丈人
屋上烏巴圗閩譜合避路奚用品第紛錙銖攙先熟者
如楊盧但可與之作前驅閩娘十八婢妾爾將軍大樹
真慵奴我生四百餘年後来作先生逰處守登堂三嘆
荔正丹聊效栁人祠子厚安得先生今復生添賦䕫州
歌一首要使荔支之名長不朽　─詩史堂前荔支晩熟
而佳約同官共賞偶成參差摘實分餉用前韻─詩史堂
前荔支晩尤羙髙壓瀘戎與妃子姓名猶未聞峡中風
味惟應似皮裏試將逺况江瑶柱正似騷人擬良史我
來嘆息頤屢支殊方爭獻惟恐遲汝今已晚何用好不
是少陵誰目之貴妃逰魂遭血汚玊座悲懐何以訴惟
有雲安再拜人觧悶夔州兩絶句遺像空存食不血滿
目煙霞眀自滅何人種此星幾終一樹團團味竒絶君
不見南賔木蓮有華何足圗樂天過慮重看無又不見
洛陽牡丹妖艶何足譜六一區區記風土天生此果更
此株夏日之時見子餘晝疑炎方張火傘夕訝庭樹栖
赤烏䨇頭瑩若玊一㲄細骨輕于錢五銖陳江閥閱如
雀盧兹産于閩必爭驅大無中邊甜勝蜜醖釀不假蜂
為奴永安宫西郡堂後折簡呼賔老太守時方炎熱㑹
苦稀事好乖違意徒厚手摘髙枝贈丹實歌和前篇搔
白首嗟一餉之樂兮天亦慳于老朽　─病中食火山荔
支─前年䕫州食荔支同僚共賦輕紅詩妃子名園世所
貴不似詩史堂前竒去冬分符向南土半月身行荔支
圃三州嘉木皆眼見更閱君謨向来譜臨漳一種名火
山品雖云下熟則先從今慚入荔佳境陳江未擘先流
涎老病餘生怯佳果日㗖那能三百顆殷勤未破綘紗
嚢心火驚添火山火　─劉克莊和南塘食荔歎─君欲和
詩無匆匆唱首天下文章公今年荔子况倍熟亭亭錦
葢髙張空猿偷鴉啄牧童采林間殘顆猶殷紅在昔唐
家充嵗貢吟諷何止杜陵翁南窮交州西蜀土快馬䭾
送如飛龍絳裳氷肌初照眼玊環一笑恩光濃惟閩以
逺幸免涴一顆不到温泉宫自從陳紫無真夲皺玉晚
出尤稱雄邇来雞舌擅瑰瑋贊香譽味萬喙同麟臺仙
人親題品天為此果開遭逄乃知微物似有數聲價亦
與時汙隆列聖儉徳被華戎微如淮白不敢供奈何置
驛奉私室安得木鐸觀民風山蹊谷塹日力窮血肩踠
足馳筠籠請公移此食荔嘆置在薫風殿閣中　─楊胐
玉泉院荔支軒─曾觀荔支圗幾費丹青妝能紅能紫亦
能緑不能冩作天然香曾讀荔支譜品品堪第一較量
滋味論髙低大抵聞名不聞實我疑真宰推化工安排
百果分番紅杏梅桃李不足數先教碌碌随春風錦囊
玊液相渾淪百果讓作東南元别有真香與色味一時
分付荔支軒　─元吳莱荔支行寄王善父─炎雲六月光
陸離人在閩南餐荔支荔支日餐三百顆紅緑亞林欺
衆果綘羅繫樹蠟封蔕尚食擎盤獻青瑣涪州嵗貢與
此同意欲移根来漢宫天生尤物不用世沾灑䗺雨吹
蠻風蠻風䗺雨振林藪西域葡萄秋壓酒勸君莫近楊
太真傳說驪山塵汙人　─眀文徴明新荔篇并序─常熟
顧氏自閩中移荔支數夲經嵗遂活石田使折枝驗之
翠葉芃芃然不敢信也以示閩人良是因作新荔篇命
璧同賦錦苞紫膜白雪膚海南生荔天下無鹽蒸蜜漬
失真性平生所見唯萎枯相傳尤物不離土畏冷那得
来三吳顧家傳来三四株桂林翠幄森森殊逺人無憑
未敢信持問閩士咸驚呼還聞纍纍生數子絳綃裹玊
分明是未論香色果如何只說形模已珍美千載空流
北客涎一朝忽落饞夫齒白圗蔡譜漫誇張文飾寧如
親目視飽啖只於鄉里足鮮嘗漸去京師邇不須更作
嶺南人只恐又無天下痏朝来自訝還自疑事出非常
有如此雖云逺附商船達不謂滋培遂生活始知生物
無近逺故應好事能回斡卉物聊占地氣遷造化竟為
人事奪仙人本是海山姿從此江鄉亦萌蘖由来沃衍
說吾鄉異品珍嘗曾不乏不緣此物便增重無乃人心
貴希濶福山楊梅洞庭柑佳名乆已擅東南風情氣味
不相下稱絶今兼荔子三　─黄謙荔支篇─江南五月海
氣熱南國荔子垂堪折裊裊溪風散麝香𡨕㝠山雨流
猩血飛樓清簟留衆賔屠羊貰酒酬芳辰黄頭奴摘登
君席四座果核難為鄰朱櫻非貴馬乳非珍頓令玊液
生口角何怪驛騎飛紅塵紅塵赤日驪山路天梯石棧
年年度但博玊環嬌勝花寧問丁夫汗如注鸞旂西指
愁逺天斷腸回首各風煙馬嵬新魂忽寂滅涪州舊樹
空駢鮮君不見汴州艮嶽花石岡朝為逰苑暮淒凉
朱季和題宋氏荔支─蔡公譜張老圖宋香品第世絶殊
亭亭嘉植榮且敷巢兵欲斫炊行厨王媪抱樹命與俱
尤物幸爾留根株宋氏老人八十餘得之即此營世居
五百餘禩枝葉舒清隂如幄垂庭除薰風時来蘭麝如
赤日照耀珊瑚珠桃紅籠出白雪膚斧㾗著核留真模
異香竒味天下無有孫文用羙且都撫之愛䕶如瓊琚
故家喬木多摧枯雲仍世守應無虞　─林希哲題宋氏
荔支─吾莆名果鮮荔支君謨有譜世所知陳紫方紅固
為貴宋香品彚尤珍竒六月炎歊日正長纍纍緑葉垂
絳囊薰風微度疎林晚比鄰猶覺聞清香核上儼若斤
斧㾗兹事竒怪難評論云是當年巢冦亂欲代其枝投
㸑焚皤皤老嫗以身庇天然幻出斯靈異至今又歴數
百年後人培植當留意　─謝肇淛食火山荔支次王龜
齡韻─天香國色奪燕支妝鏡臺前哦新詩纖纖素手為
君擘翠袖紅繒䨇鬬竒吳中楊梅色如土仙種應須出
懸圃冰雪曾看工史圗姓名盡入端明譜四月五月紅
滿山未采百鳥不敢先先鋒一出便壓市明珠已引饞
龍涎投老菟裘計未果莫惜銅錢沽百顆蘧然一覺心
清凉卧㸔疎楊度螢火　─陳伯孺餉滿林香荔支同賦
柏梁體─六月七月苦煩蒸袒衣跣足頭鬅鬙病肺消渇
同茂陵故人相遺玊壺冰函開未開香騰騰黄衣緑鬟
嬌自矜廣顙豐頤薄如繒輕綃初觧脂膚凝甘液沁口
不可勝方山此種天下稱浮江百里青絲縢香色雖減
猶峻嶒野人雄饕擅絶能斯須劈盡玊山崩敲詩莫厭
挑殘燈浮生踪跡殊無恒　─徐􁏕食火山荔支同用王
梅溪韻─昨夜聚首餐荔支狂来五字哦新詩今辰翠籠
又擎到别有一種尤珍竒根株藝植同一土易熟離離
滿園圃本支已識分廣南不待按圗翻舊譜異名嘉實
雖滿山定讓此品来争先嘗新既喜早一月氷盤擘啖
流饞涎乍食無多腹不果三百青銅沽百顆相期同到
鳯凰岡天柱梢頭赤如火─再次王梅溪前韻─日長竹
枕頭懶支飽食細誦龜齡詩四百年中幾人和句法難
比前賢竒粤南有種到閩土栽種得宜推老圃笑殺永
嘉韓彦直如許木奴亦作譜竊幸閒身居故山得食豈
必論後先吾儕愛嗜同沆瀣俗輩忌食寧流涎今兹結
盟訂已果更賽瓊丸闘珠顆陳紅江緑熟尚遲莫笑饞
夫急如火　─過在杭積芳亭適伯孺送方山滿林香至
積芳亭外將斜舂科頭箕踞當長松敲門傴僂来老農
一肩翠籠遥函封葢頭新葉青茸茸此種産自五虎峰
纍纍千顆香氣濃剖開瓊液凉心胸桂林鑛玊并金鐘
夙稱異品今凡庸嬌如窺簾少女容黄衣縁裏光重重
微風披拂林杪衝隔墻悞殺尋花蜂雄饕勇噉皆可供
鼓腹不用營朝饔─俞安期曹能始荔閣噉荔子歌─曹
園古荔滿林壑中連䨇樹如團幕間葉紛疑火齊生垂
枚定道紅星落主人抗樹起髙閣荔子環如挂瓔珞紺
紫纍纍髙下懸朱丹㸃㸃東西錯千枚任摘雕䦨前金
盆沃浸青琳泉香觸何知屢嚥唾口饞便覺䨇流涎須
叟裂却丹霞殻剖出冰肌皎于玊薄綃淺綘卸中衣滑
澤光瑩恣餐足牙後深甘玊女肪喉間不饜楊妃肉一
時遽盡三百枚通靈已覺成仙胎毛髄初疑換丹藥羽
翰輙欲升瑶臺漳州大橘大如盎甘羙不如何足想吳
越楊梅豈之甘較之仙味寧不慙龍眼猶令奴作匹其
餘瑣瑣安足述海内如推百果王鮮食荔支終苐一
五言律詩─增─唐鄭谷荔支─平昔誰相愛驪山遇貴妃枉
教生處逺愁見摘来稀晩奪紅霞色晴欺瘴日威南荒
何所戀為爾即忘歸　─原─宋蘇軾食荔支并引─惠州太
守東堂祠故相陳文惠公堂下有公手植荔支一株郡
人謂之將軍樹今嵗大熟嘗噉之餘下逮吏卒其髙不
可致者縱猿取之丞相祠堂下将軍大樹傍炎雲駢火
實瑞露酌天漿爛紫垂先熟髙紅挂逺揚分甘徧鈴下
也到黒衣郎　─增─戴復古謝趙景賢送荔支─荔子固多
種色香俱不同新来嘗小緑又勝擘輕紅大嚼思千樹
分甘僅一籠嘗觀蔡公譜夢想到莆中　─眀王㳟詠荔
支─憶昔開元日繁華御裏看玊環天上去無復到長安
香沁瓊漿冷紅垂火齊團九重思玊食馳貢未来難
陳憲章錢塘荔圃─錢塘四月尾荔子正垂丹不異炎方
戲無因聖主看微風香井落細雨壓樓闌蔡老應憐汝
名家譜可刋　─求荔支栽貞節堂─髙榜近東溟朝光滿
北楹欲便清晝睡須待綠隂横名木從誰假幽居頼母
成君家多黑葉火急送䨇莖　─王世貞謝邵都閫惠荔
支─朝来逄驛騎香色滿䨇函野老慙推食将軍為絶甘
瓤㸔澄露瀉枝憶紫雲酣寂寞華清在何人走劍南
郭子章荔支四首─榕樹環山郭離支列省衙妍姿當六
月神品壓三巴露炫金莖爛日融火齊斜誰評紅與緑
猶自說江家　凌冬還釀秀盛夏轉芳菲艶吐千家色
熟㸔百鳥肥珠房朝采郁錦殻曉霞輝惟植炎荒逺徒
勞笑貴妃　鮮疑排鶴頂燦若謝雞冠詎謂薇垣紫翻
羅荔子丹低垂裝翠幌錯落襯金盤瓊漿堪入口頓令
頬齒寒　雨後光逾碧風中韻自𤣥著隂無隙地飛焰
欲横天香沁琴書潤味争醴酪妍忠州圗畫在靈羙詎
能傳　─閔齡啖荔支─避暑風軒下金盤劈荔支可憐分
寵日至是渥丹時香褪紅衣膩膚凝碧玊脂朱顔難自
固中赤向君披　─陳仲臻荔支─果中稱異品色味世間
無遇夏香尤盛經冬葉不枯楊梅真作僕龍眼合為奴
昔日宣和殿移根植幾株　纍纍蒸雨熟顆顆向陽酣
錦殻硃慙色清香蜜譲甘防偷揺夹竹分摘貯鈎籃此
地無名種猶堪勝嶺南　─徐􁏕六月四日鏡瀾閣食桂
林─結夏過髙齋乗凉與客偕會尋扶荔勝品得桂林佳
白傅圗珠顆閩娘落繡鞋閒来徴舊事半可續齊諧
曹學佺雨中望隔岸荔支─驟雨来青嶂千枝蘸碧波却
驚流火駛已覺洗紅多沆瀣盤為玊流蘇帳作羅薄言
將采采臨眺意如何　─林叔學詠緑核荔支─氷膚藏異
質佳品擅江南荳蔲輕霞䕶葡萄片雪含却疑金谷換
應使蕚華慙剖出天然色江家映始堪　─鄭紱詠小陳
紫─紫夲陳家勝齊名肯易降品雖稱第二質自擅無䨇
清馥應欺宋芳姿已壓江冰盤時並薦霞彩射雕窻
詠皺玊─佳品呈赬璧誰云巧製成痕疑風􁕟細紋受露
溥明祗訝沽猶璞非闗琢未瑩仙羣留不住掌上擘時
輕
七言律詩─增─唐白居易重寄荔支與楊使君時聞楊使
君欲種植故有落句戲之─摘来正帶凌晨露寄去湏慿
下水船映我緋衫渾不見對公銀印最相鮮香連翠葉
真堪畫紅透青籠實可憐聞道萬州方欲種愁君得喫
是何年　─鄭谷荔支樹─二京曾見畫圗中數夲芳菲色
不同孤棹今来巴徼外一枝煙雨思無窮夜郎城近含
香瘴杜宇巢低起暝風腸斷渝瀘霜霰薄不教葉似灞
陵紅　─曹松南海陪鄭司空遊荔園─荔支時節出旌斿
南國名園盡興逰亂結羅紋照襟袖别含瓊露爽咽喉
葉中新火欺寒食樹上丹砂勝錦州他日為霖不將去
也須圗畫取風流　─徐夤荔支二首─朱彈星丸燦日光
緑瓊枝散小香嚢龍綃殻綻紅紋粟魚目珠涵白膜漿
梅熟已過南嶺雨橘酸空待洞庭霜蠻山蹋曉和煙摘
拜捧金盤獻越王　日日薫風捲瘴煙南園珍果荔支
先靈鴉啄破瓊津滴寳器盛来蚌腹圎錦里只聞消醉
渇蘂宫惟合贈神仙何人刺出猩猩血深染羅紋徧殻
鮮　─宋徽宗宣和殿荔支─宻移造化出閩山禁御新栽
荔子丹玊液乍凝仙掌露絳苞初結水晶丸酒酣國艶
非朱粉風泛天香轉蕙蘭何必紅塵飛一騎芬芳數夲
座中㸔　─趙抃詠提刑邢夢臣度支連理荔支嘉陽天
逺被薰風荔子呈祥郡館中庇夲莫將慈竹校媚時寧
與瑞蓮同並柯晝聳煙光動異幹宵空月影通竒木幸
逢真賞筆誰誇丹實一庭紅　─蔡襄和曹殿丞寄荔支
荔子凝丹摘曉鮮江南来路與雲連託根曾是三山下
結實應歸萬木先鄉國逺攜甘㫖重宴堂分玩色香全
清才仍更傳新唱一一驪珠照眼圎　─興化軍曹殿丞
荔支─厚葉纎枝新絳囊使君分寄驛人忙彩毫封處曾
留意筠籠開時不減香風色甚豪應少損路程差近得
分嘗閩州縱有千千樹未抵家園氣味長　─謝宋評事
荔支─齋館從容接燕申每臨佳樹走觥廵兵鋒却後知
神物年夀髙来况主人並賞昔聞思故友分甘今喜奉
慈親豈惟特祝公難老兼欲靈株比大椿　─原─劉攽荔
支─錦筵火齊滿金盤五月甘漿破齒寒南國已随朱夏
熟北人猶指畫圗㸔煙嵐不續丹櫻獻玊座空悲羯鼓
殘相見任誇䨇蔕美多情莫唱水晶丸　─增─文同和張
推官荔支─長嗟珍果滯遐方好種華林奉帝王夏簟滿
風羅秀色曉梯乗露摘新香潑霞乍染愁將變烹玉纔
凝忍更嘗正在臨卭消渇甚忽蒙佳惠敢相忘　─蘇軾
次韻曽仲錫承議食蜜漬生荔支─代北寒虀𢷬韭萍竒
苞零落似晨星逢鹽乆已成枯腊得蜜猶應是薄刑欲
就左慈求拄杖便随李白跨滄溟攀條與立新名字兒
女稱呼恐不經　─再和曾仲錫荔支─栁花著水萬浮萍
荔實周天兩嵗星夲自玊肌非鵠浴至今丹殻似猩刑
侍郎賦韻窮三峽妃子煙塵動四溟莫遣詩人說功過
且随香草附騷經　─次韻劉燾撫句蜜漬荔支─時新滿
座聞名字别乆何人記色香葉似楊梅蒸霧雨花如盧
橘傲風霜每憐蓴菜下鹽豉肯與葡萄壓酒漿回首驚
塵巻飛雪詩情真合與君嘗　─原─黄庭堅廖致平送綠
荔支為戎州第一王公權荔支緑酒亦為戎州第一─王
公權家荔支緑廖致平家緑荔支試傾一杯重碧色快
擘千顆輕紅肌潑醅葡萄未足數堆盤馬乳不同時誰
能同此勝絶味唯有老杜東樓詩　─増─唐庚和程大夫
荔支─家在岷峩飽荔支十年逰宦但神馳側生流落今
千載入貢稱珍彼一時定自不將凡果比如何偏與瘴
煙宜白頭莫作江南客辜負山中故友期　─曾幾荔子
異方風物鬢成斑荔子嘗新得破顔蘭蕙香浮襟觧後
雪冰膚在酒酣間絶知髙韻輕瑶柱未覺豐肌病玊環
似是看来終不近寄聲龍目儘追攀　─福帥張淵道送
荔支─豈無重碧實瓶罍難得輕紅薦一杯千里人從閩
嶺出三年公送荔支来玊為肌骨凉無汗霞作衣裳皺
不開莫訝闗情向尤物厭看緑李與黄梅　─劉子翬荔
支─挺秀窮荒嘆未遭昔賢吟賞著風騷縱班盧橘材非
偶不近長安價愈髙煙雨萬株遥若畫塵埃一騎笑徒
勞琱盤此日無遺選品格妍媸敢自逃　炎蒸午枕夢
滄浪落落星苞喜乍嘗筆下丹青千品色釵頭風露一
枝香雞冠借喻何輕許馬乳爭名固不量值得當時妃
子笑驪山千古事淒凉　─楊萬里走筆謝吉守趙判院
分餉三山荔支─吾州五馬住閩山分我三山荔子丹甘
露落来雞子大曉風凍作水晶團西川紅錦無此色南
海緑羅猶帶酸不是今年天不暑玊膚照得野人寒
王十朋拾荔支核欲種之戲成─海味正思瑶柱羙夔門
又見荔支紅炎方入貢自妃子郡圃欲栽如白公官滿
猶為十年計實成須待二星終不須更論何時喫前種
後收人我同─漳州石教授寄火山荔支─炎方摘實走
筠籠千顆遥遥寄病翁未啗吾州法石白且嘗鄰郡火
山紅攙先趁得楊盧雨珍重來從芹藻宫我欲細論香
色味一尊何日廣文同　─次傅景仁馬家緑荔支二首
涪陵妃子謾名園豈是閩南緑一盤最喜色同青玉案
不妨功並紫金丹畫㸔紅紫品流俗詩嚼冰霜牙頬寒
吟罷閒觀右軍帖来禽青李可同餐　平生雅意在丘
園行矣歸尋隐者盤此日詩盟共君結明年荔子為誰
丹欲移仙種栽中土只恐天資不耐寒定向家鄉想風
味江瑶斫柱謾加餐　─眀楊慎詠荔支─萍實楚江浮赤
日桃花秦嶺燦紅霞試將海内芳蕤數敢並江陽荔子
誇雲液留香凝重錦冰丸映肉捲輕紗羙人釵股䨇䨇
綴肯擲潘郎滿鈿車　─姚鳳岡送荔支荅謝─柏府薰風
荔子丹雕盤持贈下臺端絳紗囊裏冰肌滑火齊枝頭
水玊寒羅帕分珍慚逐客驛塵飛騎憶長安瓊瑶欲報
才應盡獨立蒼茫倚曲欄　─洪遂初詠荔支─五月閩南
荔子丹摘来宜薦水晶盤色欺鶴頂霞新染光奪龍精
露未乾曾得漢皇培上苑又随星騎貢長安紫薇垣裏
分嘗處頓覺瓊漿溢齒寒　─謝杰憶荔支─江鄉六月火
雲飛萬顆纍纍落翠㣲赤露夜浮赬玉瓮流霞朝染紫
羅衣妝成帝女脂猶濕浴罷楊妃乳正肥為報相如消
渇甚金莖留待茂陵歸　─陳輝荔支─南州六月荔支丹
萬顆纍纍簇更團絳雪艶浮紅錦爛玊壺光瑩水晶寒
髙名已許傳新曲芳味曾經薦大官烏府日長霜署静
幾株斜覆石闌干　─陳价鳳岡荔錦─千株荔子植前岡
五月欣看錦作行翠幄幾重添暮雨絳霞一片絢朝陽
冰盤試薦驚心喜雪顆初嘗濺齒香清世更無妃子笑
紅塵一騎不須忙　─張鼎思荔支─到處娟娟映日紅綠
榕相傍似青楓枝頭含露驅炎瘴籠裏生香入暗風玳
瑁已堪誇嶺外葡萄那許說西戎歸時我欲攜千子遮
莫中州笑白公　─任家相荔支嘉樹籠蔥翠盖長炎天
如簇蘂珠囊枝枝承露排朱實葉葉吟風襲異香已勝
安期餐火棗疑從玊女乞瓊漿含桃何物堪春薦好置
郵傳達尚方　─黄克晦涵虛閣觀摘荔支─荔樹隂隂繞
水濵入門呼脫白綸巾林中仰面惟看鳥樹杪聞聲始
覺人傍手柯條初散彩離枝香色正含新玊盤氷水龍
珠滿虛閣髙談不厭頻　─謝肇淛賦荔支根─仙種應從
閬苑傳孤根百尺老龍眠紅雲低映輪菌石絶壁深蟠
瘴癘煙唐騎未能馳繡嶺漢宫應得傍甘泉春風容易
朱顔換閲盡枝頭幾歳年　─黄香荔支─紛紛紅紫闘濃
妝正色猶存一樹芳金屋正宜藏玊貌綠衣何用怨黄
裳栖枝鶯鳥渾無辨對酒鵞兒别有香若待三秋揺落
後千頭羞殺洞庭霜　─陳价夫賦荔子漿─紅綃初卸吸
精瑩幾㸃甘泉齒頬生漫向雲英求玊液疑從漢武咽
金莖温柔未信雞頭羙芳冽應兼馬乳清一自瀘戎飛
騎後不須花露觧餘酲　─徐􁏕積芳亭噉黄香荔支─閩
海從来說荔香誰知異品有深黄楚江寒菊初凝露蜀
國秋葵乍向陽玊貌隔簾窺賈女金丸滿地憶韓郎洞
庭莫詫柑三寸瓊液空含顆顆霜　─饋在杭䨇髻荔支
連理枝頭並蔕殷攣胎合浦蚌珠還月明漢水䨇妃佩
花落天台二女鬟玊臂相聨嬌艶態香肩齊嚲闘朱顔
新承秦虢夫人寵妒殺華清舊阿環　─食鵲卵荔支乾
鵲填橋碧漢邊栗林遺卵綴蒼煙絳苞抱出星同燦玉
乳探来石共圎風動危巢驚彈過月明髙樹儼珠聨莫
言三匝無枝繞孕得靈胎木杪懸　─集髙景倩木山齋
食中冠伯孺作水墨荔支圗各賦─萬顆纍纍日飽嘗一
枝偏帶墨痕蒼生来自有丹砂色冩出還疑黒葉香乍
洗臙脂嬌翠袖新添螺黛變紅妝冰肌絶類崑崙女不
是王家十八娘　─詠荔支膜─曾向忠州畫裏描臙脂淡
掃醉容消盈盈荷瓣風前落片片桃花雨後嬌白玉薄
籠妖色映茜裙輕裼暗香飄嫣紅狼藉誰收拾十八閩
娘裂紫綃
五言排律─原─唐白居易題郡中荔支十八韻兼寄楊萬
州八使君竒果標南土芳林對北堂素華春漠漠丹實
夏煌煌葉捧低垂户枝擎重壓墻始因風㺯色漸與日
争光夕訝條懸火朝驚樹㸃妝深於紅躑躅大較白㯽
榔星綴連心朶珠排耀眼房紫羅裁襯殻白玊裹填瓤
早嵗曾聞說今朝始摘嘗嚼疑天上味齅異世間香潤
勝蓮生水鮮逾橘得霜燕支掌中顆甘露舌頭漿物少
尤珍重天髙苦𣺌茫已教生暑月又使阻遐方粹液靈
難駐妍姿嫩易傷近南光景熱向北道途長不得充王
賦無由寄帝鄉唯君堪擲贈面白似潘郎　─宋陶弼荔
支─五月南游渇欣逢荔子丹殻勻仙鶴頂肉露水晶丸
色應離為火甘殊木作酸枝繁恐相染樹重欲成團赤
蚌遺珠顆紅犀露角端爽能消内熱潤可濯中乾桂嶺
無霜處梅天暴雨殘(闕十/字)一簇氷蠶繭千苞火鳯冠隔
瓤銀葉嫩透膜玉漿寒　─增─明謝肇淛噉瀛州荔支─見
說瀛洲好濃隂十里堤香凝絲籠滿葉簇錦丸齊夾岸
雲猶濕浮江日未西肌豐埋􁜨核襦薄裂輕綈不分啇
山橘還勝大谷棃紅釘金屈戍白乳玉玻瓈綘雪丹堪
餌芳塵路不迷㑹湏乗興往斗酒聼黄鸝　─祝樹勲荔
支─閩中新荔熟越客可休糧百谷成珠浦千林綴錦囊
裊風湏細摘帶露合多嘗消渇逢甘醴充飢得異漿青
英團翡翠丹實炫鵞黄霞臉仍蒸日冰膚倍膩霜建宫
遥自漢置驛廣于唐火齊緗枝綴珊瑚黛葉藏品多逾
别域名重表炎方飽噉為名士嚬呼十八娘
　五言絶句─原─宋張舜民荔支─火齊驪龍脫紅綃玊露團
　謫居深不負沉醉亦何難　─增─明陳憲章乞荔支─逢春
　思種樹垂老笑開齋未厭青紅在從君乞荔栽　─西良
　容倫饋荔支非桂州夲色戲以是詩─口溢桂州漿眼定
　西良色我是荔支仙何人漫觧得　─馬森荔支─不逐青
　陽艶偏妍朱夏時摘来紅瑪瑙擘破白琉璃
　六言絶句─增─宋曾幾荔支─蕉子定成噲伍梅丸應愧盧
　前金谷危樓魂斷白州舊井名傳　紅皺觧羅襦處清
　香開玉肌時繡嶺堪憐妃子苧蘿不數西施　─明鄭繼
　銘荔支─遶屋荔支未熟淡紅淺緑交香莫論楊梅伯仲
　濃隂若箇争長
　
　
　
　
御定佩文齋廣羣芳譜卷六十二
　欽定四庫全書
御定佩文齋廣羣芳譜卷六十三
　　　果譜
　　　　荔支四
　集藻─七言絶句─原─唐杜甫觧悶─憶過瀘戎摘荔支青楓
　隠映石逶迤京中舊見無顔色紅顆酸甜只自知　翠
　𤓰碧李沉玊甃赤棃蒲萄寒露成可憐先不異枝蔓此
　物娟娟長逺生　側生野岸及江蒲不熟丹宫滿玊壺
　雲壑布衣駘背死勞生害馬翠眉湏　─増─戴叔倫荔支
　紅顆珍珠誠可愛白鬚太守亦何癡十年結子知誰在
　自向中庭種荔支　─白居易荔支樓對酒─荔支新熟雞
　冠色燒酒初開琥珀香欲摘一枝傾一盞西樓無客共
　誰甞　─原─杜牧華清宫─長安回首繡成堆山頂千門次
　第開一騎紅塵妃子笑無人知是荔支来　─増─薛能荔
　支─顆如松子色如櫻未識蹉跎欲半生嵗杪監州曽見
　樹時新入座久聞名　─原─韓偓荔支三首─遐方不許貢
珍竒宻詔惟教進荔支漢武碧桃争比得枉令方朔號
偷兒　封開玊籠雞冠澀葉襯金盤鶴頂鮮想得佳人
㣲啓齒翠釵先取一雙懸　巧裁霞片裹神漿崖蜜天
然有異香應是仙人金掌露結成氷入蒨羅囊　─増─薛
濤憶荔支─傳聞象郡隔南荒絳實豐肌不可㤀近有青
衣連椘水素漿還得類瓊漿─原─宋王濟宫詞─昨日閩
中進荔支君王親受幸龍池先将並蒂盛金盒蜜賜修
儀盡不知─増─蔡襄七月二十四日食荔支─絳衣仙子
過中元别葉空枝去不還應是天人知憶念再生朱實
慰衰顔　─和龎公謝子魚荔支─霜鱗分不登枯肆丹實
全應勝木奴欲效野芹羞薦去敢期佳什墜驪珠　─浄
衆院嘗荔支─霞樹珠林暑後新直疑天意别留春京華
百卉争鮮貴誰識芳根著海濵　─曽鞏荔支四首─剖見
隋珠醉眼開丹砂縁手落塵埃誰能有力如黄犢摘盡
繁星始下来　玊潤氷清不受塵仙衣裁翦絳紗新千
門萬户誰曽得只有昭陽第一人　絳縠囊収白露團
未曽封植向長安昭陽殿裏才聞得已道佳人不奈寒
　金釵雙捧玊纎纎星宿光芒動寳奩觧笑詩人誇博
物祗知紅顆味酸甜　─韓維謝送妃子園荔支─年年驛
使走紅塵貢入驪宫色尚新妃子園名猶未改一籠丹
實寄閒人　─原─蘓軾食荔支─羅浮山下四時春盧橘楊
梅次第新日啖荔支三百顆不辭長作嶺南人　─増─蘇
轍毛君惠荔支─荔子生紅無奈逺陳家曬白到猶難雖
無驛騎紅塵起尚得佳人一笑歡　─乾荔支─含露迎風
惜不嘗故将赤日損容光紅消白瘦香猶在想見當年
十八娘　─黄庭堅謝陳正字送荔支三首─十年棃棗雪
中看想見江城荔子丹贈我甘酸三百顆稍知身作近
南官　齋餘睡思生湯餅紅顆分甘惬下茶如夢泊船
甘柘雨芭蕉林裏有人家　橄欖灣南逺歸客煩将嘉
果送蓬門紅衣襞積蠻煙潤白曬丁香之子孫　─次韻
任道食荔支有感三首─一錢不值程衛尉萬事稱好司
馬公白髪永無懐橘日六年惆悵荔支紅　今年荔子
􁆐南風莫愁留滯太史公五月臨江鴨頭綠六月連山
柘枝紅　舞女荔支􁆐雖晚臨江照影自惱公天與蹙
羅装寳髻更挼猩血染殷紅　─郭祥正君儀恵莆田陳
紫荔乾即蔡君謨謂之老楊妃者─莆田乾荔老楊妃誰
在開元得見之却憶沉香亭北畔輕紅曽照赭黄衣
荔子二首─暑館風沉睡眼醒荔支新􁆐暗香生玊纎為
剥紅綃顆甘露初凝濕水晶　枝條相軋碧雲濃襯出
驪珠落照中未説甘香消酷熱且看纎手擘輕紅　─范
成大涪陵妃子園─露葉風枝驛騎傳華清天上一嫣然
當時若識陳家紫何處蠻村更有園　─新荔支四絶─荔
浦園林瘴霧中戎州沽酒擘輕紅五年食指無占䖏何
意相逢萬壑東海北天西兩鬢蓬閩山猶欠一枝笻
鄞船荔子如新摘行脚何湏更雪峰　甘露凝成一顆
氷露穠氷厚更芳馨夜凉將到星河下擬共嫦娥鬭月
明　趠舶飛来不作難紅塵一騎笑長安孫郎皺玊無
消息先破潘郎玳瑁盤　─陸游荔子絶句─驛騎星馳亦
快哉筠籠露濕手親開不應相與無平素曽忝戎州刺
史来　放翁逰蜀十年回病眼茫茫每嬾開怪底酒邉
光景别方紅江綠一時来　─莆陽餉荔子─江驛山程日
夜馳筠籠初拆露猶滋星毬皺玊雖竒品終憶戎州綠
荔支　─王十朋食荔支─荔支初熟飣金盤手擘輕紅子
細看風味由来太竒絶不教容易到長安　妃子園中
荔子竒莫因名號起猜疑清時入座非尤物一洗煙塵
頼好詩　詩史堂前種㡬時輕紅曽入少陵詩殊方競
續櫻桃獻萬樹争先爾獨遲　─陳紫─端眀品第首推陳
花裏姚黄是等倫郡圃一株稱小紫故家風味自宜珍
　─皺玊─莆中皺玊價傾城品第吾何敢妄評只恐此非
真皺玊果然是玊亦虚名　─大將軍─荔支名字太紛紛
所見多應不逮聞别有深紅覇羣品郡人呼作大将軍
　─玊堂紅─天教尤物産閩中名字深竒自不同顧我素
稱田舍子如何敢㗖玊堂紅　─奪先紅─閩中荔子說莆
中闕下竒包又不同正向鈐齋想風味奪先人送奪先
紅　─七夕紅─宅堂荔子無名字自我呼為七夕紅記得
去冬初到日家人指樹語衰翁　─白蜜─紛紛蜂采百花
歸蜜在枝頭竟不知造物要令甜在後時人莫訝熟何
遲　─戎州荔支─錦荔戎州第一竒大如雞子壓枝垂金
刀翦下三千顆對客從容把酒巵　錦殻中間玊一團
樹髙數丈實難攀瀘戎顆顆甜如蜜䕫梓纍纍味薄酸
　─劉克荘荔支─却貢無因送上天漫山如錦但堪憐羅
浮所産真奴𨽻只為曽逢玊局仙　十顆千錢品最真
北人駘背未濡唇若生京洛豪華土買斷丹林肯算緡
　輦轂嘗新索價髙土人棄擲等弁髦不嗔園客工偷
竊絶喜天工饗老饕　─原─李劉題荔支─絳衣揺曵綻氷
肌依約華清出浴時何物鴉兒驅不去前身恐是食酥
兒　─増─方岳食荔支─風枝露葉走筠籠玊潤氷寒擘縐
紅自徃胸中評史記久聞格調略相同　─僧恵洪初至
崖州喫荔支─口腹平生厭事治上林珍果亦甞之天公
見我流涎甚遣向崖州喫荔支　─元楊維楨宫詞─薰風
殿閣日初長南貢新来荔子香西邸阿環方病齒金籠
分賜雪衣娘　─張思亷題畫荔支障─知味何人似蔡襄
方紅陳紫與誰甞七閩塵障南来使腸斷薰風十八娘
　─桞應芳荔子曲白玊明肌裹絳囊中含仙露壓璚漿
城南多少青絲籠競取王家十八娘　─眀方孝孺謝蜀
王賜荔支─涪州丹荔擅時稱翠篚来庭色尚新獻罷未
曽登玊案先敎頒賜與羣臣　翠籠擎出殿門東受賜
羣臣喜色同却笑開元恩未廣祇將異味恱深宫　─屠
本畯荔支紀興─五月閩天丹荔垂雨餘林日照離離火
山松蕾元先熟萬顆新甞玊滿匙　雲張翠幄子欞星
側出枝間曉露零城裏萬家相問遺筠籠争買浄江瓶
　瓊瓤甘露法門開湛目青蓮大士来帝網琉璃相映
澈天台中觀放叅囬　弱歳曽甞荔子丹一池香水濯
氷丸如今正是朱明日栗玊先堆瑪瑙盤　星毬鵲卵
大扵拳鑛玊金鐘品是仙别有桂林將勝畫小姬一見
一嫣然　蜜丸牛膽兩豐腴碧玊為神顆顆殊兒女不
知瓤可啖錯疑耳後大秦珠　自汲清泉洗荔支吳娃
如意劈臙脂水晶簾下黄香熟錯落瑶光並玊肌　結
綠如榛小更幽齒牙蕭爽恣冥搜怪来肌骨清凉甚六
月如從華頂逰　幻出龍牙變態竒晚凉雙髻侍兒持
自是拜来新月早非關剖出夜光遲　天柱髙凌月窟
孤洞中紅艷裊珊瑚飽餐内熱渾忘却已貯氷心在玊
壺　尚榦鄉中錦作堆鳯池超出越王䑓相如渇病今
應觧不用金莖露一杯　絳囊公子綠羅嬌白水真人
絳節朝欲向九仙通尺一倘能雲際坐相邀　黑葉人
傳自五羊最憐江綠出莆陽唐家妃子如相見不命涪
州驛騎將　可惜生来託瘴鄉瓊姿那得近君王大官
食品多如許只有乾枝逹尚方　小君初學煎支法乳
酪宜浮玊椀看旋瀋荔花蜂釀蜜清香不減蔗漿寒
自起開籠㨂荔魁半将白曬半烘焙故鄉朋舊應嘲我
不遣紅塵一騎囬　─謝杰状元紅─紫金香貯玊玲瓏㸃
綴薰風上綠叢一種丹蕤三百品路人先看状元紅
勝畫─仙姬月下分靈丹乳竇香凝白雪寒倦入絳帷知
睡去嬌姿絶勝畫中看　─中觀─一串摩尼湛錦波玊衣
童子曵緋羅炎光髙䕶空中觀添作祗園勝果多　─金
鐘─白水真人鍊絳砂金鐘鑄就落誰家定應飛入棃園
去催出枝頭萬㸃霞　─滿林香─素娥嬌弄淡紅妝半幅
霞綃照海棠夜合口脂勻玊露曉風吹度滿林香　─山
支─秋園凉雨洗林空更向青山枝上紅小結丁香隨錦
隊櫻桃擎出大明宫　─蜜丸─赤虯山人蜂作房柘衣輕
惹蜜丸香波羅小瓮黄金色長貯仙厨白玊漿　─鵲卵
紫姑秋夜臨髙䑓瀉下金莖露一杯牛渚橋邉遺鵲卵
靈官拾作寳珠廽　─蔣奕芳荔支─枝頭裊裊露初乾絳
雪擕来好並看為爱風姿誰得似楊妃沉醉倚闌干
紅塵一騎入華清大内遥聞笑語聲倘賜侍臣消渇病
不湏承露問金莖　─鄧原岳荔支曲─鳯凰山下荔支園
擇日開林市子喧一百銅錢分一擔平明奔進合沙門
　纔交小暑日頻催一夜驚看錦繡堆早起香風徧城
郭人人都道荔支来　紅如鶴頂大如杯奪取頭籌滿
擔回更怕午前日色惡齊将青葉盖頭来　荔支髙樹
倒垂簷十丈長竿兩刃尖摘下但憑多少喫飽来還有
水晶鹽　梢頭狐䑕㨗如風夜鷰經過樹樹空髙結茅
寮敲竹夹曉来添得照山紅　麻繩髙弔小筠籠上下
盤旋西復東且喜今年風雨少荔支個個不生蟲　千
株傍水各成行不是豪家郭外荘最好五更乗露摘噉
時猶帶露華香　金杯㶑灧碧波妍一道霞光照眼鮮
何似媫妤初賜浴玊肌三尺浸寒泉　萬樹揺風㸃翠
苔不妨對客日千枚城中諸品垂垂盡猶有吳航勝畫
来　中秋摘盡荔支殘蜜漬鹽醃更曬乾不分側生能
損價可知輸却玊漿寒　─陳价夫詠荔支色─千紅萬紫
轉葳㽔絳李朱櫻敢並竒繡嶺宫中含笑日承恩不獨
為氷肌　─荔支味─剖却紅香列蚌珠薦来玊液與醍醐
觧酲不用花間露擬物何湏塞上酥　─陳薦夫駝蹄─朱
實西来驛路長明駝驕蹴滿蹄霜當時也合馳千里不
獨涪州馬足忙　─山中冠─衫争暈綠帔争紅散盡春風
滿六宫自笑朱顔生較晚只應隨分冠山中　─金線─細
骨香肌寵幸深華清泉裏玊沉沉絳綃朱袖雖零落一
縷難銷舊釧金　─西紫─千株萬樹錦成堆獨自西家衣
紫囬寄語東君休用妬紅塵元自蜀中来　─綠核─揺曵
㣲風火滿林驪山一顧主恩深胸中已化萇宏血莫訝
香肌少赤心　─皺玉─羽騎參差出驛門空持朱實弔香
魂阿環墜地今千載猶有斑斑玊上痕　─一品紅─千載
瀘戎驛騎飛出山猶著薜蘿衣傳呼野服休朝見勅賜
宫中第一緋　─玳瑁紅─顆顆明珠貢嶺南還將玳瑁匣
輕函助嬌試挿桃花鬢不數平原上客簪　─洞中紅─洞
中丹實㡬千年愁向長安一騎傳好似紅妝離洞去桃
花溪口戀塵緣　─勝江萍─佳名久已動明皇不羡江萍
逐椘王料得一般甘似蜜令渠北面是濃香　─鄭鐸新
綠荔支─落花纔見飄空處結子初看出葉時山鳥啄殘
俄委地恍如金谷墜樓姿　─乍丹荔支─萬㸃青螺未染
塵忽看半帶口脂勻羅衣開䖏肌如雪但少芬香逺襲
人　─正熟荔支─朱夏南枝總若霞可憐一顆一丹砂名
園百果都難並火棗交棃未足誇　─摘露荔支─園林曉
望火燒空摘下清香滿市風簾隔羙人梳洗罷纎纎玊
指擘輕紅　─丘惟直詠雙髻─枝頭連理散甘香紅錦囊
包白玊漿貯向氷盤誰得似昭陽姊妹鬬新妝　─星毬
離離丹實綴如毬燦爛紅光滿樹頭莫是宣和燈火夕
鰲山懸挂不曽收　─百歩香─六月閩鄉荔子懸綠雲堆
裏錦雲連幽香一種天然味不數潘妃歩歩蓮　─七夕
紅─遥望雙星爛碧空一年一度鵲橋中誰知淚落凝成
血散作枝頭㸃㸃紅　─延夀紅─華清一騎走紅塵中使
傳呼笑語頻此物若云延得夀馬嵬山下葬何人　─桂
林─綠雲堆裏綴紅綃白玊囊中核子焦只此林間堪賦
隠淮南不待小山招　─勝畫─錦雲香露萬枝紅恨不生
逢繡嶺宫莫訝崇龜圗未肖千金誰為賂良工　─火山
品質殊生節序同偏誇早熟萬叢中只因一動妖妃笑
又惹驪山烈炬紅　─狀元紅─瓊液丹膚白玊肌御筵香
透絳羅衣宫袍首賜何曽綠為染霞光近紫薇　─十八
娘─棣蕚樓頭風露凉閩娘清曉競紅妝朱唇玊齒桃花
臉徧著天孫雲錦裳─氷團─太液池頭暑漸凉紅塵一
騎日南方寒漿不待嚴冬結滿坐齊看六月霜　─綠核
素質生来與衆殊氷肌玊液潤如酥相逢莫訝心無赤
祇恐前身是綠珠　─郭天親荔支詞─樹下甞新帶露濃
羙人珠翠間釵紅却恨當年勞傳舎不敎移入太真宫
　─安國賢詠氷團荔支─纍纍初貯水晶盤一啖争禁齒
頬寒南土由来饒暑氣誰知六月有氷團　─董傳策啖
荔支─鐡榦婆娑落子紅方苞剥出水晶籠炎荒正惹長
卿渇却為瓊漿半洗空　─張爕荔支詞─長生殿上紫煙
開妃子紅妝映酒杯小部新聲歌未了嶺南飛騎帶香
来　─林叔學荔支花─只向閩鄉說荔支荔支花發㡬人
知幽香陣陣㣲風裏苞蘂還分雄與雌　─徐􁏕江家綠
芳樹離離徧海涯由来香味壓三巴火雲映出玻瓈綠
舊説閩中第一家　─葡萄穂─絶艷穠香滿路飛玊膚輕
襯紫羅衣若逢漢代乗槎使不帶凉州馬乳歸　─雙髻
千年枝上並頭春斜結香雲縷縷新相倚明妝誰得似
黄陵廟裏兩夫人　─真珠─孕出靈胎箇箇圎林中遥見
夜光懸一枝臨水低相向不異鮫人泣月年　─十八娘
先朝舊事說閩王公主曽稱十八娘千載芳魂應化碧
佳名猶自記紅香　─將軍─林外森森翠幄髙軍中不用
醉葡萄只今十里雲如錦疑是當年舊戰袍　─釵頭─雙
雙珠顆錦如霞斜挿金釵貼鬢鵶一種人間可憐色六
宫羞殺歩揺花　─粉紅─深紅輕膩壓枝斜貌比桃花更
染霞一自承恩天寳後温泉宫裏洗鉛華　─綠羅袍─輕
盈初試越羅新不染人間紫陌塵百萬紅妝争結綺隔
墻遥看綠衣人　─勝畫─紫膜紅繒白玊膚争誇絳雪出
仙都生来自有天然色却笑崇龜浪寫圗　─白蜜─誰遣
餘香沁齒牙羙人纎手剖輕霞天生甘味如萍實不待
逰蜂釀百花　─桂林─樹色蕭森比桂叢青枝綠葉自芄
芃月光夜照花如霰疑是天香落鏡中　─滿林香─十里
重林錦繡堆更無驛使惹塵埃微風暗度幽香異韓夀
才過賈女来　─狀元紅─素質朱顔太絶倫風流先占曲
江春只因賜得宫中錦争看瓊林第一人　─星毬─不待
宫娃羯鼓催半空誰滚火星来山禽誤踏雲中墜豈是
三郎蹴踘囬　─七夕紅─滿樹渾疑大火流尚餘丹實報
新秋繁星遥與雙星映半在佳人乞巧樓　─雞引子─曽
食淮南九轉丹幻成仙果赤團團寄言山鳥休輕啄留
取猩紅頂上冠　─金鐘─不見蒲牢伏上林紅爐烈火鑄
黄金南風吹入蕭蕭葉如聼鈞天大吕音　─江陳─紫說
陳家綠説江佳名千載本無雙於今别有酣紅色鼎足
三分未肯降　─天柱─天柱巍巍出半空折来猶自綠成
叢南風吹動枝頭火還似當年戰祝融　─大小江綠─風
捲香塵滿路飛絳綃新裼綠羅衣天生麗質誰堪並婉
孌江濵大小妃　─宋家香─綠鬢如雲面似霞氷肌何用
鬭鉛華隔墻一道薰風暖吹得餘香過宋家　─進貢子
丹荔何年貢七閩宣和中使徃来頻玊環只識涪江種
空走驪山一騎塵　─延夀紅─九轉丹砂貯絳囊剖開甘
液勝瓊漿由来此物從延夀恨殺唐𦍑誤漢皇　─百歩
香─紫翠隂森映夕陽遥看一片錦雲鄉羙人羅襪凌波
過踏碎紅塵滿路香　─綠紗─苧蘿溪水綠如油浣出輕
紗翠欲流何代羙人工翦綵結成佳果綴枝頭　─麝囊
紅─纍纍丹實似星懸萬綠隂中赤欲然日午餘芬生鼻
觀不縁林下麝香眠　─中秋緑─金風玊露仲秋時碩果
枝頭落較遲明月一輪流翠影青銅髙照碧琉璃　─松
紅─莫以松枝比荔支翠濤聲裏露臙脂忽看琥珀生連
理不待千年長兎絲　─丁香─紅粉佳人獨倚樓雨中丹
實滿枝頭荔香元與丁香異只結團圓不結愁　─郎官
紅─甘液濃香似醁醽傳来佳種近楓亭誰将天上郎官
宿散作林中萬㸃星　─紅繡鞋─一片紅香落翠苔羙人
林下蹋青回當年若使潘妃見貼地蓮花不敢開　─綠
珠─山禽偷取蹋枝翻錯落珍珠綠滿園卧地殘香吹不
起月明如照墜樓魂　─洞中紅─烏石山前暮雨凉㡬畨
風起散餘香洞中六月紅如錦不但桃花誤阮郎　─氷
團─六月閩天見鬱蒸忽驚寒氣座間凝水晶盤貯深紅
色白玊壺中映絳氷　─何家紅─炎夏深林雨氣収臙脂
片片落梢頭何郎粉向朱衣拭滿面桃花汗欲流　─鵲
卵─月明銀漢鵲驚枝風動寒巢欲半欹吹落人間完似
卵氷盤髙累不愁危　─勝江萍─纍纍枝上火雲燒甘液
真同絳雪消一片紅光如日赤兒童空有椘江謡　─綠
核─滿林丹實夏煌煌一道炎風列燧光壯士緋袍都觧
却碧苔齊卧綠沉槍　─火山─廽望蒼梧是故鄉紫綃輕
颺麥風凉生来自信紅顔薄强向朱明鬭艷妝　─原─王
象晉題荔支─絳袖氷肌畫本難駢肩含笑倚闌干清霜
且莫来相妬聞道佳人不耐寒
詩散句─原─唐杜甫─憶昔南海使奔騰獻荔支　内分金
帶赤恩與荔支青　─宋蘇軾─荔支㡬時熟枝頭花正繁
　─増─唐張籍─錦江近西水更綠新雨山頭荔支熟　─原
宋程敦厚─綠幄翠籠文縠皺絳囊包就寸珠圎　─汪藻
紅錦皺縫包玊液青綃斜翦襯金丸　─周必大─白蓮近
揖三千女丹荔遐招十八娘　─楊萬里─臨水釅妝新雨
後出墻背向曉風西　龍眼初如菉豆肥荔支已似佛
螺兒　─増─朱子─水精透膜輕含液絳縠離苞未變香
唐韓翃─山舎荔支繁　─薛能─喧雨荔支深　─李洞─雨濕
荔支肥　─皮日休─紅荔懸纓絡　─原─宋黄庭堅─蠻果餐
蕉荔　─程敦厚─一色鮮猩血　─増─孫覿─丹荔擘輕圎
范成大─綠肥新荔子　─元馬祖常─清香荔子懸　─原─宋
劉敞南賔佳實傳名久　─増─蘓軾─梅雨翛翛荔子然
原─晁冲之─日落雲生荔子紅　─増─孫覿─堆盤丹荔照人
光　─范成大─荔子天凉未肯紅　─湛俞─荔支秋映綺筵
紅　─元馬祖常─荔支千顆團團小　荔支囊蜜嫣嫣紫
　─王逢─荔子凝漿赤露香　─虞集─荔子枝頭火齊紅
雅琥火齊然雲荔子香
詞─原─宋李芸子搗練子─紅粉裏絳金裳一巵仙酒艷晨
妝醉温柔别有鄉　清暑殿偶風凉雞頭擘破誤君王
泣棃花春夢長　─張孝祥浣溪沙─只說閩山錦繡帷忽
從團扇得生枝皺紅衫子映豐肌　春線應憐壺漏永
夜深頻見燭花催塵飛一騎憶来時　─蘇軾減字木蘭
花─閩溪珍獻過海雲㠶来似箭玊座金盤不貢竒葩四
百年　輕紅釃白雅稱佳人纎手擘骨瘦肌香恰似當
年十八娘　─明徐􁏕減字木蘭花─吳航異品賜浴金盆
氷骨冷紫袷羅襦絶色輕盈未易圗　忠州白傅枉把
朱顔描竹素沛國崇龜益浪揮毫寫玊肌　─又─紅繒如
繭紙上容華應較淺玊液金莖香味從来畫不成　梢
頭懸火日啖何妨三百顆十八娘紅始信丹青妬入宫
　─宋康與之西江月─名與牡丹聨譜南珍獨比江瑶閩
山入貢冠南朝露葉風枝裊裊　香玉滿苞仙液皺紅
圎蹙鮫綃華清宫殿蜀山遥一騎紅塵失笑　─歐陽修
浪淘沙─五嶺麥秋殘荔子初丹絳紗囊裏水晶丸可惜
天敎生䖏逺不近長安　徃事憶開元妃子偏憐一從
魂散馬嵬關只有紅塵無驛使滿眼驪山　─黄庭堅浪
淘沙─憶昔謫巴蠻荔子親攀氷肌照映柘枝冠日擘輕
紅三百顆一味甘寒　重入鬼門關也似人間一雙和
葉挿雲鬟頼得清湘燕玊面同倚闌杆　─増─眀謝肇淛
浪淘沙─異品出吳航翠袖紅妝温柔何似白雲鄉縱有
丹青描不就國色天香　􁀼笑觧羅襠玊骨瓊漿臙脂
無色墨無光祗是紅顔多薄命雨妬風狂　─又─金井碧
梧飄殘暑初消桂林中冠兩蕭條獨歩此時儂第一質
艷香嬌　豐肉核仍焦沁齒甘饒丁香輕吐暗魂消人
倚小樓春不住滿地紅綃　─徐熥浪淘沙─髙樹錦蒸霞
朱實青華一丸寒玊裹紅紗萬顆纍纍閩海上不數三
巴　西域枉乗槎馬乳休誇剖開瓊液碎丹砂異品即
今誰第一猶説江家　─又─丹實滿林馣耀日紅酣由来
佳品壓江南漢苑楊梅應避色盧橘香慙　沁齒有餘
甘玉液中涵釵頭一朶羙人簪記得樂天曽有句映我
緋衫　─又─十里錦雲鄉傅粉凝妝紅裙争看綠衣郎黒
葉梢頭朱柿小玳瑁丁香　延夀品非常尤勝陳江繡
鞋一種記閩娘風送瑞堂香百歩結綠硫黄　─又─一品
状元紅金線金鍾麝囊吹散桂林風黄玉紫瓊真勝畫
江綠叢叢　雙髻翠雲鬆蘭夀香濃綠珠魂在玉堂東
五嶺三巴無此種獨擅閩中　─宋蘇軾南鄉子─天與畫
工知賜得衣裳總是緋每向華堂深處見憐伊兩箇心
腸一片兒　自小便相隨綺席歌筵不暫離苦恨人人
分拆破東西怎得成雙似舊時─原─韓元吉醉落魄─霓
裳弄月氷肌不受人間熱分明蜜露枝枝結碧樹珊瑚
容易與君折　玊環舊事誰能說迢遥驛路香風徹故
人莫恨東南别不寄梅花千里寄紅雪　─増─黄庭堅定
風波─晚歳炎州聞荔支赤英垂墜壓欄枝萬里来逢芳
意歇愁絶滿盤空憶去年時　澗草山花光照坐春過
等閒苦李又纍纍辜負寒泉浸紅皺消瘦有人躭病損
香肌　─又─凖擬堦前摘荔支今年歇盡去年枝莫是春
光厮料理無比譬如痎瘧有休時　碧甃朱欄情不淺
何晚来年枝上報纍纍雨後園林坐清影蘇醒紅裳剥
盡看香肌　─栁永滿庭芳─青幄髙張瓊枝巧綴萬顆香
染紅殷絳羅衣潤疑是火燃山白玊釵頭試篸黄金帶
竒巧工鑚題評䖏仙家異種分付在人間　年年輸帝
里歡呼内監装㸃金盤况曽得真妃笑臉頻看炎嶺當
時奏曲風流命樂府名傳憑誰道移歸禁苑長使近天
顔　─鄭域念奴嬌─素肌瑩浄隔鮫綃貼襯猩紅妝束炎
􁡣飛空鎔不透一塊玲瓏氷玊破暑當筵褪衣剥帶凝
露真珠肉中心些予向人何太焦縮　應恨舊日楊妃
塵埃走徧南閩和西蜀困入筠籠消黯攪香色精神愁
蹙賴有君謨為傳家譜不棄青黄綠到頭甜口是人都
要圎􁆐
别錄─増─種植─夢溪筆談─閩中荔支核有小如丁香者多
肉而甘土人亦能為之取荔支木去其宗根仍火燔令
焦復種之以大石抵其根但令傍根得生其核乃小種
之不復牙　─徐􁏕荔支譜─荔核入土種者氣薄不蕃雖
蕃不結實間有成樹者經十餘歳稍稍結顆肉酸澀無
味鄉人於清明前後十日内將枝梢刮去外皮一節上
加膩土用棕裹之至秋露枝上生根以細齒鋸從根處
截下植之他所勿令動揺三嵗結子纍然矣　接枝之
法取種不佳者截去元樹枝莖以利刄微啓小隙将别
枝削鍼挿固隙中皮肉相向用樹皮封繫寛𦂳得所斟
酌裹之凡接枝必待時暄盖欲藉陽和之氣一經接搏
二氣交通則轉惡為羙也若近海魚鹽之處斥滷土鹹
其味微酸不佳縱奪接之終不能以彼易此也　─鄧慶
寀荔支譜─荔子原無用核種者皆用好枝刮去外皮以
土包裹待生白根如毛再用土覆一過以臘月鋸下至
春遂生新葉他木栽時皆去枝葉獨荔樹要留宿葉承
露若葉去露槁則無生機余嘗六七月鋸荔支蘆新根
方生無不存活最怕日曬必求稍隂凉處時時灌水方
易生葉甞在水西嶺東黄氏見池塘植山支一顆云係
核種土人言山支皆用核種無有鋸蘆者蘆字之義果
木非核種者稱蘆盖福州方言也　─原─䕶衛─荔支性不
耐寒最難培植纔經繁霜枝葉枯死至春二三月再發
新葉初種五七年深冬覆盖之以䕶霜霰福州之西三
舎曰水口地少加寒已不可植其花春生􁍝􁍝然白色
其實多少在風雨時與不時也有間嵗生者謂之歇枝
有仍歳生者半生半歇也春花之際傍生新葉其色紅
白六七月時色已變綠此明年開花者也今年實者明
年歇枝也最忌麝香或遇之花實盡落其熟未更採摘
蟲鳥皆不敢近或已取之蝙蝠蜂蟻争来蠧食園家有
名樹旁植四柱小樓夜棲其上以警盗者又破竹五七
尺揺之答答然以逐蝙蝠之類　─増─徐􁏕荔支譜─荔性
宜熱最畏髙寒古樹歴數百年者枝柯詰屈根榦盤旋
其隂可蔽數畝此歳久根深縱霜霰侵壓不過葉悴可
無損於樹當春仍發新葉開花結實至於新種不歴十
數年者樹穉根淺一遇霜霰隨即枯萎眀年不復花實
鄉人有愛其樹者當極寒時樹下以稻草煨火温之寒
氣不侵葉無凋損秋冬之際壅壓其根仍伐去枯條不
令礙樹逢春尤易發生更有歇枝之樹隔一年而實者
　　蔡譜引列仙傳本草經謂食荔有益於人可以得仙
當盛夏時乗曉入林中帶露摘下浸以冷泉則殻脆肉
寒色香味俱不變嚼之消如絳雪甘如醍醐沁心入脾
蠲渇補髓啖可至數百顆或畏其飽㸃鹽少許啖之即
消鄉民鬻於市者積擔盈筐離其本枝暑氣侵觸香色
稍減較之就食林中者味亦不逮非必如白傅所云一
日二日三日而後變也鄉人常選鮮紅者於竹林中擇
巨竹鑿開一竅置荔節中仍以竹籜裹泥封固其隙藉
竹生氣滋潤可藏至冬春色香不變若紅鹽火焙曬煎
者俱失其味竟成二物矣　─原─製用─本草綱目─福唐歳
貢白曝荔支蜜煎荔支皆為上方珍果白曝湏嘉實乃
堪市貨者多用雜色荔支入鹽梅曝成皮色雖紅味覺
少酸殊失本真　─増─廣志─荔支本性堅重可取為阮咸
槽彈棋局　─蔡襄荔支譜─紅鹽之法民間以鹽梅滷浸
佛桑花為紅漿投荔支漬之曝乾色紅味甘酸可三四
年不蟲修貢與商人皆便之然絶無正味白曬者正爾
烈日乾之以核堅為止畜之瓮中蜜封百日謂之出汗
去汗耐乆不然踰歳壊矣福州舊貢紅鹽蜜漬二種慶
歴初大官問歳進之狀知州事沈邈以道逺不可致減
紅鹽之數而増白曬者兼令漳泉二郡亦均貢焉蜜煎
剥生荔支笮去其漿然後蜜煮之予前知福州用曬及
半乾者為煎色黄白而味羙可愛其費荔支減常歳十
之六七然修貢者皆取扵民後之主吏利其多取以責
賂曬煎之法不行矣─徐􁏕荔支譜─曬荔支占風日晴
霽時摘下於烈日中朗曬至乾以核實為準風味殊勝
於焙用竹籠箬葉蜜封可致久逺若風雨暴至則肌肉
潰爛反不如焙矣　焙荔支擇空屋一所中燔柴數百
斤兩邉用竹䇤各十每䇤盛荔三百斤密圍四壁不令
通氣焙至二日一夜荔遂乾過焙傷火則肉焦苦不堪
食乾者狀元香最佳鄉人多焙桂林金鐘以其實大羙
觀尤易於鬻臞仙收乾荔法藏於新磁瓮每鋪一層即
取鹽梅三五箇箬葉裹如粽子狀置其内密封瓮口則
不蛀壞誠意伯劉伯温謂乾荔支變者先於殻上刺十
許孔用蜜水浸之以銀盂盛於湯罐頭上蒸透即肉滿
可食　煎荔支荔初熟時乗露連蔕摘下以黄蠟熬勻
封㸃蔕上勿令脫落盛之罐中將冬蜜煮熟得宜俟蜜
冷浸之蜜過於荔始不洩氣藏至来春開視如鮮取蜜
當以荔支花釀者為第一臞仙謂臨熟時摘入瓮中澆
蜜浸之以油紙封固瓮口勿令滲水投井中雖久不損
　荔支漿取荔初􁆐者味帶㣲酸時榨出白漿將蜜勻
煮蜜􁆐為度置之磁瓶箬葉封口完固經月漿蜜結成
香膏食之羙如醴酪荔肉仍以白蜜緩火熬熟浄磁器
收之最忌近鐡　又法取生荔曬至一日頻番令勻去
殻取肉每一斤白蜜一斤半於砂䂪内慢火熬百千沸
又以文武火養一日磁鉢攤於日中曬至蜜濃為度盛
於磁瓶　─宋珏荔支譜─嶺南好事作荔支醖頭取荔支
肉榨之入酥酪辛辣以合醤又作簽肉以荔支作椰子
花與酥酪同炒土人大嗜之　順昌雪花火酒以荔支
投之浹旬而出濃艷幽沉如西施醉倚玊牀太真温泉
出浴用泥頭封固至隔歳開之滿屋作新荔支香矣
　　(附/錄)隈枝
増─益部方物略記─隈枝生卭州山谷中樹髙丈餘枝修
弱花白實似荔支肉黄膚味甘可食大若爵卵
集藻─贊─増─宋宋祁隈枝賛─挺榦既修結蘤兹白㦸外澤
中甘可以食
　　(附/錄)錦荔支
原─錦荔支一名癩葡萄元時名紅姑娘即詩所云苦𤓰
也出南蕃今閩廣江南皆有之蔓生葉如葡萄有㣲刺
蔓上有鬚莖葉皆柔七八月開小黄花五瓣如椀形結
𤓰有長短二種色青綠􁆐則黄紅皮上磥砢架作屏斑
斑如錦紅緑陸離最為可玩𤓰味㣲苦小熟之調以薑
醋可為𬞞清痰火和肉煮食亦佳其中肉赤如血味甘
羙春時種秋結實其子形扁如𤓰子亦有痱㿔可入藥
彚考─増─元宫殿記─棕毛殿前有野果名紅姑娘外垂絳
囊中􁀼赤子如珠甜酸可食盈盈繞砌與翠草同芳亦
自可愛　─原─本草─仁宗時陳堯佐母入宫太后賜以錦
荔支遂連皮食之宫人多訕笑夫人對曰徃年夢食此
物遂生堯佐後又夢如初遂生堯叟時仁宗尚無皇嗣
於是皇后及宫人相率竟食後舉皇子二人　─増─星槎
勝覽─蘇門荅剌國一等𤓰皮若荔支未剖時甚臭如爛
蒜剖開如囊味如酥香甜可食疑即錦荔支也
　　　龍眼
原─龍眼一名益智(廣雅云益/智龍眼也)一名比目(見吴氏/本草)一名圎
眼一名蜜脾一名燕卵一名繡水團一名海珠叢一名
川彈子一名亞荔支一名荔支奴(南方草木狀云荔支/過即龍眼熟故謂之)
(荔支/奴)　─増─本草─一名鮫淚一名木彈─原─閩廣蜀道出
荔支處皆有之樹似荔支髙一二丈枝葉微小葉似林
檎凌冬不凋春末夏初開細白花七月實熟大如彈丸
肉薄於荔支白而有漿甘如蜜質味殊絶純甜無酸實
極繁作穂如葡萄每穂五六十顆殻青黄色性畏寒白
露後方可採摘性甘平無毒安志健脾補虚開胃除蠧
毒去三蟲久服輕身不老裨益聰明故又名益智非今
醫家所用之益智子食品以荔支為貴而資益則龍眼
為良盖荔支性熱而龍眼平和也
彚考─増─吴志士爕傳─爕每遣使詣權致異物竒果蕉邪
龍眼之屬無歳不至　─三輔黄圗─漢武帝破南越起扶
荔宫以植所得竒草異木龍眼荔支皆百餘本　─原─涪
翁雜說─左太冲蜀都賦云旁挺龍目側生荔支龍眼惟
閩中及南越有之太冲自言十年作賦三都所有皆責
土物之貢至於言龍目亦不自知其失也　─農政全書
龍眼與荔支齊名味亦甚羙登盤俎而充供御稱於魏
文之詔詠於左思之賦豈凡果之可比哉　─梧潯雜佩
龍眼自尉陀獻漢髙帝始有名見西京雜記左太冲賦
旁挺龍目即此梧潯署中皆有之結實甚繁剖之色瑩
白政如水晶丸核映扵外味亦甘羙但㣲覺草氣風韻
逺遜荔支故謂之荔支奴蘇長公曰閩越人髙荔子而
下龍眼吾為平之荔子如食蛑蝤大蟹斫雪流膏一噉
可飽龍眼如食彭越石蟹嚼嚙乆之了無所得然酒䦨
口爽饜飽之餘則咂啄之味石蟹有時勝蛑蝤也長公
此語足為荔奴觧嘲─増─宋珏荔支譜─側生見重於世
詩賦歌詠連篇累牘獨旁挺寥寥何也豈以色香頓殊
赤若金丸肉似玻瓈核如黒漆補精益髓蠲渇扶飢羙
顔色潤肌膚種種功效不可枚舉至於寄逺廣販利反
倍於荔子則龍目何可貶也至若耳食之夫以荔熱傷
人龍目大補反欲昻此輕彼則婢學夫人不覺膝自屈
矣　荔支浄盡龍目叢生時則玊露流晨金風扇晚緩
剥飽餐亦非人世所有譬梅花已殘忽有桃杏牡丹初
謝重見芍藥幽蘭乍萎仍生蕙草皆不可無一不能有
二者也　─泉南雜志─荔支才已龍眼始行荔支飽味之
餘不堪咀嚼如膏梁子弟居常醲膬一旦家落餔薄糜
便不適口　─廣東志─澄海縣七夕酒集多用龍眼謂之
結星
集藻─五言古詩─原─宋蘇軾亷州龍眼質味殊絶可敵荔
支─龍眼與荔支異出同父祖端如柑與橘未易相可否
異哉西海濵琪樹羅元圃纍纍似桃李一一流膏乳坐
疑星隕空又恐珠還浦圗經未甞說玊食逺莫數獨使
皴皮生弄色映琱俎蠻荒非汝辱幸免妃子汚　─増─眀
宋珏秋日歸故園噉龍眼─平昔輕旁挺不堪荔作奴今
知奴有等賢蠢亦多途方回及陶侃自比常奴殊外裹
黄金餙中懐白玊膚劈破皆走盤顆顆夜光珠更憐核
如漆湛湛小兒矑龍目與虎目比喻何其愚但恨荔熟
時主在奴不俱安得共盤敦牀頭捉刀夫際此清秋候
晶晶空滿盂尼父思伯玊使乎復使乎
七言律詩─原─宋劉子翬龍眼─幽姿傍挺綠婆娑啄咂雖
㣲奈羙何香割蜜脾知韻勝價輕魚目為生多左思賦
詠名初出玉局揄揚論豈頗地極海南秋更暑登盤猶
足洗沉痾　─明王象晉龍眼─来從炎徼登琱爼滿案芳
馨總莫逾崖蜜縱甘終帶酢江瑶雖羙未全瑜騷人賦
就芳名逺漢帝移来貝葉敷較烈側生應不忝何縁喚
作荔支奴　何縁喚作荔支奴艷冶豐滋百果無琬液
醇和羞沆瀣金丸的皪賽璣珠好將姑射仙人産供作
瑶池王母需應共荔丹稱伯仲况兼益智䇿勲殊
七言絶句─原─宋張栻寄龍眼─荔子如今尚典刑秋林圎
實著嘉名雖無赬玊南風面却願筠籠千里行手自
封題寄故人聊將風味付詩情千年尚憶唐𦍑疏不汚
華清驛騎塵　─増─王十朋龍眼─絶品輕紅掃地無紛紛
萬木以龍呼實如益智本非藥未比荔支真是奴
詞─増─宋無名氏浣溪沙─酒拍臙脂顆顆新丹砂燃火葉
精神暑天秋杪錦春生　香味已驚櫻實淡絳衣還笑
荔支皴羙人偏喜破朱唇
别録─原─製用─農政全書─白露後採用梅滷浸一宿取出
曬乾用火焙之以核乾硬為度如荔支法收藏之成朶
　乾者名龍眼錦
　　　(附/録)山龍眼
　原─山龍眼出廣中夏月熟色青肉如龍眼亦龍眼之野
　生者也(見桂海/虞衡志)　─増─閩部䟽─山果中有枝葉略似鳳尾
　蕉者曰山龍眼結實纍纍視龍眼小而味酸山僧取以
　供佛
　　　(附/録)龍荔
　原─龍荔狀如小荔支而肉味似龍眼木之身葉亦似二
　果故名三月開小白花與荔支同􁆐但可蒸食不可生
　噉令人發癎見鬼物出嶺南(見桂海/虞衡志)　─増─徐氏筆精─交
　趾有龍荔實如小荔支元陳剛中使安南詩云龍荔綴
　如珠紀其實也謝在杭百粤風土記載廣西荔支如龍
　眼豈即交趾之種歟
　
　
御定佩文齋廣羣芳譜巻六十三
　欽定四庫全書
御定佩文齋廣羣芳譜巻六十四
　　果譜
　　　橘(花附見/)
　原─橘(本草云橘從矞音鷸諧聲也又雲五色為慶二色/為矞矞雲外赤内黄非煙非霧郁郁紛紛之象橘)
　(實外赤内黄剖之香霧紛郁有似/乎矞雲橘之從矞又取此意也)一名木奴(詳見後襄/陽耆舊傳)
　樹高丈許枝多刺生莖間葉兩頭尖緑色光面濶寸餘
　長二寸許四月生小白花清香可人結實如柚而小至
　冬黄熟大者如杯包中有瓣瓣中有核實小於柑味甘
　微酸種類不一有蜜橘(其味/最甘)黄橘(扁小多香霧/橘之上品)緑橘(紺/碧)
　(可愛不待霜後色味已/佳隆冬采之生意如新)朱橘(實小色/赤如火)塌橘(狀大而扁外/緑心紅巨瓣)
　(多液經春/熟乃甘美)包橘(外薄内盈其脈/瓣隔皮可數)綿橘(微小極輭美可/愛而不多結)沙
　橘(細小/甘美)凍橘(八月開花/冬結春采)早黄橘(秋半/已丹)穿心橘(實大皮光/心虛可穿)
　荔枝橘(膚理皺宻儼如/荔枝出衡陽)乳橘(狀似乳柑皮堅/瓤多味絶酸芳)油橘(皮似/油飾)
　(中堅外黑/橘之下品)自然橘(他橘與柑必以枝接之惟此則/以橘子下種故名自然味甚美)出蘇
　州台州西出荆州南出閩廣撫州皆不如温州者為上
也王敬美曰閩中柑橘以漳州為最福州次之樹多接
成惟種成者氣味尤勝橘肉生痰聚飲不益人若煎以
蜜充果食甚佳或蜜或薰作餅尤妙亦可醬淹作葅花
以之蒸茶向為龍虎山進御絶品園中宜多種多收核
葉皆苦平無毒可入藥
彚考─增─書禹貢─厥包橘柚錫貢─傳─小曰橘大曰柚疏橘
柚二果其種本别以實相比則柚大橘小　─原─史記貨
殖列傳─蜀漢江陵千樹橘其人與千戸侯等　─謝承後
漢書─沛國桓嚴避地居揚州從事屈豫室中中庭有橘
一株遇其實熟數垂室内嚴以竹藩樹四面風吹兩實
墜地以繩縛繫樹枝　─吳志陸績傳─績年六嵗於九江
見袁術術出橘績懐三枚去拜辭墜地術謂曰陸郎作
賔客而懐橘乎績跪答曰欲歸遺母術大竒之　─增─宋
書符瑞志─晉成帝咸和六年鎮西將軍庾亮獻嘉橘一
蔕十二實孝武帝大明元年二月壬寅華林園䨇橘
樹連理　─原─南齊書虞愿傳─愿字士恭㑹稽餘姚人也
祖賚中庭橘樹冬熟子孫競來取之愿年數嵗獨不取
賚及家人皆異之　─增─梁書元帝本紀─大寳元年正月
辛亥朔左衞將軍王僧辯獲橘三十子共蔕以獻　─南
史孝義傳─王虛之居喪二十五年鹽酢不入口墓上橘
樹一冬再實時人咸以為孝感所致　─原─舊唐書徳宗
本紀─大厯十四年五月癸亥即位閏月戊寅詔江南甘
橘嵗一貢以供宗廟餘貢皆停　─增─唐書地理志─蘇州
杭州温州土貢柑橘撫州土貢朱橘　柳玭傳玭為嶺
南節度副使廨中橘熟既食乃納直於官　薛戎傳戎
遷浙東觀察使所部橘未貢先鬻者死戎弛其禁宋
史五行志─明道元年八月黄州橘木及柿木連枝　山
海經─荆山銅山葛山賈超之山洞庭之山其木多橘櫾
　─原─春秋運斗樞─璇樞星散為橘─晏子春秋晏子使
楚楚王進橘置削晏子併食不剖王曰橘當剖對曰臣
聞賜人主前者瓜桃不削橘柚不剖今者萬乘無教故
不敢剖臣非不知也　莊子樝棃橘柚其味相反而皆
可於口　─韓非子─夫樹橘柚者食之則美嗅之則香
增─吕氏春秋─果之美者有江浦之橘　─原─淮南子─橘柚
有鄉橘凋於北徙榴鬱於東移　─增─神異經─東方裔外
有建山其上多橘柚　─崔寔正論─橘柚之實堯舜不常
御　─鹽鐵論─匹夫莫乘堅良而民厭橘柚　橘柚生于
江南而民皆甘之于口者味同也　─三輔黄圖扶荔宫
有甘橘百餘本　─原─吳志─吳王餽魏文帝大橘帝詔羣
臣曰南方有橘酢正裂人牙時有甜耳　─增─吳録─朱光
禄為建安郡中庭有橘冬月于樹上覆裹之至明年春
夏色變青黑味尤美　─原─益都耆舊傳─楊由為成都文
學掾少治易曉占候忽有風起太守問由答曰南方有
薦木實者色黄赤頃之五官掾獻橘數苞　─襄陽耆舊
傳─吳李衡漢末為丹陽太守每欲治家事妻英習不聽
後宻遣客十人往武陵龍陽泛洲上作宅種橘千株臨
死勅兒曰汝母每怒吾治家事故窮如是然吾州里有
千頭木奴不責汝食嵗上匹絹亦當足用爾　─南方草
木狀漢武帝時交趾有橘官置長一人秩二百石主嵗
貢御橘吳黄武中交趾太守士爕獻橘十七實同一
蔕以為瑞異羣臣稱賀　─神仙傳─蘇仙公者桂陽人也
漢文帝時得道當仙母曰汝去之後使我如何存活先
生曰明年天下疾疫庭中井水簷邊橘樹可以代養井
水一升橘葉一枚可療一人來年果有疾疫逺近悉求
母療之皆以水及橘葉無不愈者　─增─廣州記─羅浮山
有橘夏熟實大如李剝皮噉則酢合食極甘　─南中八
郡志─交趾特出好橘大且甘而不可多噉令人下痢
拾遺記─條陽山中有白橘花色翠而實白大如𤓰香聞
數里　─原─後搜神記─㑹稽􁀙縣東野有女子姓吳字望
子路忽見一貴人儼然端坐即蔣侯像也因擲兩橘與
之數數形見遂隆情好　晉孝武世宣城人秦精常入
武昌山中採茗忽遇一人長丈餘徧體皆毛從山北來
探懐中二十枚橘與精甘美異常　─增─述異記─勾漏縣
有緑橘青柑　漢章帝元年上虞縣獻玊色橘　越多
橘柚園越人嵗出橘税謂之橙橘户亦曰橘籍吳闞澤
表曰請除臣之橘籍　─水經注劉先主時巴郡結舫水
居者五百家縣有橘官夏至則熟二千石常設厨膳命
士大夫共㑹樹下　─原─幽怪録─巴卬橘園中霜後見橘
如缶剖開中有二老叟象戲一叟曰橘中之樂不減商
山但不得深根固蔕爾一叟取龍脯食之食訖餘脯化
為龍衆乘之而去　─增─異聞録─柳毅見龍君叩海岸橘
樹名橘社　─三吳志孔安國閑宅忽有二人來云自帝
庭來一衣緑曰藤子一衣黄曰黄子語呉大帝時事厯
厯可聽及去遣人尋之入未央宫庭中衣緑者入於藤
下衣黄者入於橘下　─原─風土記─唐于蓬萊殿九月九
日賜羣臣橘　─江淮異人録─陳允升好道術撫州危全
諷迎寘郡中危夜坐謂之曰豐城橘美頗思之允升曰
方有一船泊豐城港今為取之港去城十五里少選即
還攜一布囊有橘數百枚　─增─稽神録─偽吳兵部賈潭
言其所知為嶺南節度獲一橘其大如升將表獻之監
軍中使以為非常物不可輕進因取鍼㣲刺其葉下乃
有蠕蠕而動者因破之中有一小赤蛇長數寸　─南唐
近事─鍾傅鎮江西日客有以覆射之法求謁傅以厯日
包一橘致袖中使射之客口占一歌以揭之云太嵗當
頭立諸神莫敢當其中有一物常帶洞庭香　─原─廣記
劉晏在江淮名橘珍柑常與本道分貢競欲先至雖封
山斷道以禁前發晏毎厚貲致之為諸道冠　─增─嘉祐
雜志─橘樹直竦枝葉不相妨蜀人謂之讓木　─東坡楚
頌帖─吾性好種植能手自接果木尤好栽橘陽羡在洞
庭上柑橘栽至易得當買一小園種柑橘三百本屈原
作橘頌吾園若成當作一亭名之曰楚頌　─文昌雜録
國子朱司業言南方柑橘雖多然亦畏霜每霜時亦不
甚收惟洞庭霜雖多仍無所損詢彼人云洞庭四面皆
水也水氣上騰尤能辟霜所以洞庭柑橘最佳嵗收不
耗止為此爾　─後山詩話─韋蘇州詩云憐君臥病思新
橘試摘纔酸亦未黄書後欲題三百顆洞庭須待滿林
霜余往以為蓋用右軍帖中贈子黄甘三百者比見右
軍一帖云奉橘三百枚霜未降未可多得蘇州蓋取諸
此　曲洧舊聞─果中結實遲者莫如橘諺云立不踰膝
好種橘言其不可待也　─行都紀事─橘園亭在豐樂橋
未建都之時此地皆種橘高宗欲親廵就此乘舟創亭
其上前臨大河故至今街市傳為橘園亭　─益公平園
集─洞庭楚之巨浸而山在震澤中其產橘柚皆足以冠
天下世謂地脈潛通宜哉　─三桞軒雜識橘花為雋客
　─武夷山志─峰山有仙橘小者如彈丸其皮可食大者
如雞卵味尤甘　─原─蘇州府志─太湖中洞庭山一名包
山道書第九洞天蘇子美記有峰七十二惟洞庭稱雄
其間民俗淳樸以橘柚為常產每秋高霜餘丹葩朱實
與長松茂竹相映巖壑望之若圖畫　─嚴州府志─城南
十里有山險峻不易登上有羅浮橘一株熟時風飄墮
地得者訛為仙人橘　─增─長沙府志─橘洲在善化縣産
橘　─常徳府志─橘洲長二十里即李衡種橘處　─泉州
府志─宋寧宗嘉定間永春縣樂山之東有橘一株隨人
所食不得持歸或竊懐之則袖中變為蛇蝮　─延平府
志─南平縣衍仙山中產橘止可就食或欲攜歸即迷道
不得出　─莆田縣志─䂬溪上有仙人巖巖上野橘其實
無時得者為瑞宋元祐間方亞夫薛蕃皆以九日遊巖
人得一橘並登第
集藻─表─增─唐劉禹錫為武中丞謝新橘表─臣某言中使
某至奉宣聖㫖賜臣新橘若干顆特降恩光猥頒慶賜
珍踰百果榮比兼金臣伏以丹實初成苞貢爰至芳馨
味重方列於御筵雨露恩深忽霑於賤品感同推食事
等絶甘豈惟適口為珍實冀捐軀上答臣無任感戴之
至
啟─增─梁簡文帝謝勅賚城邊橘啓結根壟首垂隂陽壍
甘踰石蜜味重金衣暉章縹李豈止稱於晉世上林美
棗非獨高於漢日　─劉潛謝東宫賜城傍橘啓─多置守
民晉為厚秩坐入縑素漢譬封君固以仰匹穰橙俯聯
楚柚寧似魏瓜借清泉而得冷豈如蜀食待飴蜜而成
甜重以倒影陽池垂華金堞信可珍石榴於式乾貴葡
萄於别館　─劉峻送橘啓─南中橙橘青鳥所食始霜之
旦採之風味照座劈之香霧噀人皮薄而味珍脈不粘
膚食不留滓甘踰萍實冷亞冰壺可以熏神可以芼鮮
可以漬蜜羶鄉之果寧有此耶　─庾肩吾謝賚橘啓─光
分璇宿影接銅峰去青鳥之迢遞服朱闉之爽塏楚原
洪筆頌記不遷陳王麗藻賦稱遙植
雜著─原─唐陸龜䝉蠧化─橘之蠧大如小指首負特角身
蹙蹙然類蝤蠐而青翳葉仰齧如饑蠶之速不相上下
人或棖觸之輙奮角而怒氣色桀驁一旦視之凝然弗
食弗動明日復往則蜕為蝴蝶矣力力拘拘其翎未舒
襜黑韝蒼分朱間黄腹填而撱緌纖且長久醉方寤羸
枝不揚又明日往則倚薄風露攀縁草樹聳空翅輕瞥
然而去或隐蕙隙或留篁端翩旋軒虛颺曳紛拂甚可
愛也須臾犯蝥網而膠之引絲環纒牢若拲梏人雖甚
憐不可解而縱矣噫秀其外類有文也黙其中類有德
也不朋而游類潔也無嗜而食類亷也向使前不知為
橘之蠧後不見觸蝥之網人謂之鈞天帝居而來今復
還矣天下大橘也名位大羽化也封畧大蕙篁也茍滅
德忘公崇浮飾傲榮其外而枯其内害其本而窒其源
得不為大蝥網而膠之乎觀吾之蠧化者可以惕已
樂仲子曰吾昔好種橘吾種輙前春而植私竊懼晩也
種而遂者十不得─二焉訊之老圃圃曰橘不可以前
春種也盍後之吾從而後之植而遂者十嘗得八九焉
又訊老圃圃曰冬榮之木其氣外周外周者非陽盛不
可活也冬謝之木其氣内固内固者雖陽未盛活也推
此則百種百活矣仲子俯然嘆曰吾益信枝葩繁者本
根隳周公曰冬日之閉凍也不固則春夏之長草木也
不茂天地不能常侈費而况於人乎是故君子貴斂其
真不隳其根萬類以生
頌─原─楚屈原橘頌─后皇嘉樹橘徠服兮受命不遷生南
國兮深固難徙更壹志兮緑葉素榮紛其可喜兮曾枝
剡棘圓果摶兮青黄雜揉文章爛兮精色内白類可任
兮紛緼宜修姱而不醜兮嗟爾幼志有以異兮獨立不
遷豈不可喜兮深固難徙廓其無求兮蘇世獨立横而
不流兮閉心自慎不終失過兮秉德無私參天地兮願
嵗並謝與長友兮淑離不淫梗其有理兮年嵗雖少可
師長兮行比伯夷置以為像兮　─增─宋孝武帝芳春琴
堂橘連理頌─列訪神祕詳觀瑞䇿通柯竦秀實靈所錫
雜條别榦淹一榮戚道彼遐方承我正厯
贊─增─晉郭璞橘櫾贊─厥包橘櫾竒者維甘朱實金輝葉
蒨翠藍靈均是詠以為美談
賦─增─魏曹植橘賦─有朱橘之珍樹於鶉火之遐鄉禀太
陽之烈氣嘉杲日之休光體天然之素分不遷徙於殊
方播萬里而遙植列銅雀之園庭背江洲之暖氣處𤣥
朔之肅清邦換壤殊爰用喪生處彼不凋在此先零朱
實不御焉得素榮惜寒暑之不均嗟華實之永乖仰凱
風以傾葉冀炎氣之可懐颺鳴條以流響希越鳥之來
栖夫靈徳之所感物無㣲而不和神蓋幽而易激信天
道之不訛既萌根而弗榦諒結葉而不華漸𤣥化而不
變非彰德於邦家附微條以歎息哀草木之難化─晉
潘岳橘賦并序─余齋前橘樹冬夏再熟聊為賦云爾嗟
嘉卉之芳華信氤氲而芬馥既蓊茸而葳蕤且參差而
橚矗已鬱鬱而冬茂亦離離而夏熟至如廣命賔客厯
覽遊觀三清既設百味星爛炫熀乎玊案照耀於金盤
故成都美其家園江陵重其千樹既見稱於陸言亦標
名乎馬賦　─宋謝惠連橘賦─園有嘉樹橘柚煌煌圓丹
可翫清氣芬芳受以玊盤升君子堂味既滋而事美實
厥包之最良　─梁吳均橘賦─增枝之木既稱英於緑地
金衣之果亦委體於玊盤見雲夢之千樹笑江陵之十
蘭葉葉之雲共琉璃而並碧枝枝之日與金輪而共丹
若乃秋夜初露長郊欲素風賫寒而北來鴈衝霜而南
度方散藻於年深遂凝貞於冬暮　─唐可頻瑜洞庭獻
新橘賦─洞庭之逺兮亘全楚而連巨呉路悠悠以窮塞
波淼淼而平湖逺國之奥壤中華之外區風土所宜兮
四方各異珍果斯出兮諸夏或無至於白商謝𤣥律改
風落瑤林寒生窮海枇杷落而將盡荔枝摘而不待然
後浮香外散美味中成照斜暉而金色帶曉潤而霜清
圓甚垂珠琪樹方而孰可味能適口玊果比而全輕在
禹貢非它於周制則那充厥包於林下發使者於江沱
穰橙不得而雜楚柚不得而和所獻者皆歎其美所貴
者不以其多嵗峥嶸而已晩路﨑嶇而自逺齊萬物以
坌入離本枝而不返其價可重其味可珍固緑蔕而未
變施素錦而猶新兹夕發於南國已朝奉於北辰匪雕
飾以自媚實羽翼以因人獻芹者既非其匹敵獻桃者
何足以等倫豈比夫江北則枳江陵則洲隨樝棃而莫
遂備職貢而無由同碩果而已矣望君門兮阻修美哉
植物斯多結實者衆斯橘也栽則隔乎淮浦生則主乎
雲夢獨專美於當年及嵗時而入貢　─仲子陵洞庭獻
新橘賦─皇帝垂衣裳而洽萬國舞干戚而來九區包之
橘柚至自江湖嵗以為常知方物之咸有時而後獻表
庭實之何無本其來則風秋洞庭霜落寰海元侯布教
下吏旁採碧林冬生大小異名已去霜蔕初辭緑莖然
後盛以瀟湘之竹束以江淮之菁背楚塞以西走望秦
雲而北征上方端想𤣥默深居穆清扇鴻鈞而不宰張
大樂而無聲閲彼要荒之貢得斯華實之英乃明四目
乃停九歌朱紱方來以彰其道泰碩果可食以表其時
和時和在乎務本道泰在乎柔逺一果熟知百果之不
荒一方來知萬方之未晩橘之名也則珍橘之熟也惟
新越彼千里獻於一人丹其實體南方之正酸其味含
木德之純足以附荔枝於末葉遺檳榔於後塵然出自
荒陬升聞莫由煙波無已嵗月空流豈知夫湮沉可逹
職貢可修辭草澤以孤往入金門而見收物之因人也
其則以衆人之象物也豈不或中儻草木之可儔希成
名於入貢　─李徳裕瑞橘賦并序─清霜始降聖上命中
使賜宰臣等朱橘各三枚蓋靈囿之所植也臣伏以渡
淮爲枳由地氣而不遷吹谷生黍信陽和之有感昔漢
武致石榴於異國靈根遐布此西域柔服之應也魏武
植朱橘於雀園華實不就乃呉人未格之兆也考於前
史昭晰可知豈非天地同和羣物效祉去蠻邦之陋獲
近太陽感王化之威更承膏露草木尚爾况乎人心漢
宣帝宫館山澤意有所感必使近臣賦之臣幼學為文
忝列樞近敢稽首而獻賦曰美南州之嘉樹受烈氣於
炎德固一志於殊方遂不遷於上國貞枝凝碧蔚湘岸
之夕隂華實變黄動江潭之秋色雜丹楓於溪畔映緑
篠於巖側翡翠以之列巢鵷雛於焉栖息雖同霑於雨
露竊自得於雕飾終獲譽於皇明豈因人之羽翼感大
鈞之獨運輸造化之𤣥力思六合以同風採孤根而移
植播元氣以茂育諒英靈之不測逮乎霜飛文囿風落
秦川金莖炫熀於朝日玊樹菁蔥於霽天峩方壺之翠
島列靈沼之清漣上蔚檉松下秀蓀荃赩朱草與屈軼
曄紫芝與賓連靈卉必植而嘉橘在焉碧葉獨潤金衣
更鮮天漢之華星焜燿閬風之珠樹粲然香若團於野
露色疑炫於江煙既而大官獻新竒果列筵非厥包之
自逺何菲陋之莫傳樹隐方塘比丹萍之初實盤映皎
月與赤瑛而共妍東鄙孤臣謬塵三事既乏和羮之用
猶霑可口之味并食不割竊愧晏嬰之知捧之以拜重
感桓榮之賜庶不朽於雪霜永酬恩於天地
文賦散句─增─漢東方朔七諫─斬伐橘柚兮列樹苦桃
司馬相如上林賦─橘柚芬芳　─張衡南都賦─穰橙鄧橘
　李尤七歎─金衣素裏斑理内充　─徳陽殿賦─橘柚含
桃百果成叢　─晉杜預七規─庶羞既異五味代臻糅以
丹橘雜以芳鱗　─左思蜀都賦─户有橘柚之園　─傅㢲
七誨─閩山朱橘　─陳周𢎞讓答王褒書─江南燠熱橘柚
冬青
五言古詩─增─漢無名氏古詩─橘柚垂華實乃在深山側
聞君好我甘竊獨自雕餙委身玊盤中厯年冀見食芳
菲不相投青黄忽改色人儻欲我知因君為羽翼　─晉
張華橘橘生湘水側菲陋人莫傳逢君金華宴得在玊
几前─梁簡文帝詠橘─萎蕤映庭樹枝葉凌秋芳故條
雜新實金翠共含霜攀枝折縹榦甘㫖若瓊漿無假存
雕飾玊盤余自嘗─沈約園橘─緑葉迎露滋朱苞待霜
潤但令入玊柈金衣非所恡　─范雲園橘芳條結寒翠
圓實變霜朱徙根楚洲上來覆廣庭隅　徐摛詠橘─麗
樹臨江浦結翠似芳蘭焜煌玊衡㪚照耀金衣丹愧以
無雕餙徒然登玊盤─虞羲橘─衝颷發隴首朔雪度炎
洲摧折江南桂離披漢北揪獨有凌霜橘榮麗在中州
從來自有節嵗暮將何憂─隋李孝貞詠橘樹─嘉樹出
巫隂分根徙上林白華如㪚雪朱實似懸金布影臨丹
地飛香度玊岑自有凌冬質能守嵗寒心　─唐孟浩然
庭橘明發覽羣物萬木何隂森凝霜漸漸水庭橘似懸
金女伴爭攀摘摘窺礙葉深並生憐共蔕相示感同心
骨刺紅羅被香黏翠羽簪擎來玊盤裏全勝在幽林
原─杜甫病橘─羣橘少生意雖多亦奚為惜哉結實小酸
澀如棠棃剖之盡蠧蝕採掇爽所宜紛然不適口豈止
存其皮蕭蕭半死葉未忍别故枝𤣥冬霜雪積况乃囘
風吹嘗聞蓬萊殿羅列瀟湘姿此物嵗不稔玊食失光
輝寇盗尚慿陵當君減膳時汝病是天意吾諗罪有司
憶昔南海使奔騰獻荔枝百馬死山谷到今耆舊悲
增─桞宗元南中榮橘柚─橘柚懐貞質受命此炎方宻林
耀朱緑晩嵗有餘芳殊風限清漢飛雪滯故鄉攀條何
所歎北望熊與湘　─宋范成大手植綠橘十年不花緑
橘生西山得自髯翁家云此接活根是嵗當著花俛仰
乃十霜垂蠧紛相遮芳意竟寂寞枯枝謾槎牙風土諒
非宜翁言豈予夸㑹令返故山髙深謝汚邪石液滋舊
根山英擢新葩黄團挂霜實大如崆峒瓜當有四老人
來駐七香車　橘園─橘中有佳人招客果下遊胡牀到
何許坐我金碧洲沉沉翦綵山垂垂萬星球竒采日中
麗生香風外浮折贈黄團䨇珍逾桃李投拆開甘露囊
快吸冰泉甌熱惱散五濁豈止沉疴瘳未知商山樂能
如洞庭否　─元楊載橘中篇─竝海無山林莽莽皆平疇
君家擇地利即此營莵裘雜樹作藩屏青紅間綢繆其
中植橘柚擁蔽枝葉稠盛夏開白華朱實懸高秋飛霜
虐萬物寒風助颼飀凌晨察變候䇿杖廵維陬是何黄
金多暴露宜藏收採摘資衆力轉輸及他州子長傳貨
殖謂此同列侯上充國家賦下貽篚筥謀千縑可坐致
何必龍陽洲　─原─明孫齊之謝送橘─美人有嘉樹結實
如黄金㣲霜降秋節芬芳滿中林采采不盈篋嵗暮逺
相尋緘以尺素書致以瑤華音開緘讀素書字字瑯與
琳把玩不去手置我高堂隂恍行洞庭上秋色瀟湘深
况此東南美橘頌歩高吟橘柚匪芬芳荷君芬芳心
七言古詩─增─宋李綱食橘─洞庭一夜天雨霜橘林緑苞
朝已黄逺題書後三百顆入手便覺秋風香黄金為膚
白玊瓤沆瀣深貯甘且芳雕盤初擘噀清露冰齒乍嚼
流瓊漿色香氣味紛可喜下視衆果皆茫茫嗟余平生
愛種此木奴千樹梁谿傍只今蒿艾已埋没豈敢向日
争熒煌蓬萊雲氣久寂寞漢殿無復羅瀟湘厥包縱有
盡酸澀剖之蠧朽安足嘗乃知汝病是天意坐使玊食
無輝光荒山乃爾飫佳品安得騕褭置錦堂君不見杜
陵野老歌病橘蕭蕭半死誠可傷　─范成大清江道中
橘園正夥─芳林不斷清江曲側影入江江水緑未論萬
户比封君瓦屋人家衣食足暑風汎花蘭芷香秋日籬
落明青黄客舟來遲佳景盡但見碧樹愁春霜　金党
懐英題大理評事王元老䨇橘堂─朱橘復朱橘傳分包
貢實煌煌中堂榜奇畫照公堂前蘐草碧公今致養豐
禄食更取蠻珍奉顔色舉觴一笑三千秋坐㸔諸孫索
梨栗　─元謝應芳洞庭胡敬之以余父執之交嵗饋新
橘凡十有餘年感無以報是用作歌─湖山清氣鍾而翁
生兒亦有古人風年年送橘拜牀下甚愧我非龎徳公
今年霜落洞庭早橘熟先於葑田稻青衣童子黄金丸
橘頭摘來霜未乾儂家食指百三十分甘喜得皆波及
嬌癡堪笑兩曾孫手弄金丸口欲吞阿翁老饕三嚥畢
已敎食之還自喫一枝一枝復一枝翁有笑聲孫亦咍
枯腸久似長卿渴甘露適從仙掌來楚江萍實不可得
華峰藕亦無人識冷比雪霜甘比蜜此句眞可題此橘
韓子之詩今代無借作報章揮我筆懐哉故人家洞庭
七十二峰環翠屏洛陽秋風塵滿城莫能汚爾䨇鞵青
南山不爛黄河清正須坐閲三千齡山中舊識諸耆英
煩道老夫多寄聲
五言律詩─增─唐李嶠詠橘─萬里盤根植千株布葉繁既
榮潘子賦方重陸生言玊蘤含霜動金衣逐吹翻願辭
湘水曲長茂上林園　─原─宋楊萬里橘花─花静何須艶
林深不隔香初聞何處覓小摘莫令長春落秋仍發梅
兼雪未強縹瓷汲寒砌淺浸一枝凉　不夜非闗月無
風也自香著花能許細落子不多長玊糝開猶半金鬚
撚更長解愁何必醉遇暑却生凉　─增─明吳寛玊汝席
上詠橘─來從馬上郎猶帶洞庭霜香霧騰金斚清冰貯
赤囊曾聞書後寫宜向醉中嘗愛此非陳紫能留客滿
堂　─申時行楚頌亭─為憐湘浦色聊借洞庭株有地容
嘉樹無心利木奴緑苞含露潤朱實帶霜腴嵗晩留芳
潔還疑挹左徒
七言律詩─增─唐李紳橘園─江城霧斂輕霜早園橘千株
欲變金朱實摘時天路近素英飄處海雲深懼同枳棘
愁遷徙每抱馨香委照臨憐爾結根宜自保不随寒暑
換貞心　─白居易揀貢橘書情─洞庭貢橘揀宜精太守
勤王請自行珠顆形容随日長瓊漿氣味得霜成登山
敢惜駑駘力望闕難伸螻蟻情疎賤無由親跪獻願慿
朱實表丹誠　─張彤和揀貢橘─凌霜逺渉太湖深䨇卷
朱旗望橘林樹樹籠煙疑帶火山山照日似懸金行看
採掇方盈手暗覺馨香已滿襟揀選封題皆盡力無人
不感近臣心　─周元範和揀貢橘─離離朱實緑叢中似
火燒山處處紅影下寒林沈緑水光搖高樹照晴空銀
章自竭人臣力玊液誰知造化功看取明朝船發後餘
　　香猶尚逐仁風　皮日休早春以橘子寄魯望─箇箇和
　　枝葉捧鮮彩疑猶帶洞庭煙不為韓嫣金丸重直是周
　　王玊果圓剖似日魂初破後弄如星髓未銷前知君多
　　病仍中聖盡送寒苞向枕邊　─陸龜蒙襲美以春橘見
　　惠兼之雅篇因次韻酬謝─到春猶作九秋鮮應是親封
　　白帝煙良玊有漿須讓味明珠無類亦羞圓堪居漢苑
　霜棃上合在仙家火棗前珍重更過三十子不堪分付
　　野人邊─原─宋劉克莊橘花─一種靈根有異芬初開尤
　勝結丹蕢白於薝蔔林中見清似㫋檀國裏聞淡月珠
　　胎明璀璨㣲風玊屑撼繽紛平生荀令薫衣癖露坐花
　　間至夜分
　　五言絶句增宋梅堯臣前以柑子詩酬行之既食乃緑
　　橘也頃年襄陽人遺柑子辨是緑橘今反自笑之昔辨
　　荆州悮今為越叟迷黄柑與緑橘正似珷玞圭
　　七言絶句─
御製盆中橘實甚繁詠此─厥包禹貢自揚州作頌騷人楚澤
留爭似青條朱實好移來滿樹洞庭秋
　增宋韓琦次韻答滑州梅龍圖惠鼎州甘橘─芳訊欣隨
　客鯉開雅篇共付木奴來病翁逢酒惟憂過更使湘包
　下滑杯　─曾鞏橘─剖見隋珠醉眼開丹砂縁手落塵埃
　誰能有力如黄犢盡摘繁星始下來　─原─范成大田園
　雜興─新霜徹曉報秋深染盡青林作纈林惟有橘園風
　景異碧叢叢裏萬黄金　朱子次韻吕季克橘堤君家
　池上幾時栽千樹玲瓏亦富哉荷盡菊殘秋欲老一年
　佳處眼中來　─增─葉適橘枝詞─蜜滿房中金作皮人家
　短日挂疎籬判霜翦露裝船去不唱楊枝唱橘枝　金
　劉著伯堅惠緑橘黄苞猶帶洞庭霜翠袖傳看緑葉香
　何待封題三百顆只今詩思滿江鄉　─原─明沈懋孝─洞
　庭秋水接三江正美鱸魚橘柚香絲管家家明月夜儂
　今何事不還鄉　─陳繼儒─睡起難禁酒力加醉時随臥
　白鷗沙草堂位置新籬落蕉葉西邊橘試花
　詩散句─增─唐張九齡─江南有丹橘經冬猶緑林　杜甫
青惜峰巒過黄知橘柚來　此邦千樹橘不見比封君
　─張籍─野路臨西浦門前有橘花　白居易江陵橘似
珠宜城酒如餳　─宋劉敞磊落蠟珠圓參差金壺裏
頌聲騷客誤錫貢禹書遲　─李覯嫩橘摘千苞肥魚斫
千尾　─司馬光─楚岸橘花香扁舟泛𣺌茫　張舜民彼
美出南國闗山不常有　─晁冲之─荆州持大橘亦名作
黄柑　─程敦厚─春飛白雪花秋吐黄金實　香散風前
麝漿寒霜後蜜　陸游　西窓夕陽暖摘橘薦新醅　─金
吳激─天南家萬里江上橘千頭　─唐杜甫─秋日野亭千
橘香玉杯錦席高雲凉　─原─白居易─楓林橘樹丹青合
複道崇樓錦繡懸　─增─白居易─掩映橘林千㸃火泓澄
潭水一盆油　浸月冷波千頃練苞霜新橘萬株金
劉禹錫─秋風門外旌旗動曉露庭中橘柚香　─曹唐─閒
依碧海攀鸞駕笑就蘇君覓橘嘗　─張泌─千里晩霞雲
夢北一洲霜橘洞庭南　─宋丁謂─香於梔子細於梅柳
絮棃花向後開　─劉敞─江南碧木映霜秋丹實秋香破
客愁　李覯水仙坐下魚鱗赤龍女門前橘樹香　曾
鞏─入苞豈數橘柚賤芼鼎始足鹽梅和─原─王珪─黄欺
晩菊垂金砌圓並明珠落翠盤　─增─王安石─浥霜火齊
纍纍熟噀露金苞冉冉香　─蘇軾─春夢屢尋湖十頃家
書新報橘千頭　水底笙歌蛙兩部山中奴婢橘千頭
　─孫覿─酒傾白墮杯行玊橘破黄苞坐飣金　─徐似道
那堪富有千頭橘便可稱為四老人　─陸游─麴米舂香
雖可醉瀼西新橘尚餘酸　─元李孝光池上小風花樹
午夜深疎雨橘林秋　─周庾信─甘橘萬頭奴　─唐張九
齡─數處橘為洲─周瑀─寒深包晩橘─孫逖─霜多山橘
熟　─孟浩然─金子耀霜橘─岑參─新橘香官舍　庭樹
純栽橘　─李白─巖種朗公橘　人煙寒橘柚─原─杜甫
橘井尚高騫　天寒橘柚垂　荒庭垂橘柚　─白居易
橘苞從自結　果擘洞庭橘　─劉禹錫─星懸橘柚村
桞宗元─橘柚當家僮　─韓翃─縣道橘花裏　衣香楚山
橘　─孟郊─橙橘金蓋檻　─李商隐青辭木奴橘　鄧橘
未全黄　喜客常留橘　─許渾─寒橘帶霜甘　─韓偓─手
香江橘嫩　─宋劉筠─三江橘帶霜　江橘富霜秋　林
疎丹橘迥　─王珩彥─霜重橘奴肥　─孫覿─橘圃聚千奴
　─陸游─橘包霜後美　─唐杜甫─橘洲田土仍甘腴　─張
籍─江南人家多橘樹　─韓翃─把手閑歌香橘下　─姚合
橘村籬落香潛度　─杜牧─楚香寒食橘花時　─方干─橘
枝亞路黄苞重　─薛能─疉果盤餐丹橘地　─秦韜玊─橘
香深處釣船横　─皮日休─千株橘樹唯沽酒　橘為風
多玊腦鮮　─韋莊─滿岸秋風吹枳橘　─宋梅堯臣─緑橘
黄柑帶葉收　─蘇軾─不容朱橘更論錢　一㸃黄金鑄
秋橘　─黄庭堅─君家秋實羅浮種　─張耒─清園一洗黄
金團　─元周權─洞庭霜橘包黄銀　─倪瓚─山園細路橘
花香　─顧瑛─橘摘並蔕黄金重
詞─增─宋蘇軾浣溪沙─菊暗荷枯一夜霜新苞緑葉照林
光竹籬茅舍出青黄　香霧噴人驚半破清泉流齒怯
初嘗吳姬三日手猶香　─李璧清平樂─西江霜後萬㸃
暄晴晝璀璨寄來光欲溜正值文君病酒　畫屏斜倚
窓紗睡痕猶帶朝霞為問清香絶韻何如欲語梅花
西江月─昨夜十分霜重曉來千里書傳吳山秀處洞庭
邊不夜星垂初徧　好事寄來禪侣多情將送琴仙為
憐佳果稱嬋娟一笑聊同清宴
别録─增─新論─士有大趣不修容儀不惜小檢而謂之棄
人是見朱橘一子蠧因翦樹而棄之覩縟錦一寸㸃乃
全匹而燔之　─古今注─蛺蝶大如蝙蝠者或黑色或青
斑名為鳳子一名鬼車生江南柑橘園中　寰宇記─蒼
梧土諺曰郡中甘橘多被黑蟻所食人家買黄蟻投樹
上因相鬬黑蟻死甘橘遂成　─原─日用本草─橘實同螃
蟹食令人患輭癰　─日華本草─口渴吐酒橘瓤上筋膜
炒熟煎湯飲甚效　─種植─種子及栽皆可以枳樹截接
或貼接尤易成宜肥地至冬須以大糞壅培則來年花
實俱茂遇旱以米泔灌溉則實不損落根下埋死䑕則
結實加倍物類相感志云橘見尸而實繁湼槃經云如
橘見䑕其果實多　─增─避暑録話橘極難種吾居山十
年凡三種而三槁其初移栽皆三四尺餘一嵗便結實
纍然可愛未幾偶嵗大寒多雪即立槁雖厚以苫覆草
擁不能救也蓋性極畏寒而吾居在山之半又面北多
北風與平地氣候絶不同今吳中橘亦惟洞庭東西兩
山最盛他處好事者園圃僅有之不若洞庭人以為業
也凡橘一畝比田一畝利數倍而培治之功亦數倍於
田橘下之土幾於用篩未嘗少以瓦甓雜之田自種至
刈不過一二耘而橘終嵗耘無時不使見纖草地必面
南為屬級次第使受日每嵗大寒則於上風焚糞壤以
溫之吾不如老圃信有之矣　─學圃餘疏─柑橘產於洞
庭然終不如浙溫之乳柑閩漳之朱橘有種紅而大者
云傳種自閩而香味徑庭矣余家東海上又不如洞庭
之宜橘乃土産蜕花甜蜜橘二種却不啻勝之橘性畏
寒值冬霜雪稍盛輙死植地須北藩多竹霜時以草裹
之又虞春枝不發─原─灌培多能鄙事─茅灰及羊矢壅
之多生實十一月内將橘樹根寛作盤澆大糞三次
至春用水澆二次花實必茂　鋪乾松毛中不近酒處
多不壞　─收藏─便民圖纂十月後將金橘安錫器内或
芝蔴雜之經久不壊若橙橘之類藏菉豆中極妙弗近
米邊見米即爛─增─橘録─有人用糖熬橘者謂之藥橘
入蒻灰於鼎間色乃黑可以將逺又橘㣲損則去皮以
肉瓣安竈間用火薫之曰薫橘置之糖蜜中味亦佳
物類相感志─收湘橘用煑湯錫瓶收之經年不壊　─山
家清供─舊遊東嘉時在水心先生席上邊浄居僧送饐
至如錢大各合橘葉清香靄然如在洞庭左右先生詩
曰不待滿林霜後熟蒸來便作洞庭香因謁寺僧曰采
蓮與橘葉搗汁加蜜和米粉作饐各各以葉蒸之市有
賣者特差大耳
　　(附/録)橘皮
原─橘皮一名陳皮一名紅皮去白者名橘紅未熟而色
青者名青皮凡使勿用柚皮柑子皮誤用有害橘皮乃
　六陳之一日用所需不可不慎擇橘皮紋細色紅而薄
　内多筋脈其味苦辛温柑皮紋粗色黄而厚内多白膜
　其味辛甘柚皮最厚而虛紋更粗色黄内多膜無筋其
　味甘多辛少橘皮性溫柑柚皮性冷柚皮更不可用橘
　皮治百病總是取其理氣燥濕之功苦能泄能燥辛能
　散温能和同補藥則補同瀉藥則瀉同升藥則升同降
　藥則降寛膈利氣消痰極有殊功他藥貴新惟此貴陳
　又能治魚腥可作食料去白者以白酒入鹽洗潤透刮
　去筋膜曬乾用青皮色青氣烈味苦而辛治之以醋所
　謂肝欲散急食辛以散之以酸瀉之以苦降之也陳皮
　浮而升入脾肺氣分青皮沉而降入肝膽氣分一體而
　二用青皮最能發汗有汗者忌用二皮合用推陳致新
　大益人忌多用久服能損元氣
　
　
御定佩文齋廣羣芳譜卷六十四
　欽定四庫全書
御定佩文齋廣羣芳譜卷六十五
　　　果譜
　　　柑
　原柑(古作甘開寶本草云柑未經霜時猶酸霜後甚甜/故名柑子梅溪詩注云他果非無甘者惟柑從甘)
　(言最/甘也)一名瑞聖奴(詳見后/清異録)生江南及嶺南閩廣温台蘇
　撫荆爲盛川蜀次之樹似橘少刺實亦似橘而圓大霜
　後始熟味甘甜皮色生青熟黄比橘稍厚理稍粗而味
　不苦惟乳柑山柑皮可入藥橘實可久留柑實易腐敗
　柑樹畏冰雪橘樹畧可耐此柑橘之異也乳柑(出溫州/泥山為)
　(最其味似乳酪故名其木婆娑其葉纖長其花香韻其/實圓正其膚理如澤蠟其大六七寸其皮薄而味珍脈)
　(不黏瓣食不留滓一顆僅二三核亦有/全無者擘之香霧噀人為柑中絶品)海紅柑(樹小而/實極大)
　(有圍及尺者皮厚色紅可/久藏今獅頭柑亦其類)洞庭柑(出洞庭山皮細味美/其色如丹其熟最蚤)
　甜柑(類洞庭而大毎顆八瓣/未霜先黄比他柑加甜)饅頭柑(近蔕如饅頭/尖味香美)生枝
　柑(色青膚粗味似石榴㣲酸可耐久霜時留/之枝間俟味變甘帶葉而折新美可愛)平蔕柑(出/成)
　(都大如升/色蒼黄)朱柑(類洞庭而大色嫣紅味多酸/以刀破之漬以鹽始可食)木柑(膚理/堅頑)
(瓣大而乏膏外疆/中乾故名以木)又有白柑沙柑之類　─增─廣志─黄柑
(出珠崖/止一核)　─北户録─變柑(出新州有苞大於升者其皮薄/如洞庭之橘餘柑之所弗及傳)
(云移植不百里形/味俱變因以為名)　─雲南志獅頭柑(狀如獅頭而色黄/其大如椀味最甘)
(美/)　─衡州志─沅江出佛頭柑霜柑　─益部方物畧記柑
生果渠嘉等州結實埓於江南味亦差為薄云　─原─橘
録─柑别種有八橘别種為十四橙别種為五凡其類合
二十有七而乳柑推第一故溫人謂乳柑為眞柑謂他
皆若假設者而獨眞柑為柑爾且溫數邑俱種柑而出
泥山者又傑然推第一　─增─全芳備祖─韓彥直橘録但
知乳柑出於泥山獨不知出於天台之黄巖出於泥山
者固竒出於黄巖者尤天下竒也　─榕城隨筆─漳南産
柑橘其種不一而顆皆碩大蘆柑為最紅柑次之蘆柑
色稍黄紅柑則正赤皆佳種也三衢所產似亦當稍讓
連江一種差小而味亦甘當在武陵蜜橘之列　─原─性
大寒治腸胃熱毒解丹石止異渴多食令人脾冷生痰
發痼癖皮調中下氣核可作塗面藥
彚考─原─謝承後漢書─丹陽張磐字子石為廬江太守潯
陽令嘗餉一奩甘其小男年七嵗就取一枚磐奪其甘
外卒以兩枚與之磐奪兒甘鞭卒曰何故行賂於吾子
　─增─宋書符瑞志─宋文帝元嘉十二年二月南郡江陵
庾和園柑樹連理　─原─宋書彭城王義康傳─義康輔政
四方獻饋皆以上品薦義康而以次者供御上嘗冬月
噉甘嘆其形味并劣義康在坐曰今年甘殊有佳者遣
人還東府取甘大供御者三寸　─梁書吕僧珍傳─僧珍
有大勲任總心膂恩遇隆密莫與為比性甚恭慎每侍
御座屏氣鞠躬果食未嘗舉箸嘗醉後取一柑食之高
祖笑謂曰便是大有所進　─增─南史張暢傳─孝武鎮彭
城暢為安北長史魏太武求酒及甘橘暢宣孝武㫖并
致螺杯雜粽太武遣送氊及九種鹽并胡䜴又求黄甘
答曰知更須黄甘誠非所吝但㑹不足周彼一軍向給
魏主未應便乏故不復重付　─唐書地理志蘇州湖州
溫州台州洪州土貢乳柑　─原─唐書蕭嵩傳─荆州進黄
柑帝以紫帉包賜之　─增─宋史五行志康定元年十月
始興縣柑兩本連理　─南方草木狀交趾人以席囊貯
蟻鬻於市者其窠如薄絮囊皆連枝葉蟻在其中並窠
而賣蟻赤黄色大於常蟻南方柑樹若無此蟻則其實
皆為羣蠧所傷無復一完者矣今華林園有柑二株遇
結實上命羣臣宴飲於旁摘而分賜焉─原─搜神記─南
康郡南東望山有三人入山見山頂有果樹衆果畢植
行列齊整如人行甘子正熟三人共食至飽乃懐二枚
欲出示人廻旋半日迷不得歸聞空中語云催放䨇甘
乃聽汝去　─荆州記─枝江有宜都舊都江北有甘園名
宜都甘　─湘州記─州故大城内有陶侃廟其地是賈誼
故宅誼時種甘猶有存者　─世説─王丞相儉節帳下甘
果盈溢不㪚渉春爛敗都督白之公令舍去曰慎不可
令大郎知　─五代新説─隋文帝嗜柑蜀中摘黄柑皆以
蠟封蔕獻日久猶鮮　─大唐新語─益州嵗進柑子皆以
紙裹之他時長史嫌不敬代以細布既而恐柑子為布
所損每常憂懼俄有御史甘子布至長吏以為推布裹
柑事懼曰果為所推及子布到驛長吏叙以布裹柑子
為敬子布初不知之久而方悟聞者莫不大笑　─增─酉
陽雜俎─嶺南有蟻大於秦中馬蟻結窠於甘樹甘實時
常循其上故甘皮薄而滑往往甘實在其窠中冬深取
之味數倍於常者　─原─南越志─開元中有神仙持羅浮
柑子種於南樓寺其後常資進獻至幸蜀幸奉天之嵗
皆不結實　─零陵總記李直方常第果實若貢士以柑
爲四　─異聞録─宣宗時董元素自江南來上召見留於
翰林中宿夜召與語曰聞公頗有神術今南中柑橘正
熟公能致之否對曰請安一合於榻前數刻忽有微風
入簾啓合柑滿其中奏云此江陵支縣柑也他處恐來
遲上嘗之驚嘆　─開元天寶遺事明皇食柑千餘枚皆
缺一瓣問進柑使者云途中有道士嗅之蓋羅公逺也
　─增─清異録─天寶年内中柑樹結實帝日與貴妃賞御
呼為瑞聖奴　─太眞外傳開元末江陵進乳柑上以十
枚種於蓬萊宫天寶十載九月結實宣賜宰臣曰朕於
宫中種柑子數株今秋結實一百五十顆乃與江南及
蜀道所進無别亦可謂稍異者乃頒賜大臣外有一合
歡實上與妃子互相持翫上曰此果似知人意朕與卿
固同一體所以合歡於是促坐同食焉因令畫圖傳之
於後宰臣賀表云雨露所均混天區而齊被草木有性
憑地氣而潛通故得兹江外之珍果為禁中之華實云
云　─續仙傳─唐宣宗嘗食柑子軒轅集曰臣羅浮山下
所植味踰於此上歎曰朕無縁得之集取御前碧玊甌
覆以寶盤頃得柑上食而甘之　─歸田録─韋臯鎮西蜀
有黄柑一樹方熟衆實皆落惟樹杪一蔕獨存其大如
椀枝葉滋茂韋曰此竒果也令去蔕尺餘折之其實蔕
自落有善醫咎殷曰凡木實未過時蔕自落乃實之病
也請鍼驗之乃引鍼就蔕刺之其實應手而轉殷則連
下一刺血濺盈袖韋大驚披之則兩頭蛇也　─燕翼貽
謀録─承平時温州鼎州廣州皆貢柑子尚方多不過千
少或百數其後州郡苞苴權要負擔者絡繹又以易腐
多其數以備揀擇重為人害天聖六年四月庚戌詔三
州不得以貢饋為名餉遺近臣犯者有罰然終不能禁
也今惟溫有嵗貢嵗饋鼎廣不復有之矣　─春渚紀聞
章申公父銀青公俞年七十集賓親為慶會有餉柑者
味甘而實極瑰大既食之嘉其種即令收核種之後圃
後更食柑十年　─邵氏聞見後録柑橘二物草木書各
為一條安定郡王以黄柑釀酒曰洞庭春色東坡之賦
皆用橘事豈以橘條下云其類有朱柑乳柑黄柑石柑
乎夫柑無故事名洞庭春色亦橘也　─原─詩話─唐上元
夜宫人以黄羅包柑遺近臣謂之傳柑宴
集藻─表─增─唐劉禹錫代武中丞謝新柑表─臣某言中使
至奉宣聖㫖賜臣新柑若干顆猥降殊私再頒名果自
逺稱貴以新為榮伏以果實既成南方有貴瓊茅合貢
中禁為珍方外貢來人間未覩黄苞輝穎雕俎增華芬
芳初佐於天庖慶賜忽霑於凡口甘踰萍實剖食既同
於楚謠寒比柘漿析酲何慙於漢史恩光斯重尺素彌
彰誓當捐軀以申上答無任感戴之至
啓─增─梁劉潛謝晉安王賜甘啓削彼金衣咽茲玊液甘
踰萍實冷亞冰壺立消煩䬼頓除酩酊追嗤齊相進不
剖之實逺笑魏君逢裂牙之味　─原─庾肩吾謝湘東王
賚甘啓名傳地里逺自武陵之洲族茂神經遙聞建春
之嶺王逸為賦取對荔枝張衡製辭用連石蜜足使萍
實非甜葡萄猶䬼
傳─原─宋蘇軾黄甘陸吉傳─黄甘陸吉者楚之二高士也
黄隱於泥山陸隱於蕭山楚王聞其名遣使召之陸吉
先至賜爵左庶長封洞庭君尊寵在羣臣右久之黄甘
始來一見拜溫尹平陽侯班視令尹吉起隱士與甘齊
名入朝久尊貴用事一旦甘位居上吉心銜之羣臣皆
疑之㑹秦遣蘇軫鍾離意使楚楚召燕章華臺羣臣皆
與甘坐上坐吉咈然謂之曰請與子論事甘曰唯唯吉
曰齊楚約西擊秦吾引兵踰闗身犯霜露與枳棘最下
者同甘苦率家奴千人戰李洲之上拓地至漢南而歸
子功孰與甘曰不如也曰神農氏之有天下也吾剝膚
剖肝怡顔下氣以固蔕之術獻上上喜之命注記官陶
𢎞景狀其方畧以付國史出為九江守宣上德澤使童
兒亦懐之子才孰與甘曰不如也吉曰是二者皆居吾
下而位吾上何也甘徐應之曰君何見之晩也每嵗太
守勸駕乘傳入金門上玊堂與虞荔申梠梅福棗嵩之
徒列侍上前使數子者口呿舌縮不復上齒牙間當此
之時屬之於子乎屬之於我乎吉黙然良久曰屬之於
子矣甘曰此吾之所以居子之上也於是羣臣皆服嵗
終吉以疾免更封甘子為穰侯吉之子為下邳侯穰侯
遂廢不顯下邳以美湯藥官至陳州治中
雜著─原─明劉基賣柑者言杭有賣果者善藏柑渉寒暑
不潰出之燁然玊質而金色置於市價十倍人爭鬻之
予貿得其一剖之如有煙撲口鼻視其中則乾若敗絮
予怪而問之曰若所市於人者將以實籩豆奉祭祀供
賓客乎將衒外以惑愚瞽也甚矣哉為欺也賣者笑曰
吾業是有年矣吾業賴是以食吾軀吾售之人取之未
嘗有言而獨不足子所乎世之為欺者不寡矣而獨我
也乎吾子未之思也今夫佩虎符坐臯比者洸洸乎干
城之具也果能授孫呉之畧耶峩大冠拖長紳者昻昻
乎廟堂之器也果能建伊臯之業耶盗起而不知禦民
困而不知救吏姦而不知禁法斁而不知理坐糜廪粟
而不知恥觀其坐高堂騎大馬醉醇醴而飫肥鮮者孰
不巍巍乎可畏赫赫乎可象也又何往而不金玊其外
敗絮其中也哉今子是之不察而以察吾柑予黙然無
以應退而思其言類東方生滑稽之流豈其憤世疾邪
者耶而託於柑以諷耶
頌─增─梁宗炳甘頌─煌煌嘉實磊如景星南金其色隋珠
其形
贊─增─晉王升之甘橘贊─節重履險操貴有恒二樹保榮
四運齊能在質惟美於味斯𢎞異分南域北則枳橙
宋宋祁柑贊─碧葉素葩厥包之珍丹裏既披香液飴津
賦─增─晉胡濟黄甘賦─惟江南之竒果資天地之正陽生
殊方之妙域植朱島之遐鄉處漢之南背江之隂左協
蘭臯右接桂林帶激水之清流向崇山之高岑三秋迭
運初寒履霜照耀原隰䕃映林荒若菱華之繡綺井燭
龍之銜金璫　─劉瑾甘樹賦─伊㝠造之綿綿兮纚成象
於成遇嗟卉草之森秀兮將歸美於甘樹誕寄生於南
楚兮播萬里而東布浸冷泉以搖根兮竦逸條以承露
結密葉以舒䕃兮滌纖塵以開素仰清氣以旭晨兮流
惠飇於薄暮雖飛榮於園沼兮契巒松之貞趣時屢遷
而彌貞兮凌寒暑而一度　─宋謝惠連甘賦─嘉寒園之
麗木美獨有此貞芳質葳蕤而懐風性耿介而凌霜擬
夕霞以表色指朝景以齊圓侔萍實乎江介超玊果於
崑山傾子節兮湘之區承君玩兮堂之隅濯雨兮冐霜
長無絶兮芬敷　─宋蘇軾洞庭春色賦并序─安定郡王
以黄柑釀酒名之曰洞庭春色其猶子德麟得之以餉
予戲作賦曰吾聞橘中之樂不減商山豈霜餘之不食
而四老人者游戲於其間悟此世之泡幻藏千里於一
斑舉棗葉之有餘納芥子其何艱宜賢王之逹觀寄逸
想於人寰嫋嫋兮秋風泛天宇兮清閒吹洞庭之白浪
漲北渚之蒼灣攜佳人而往游勒霧鬢與風鬟命黄頭
之千奴卷震澤而與俱還糅以二米之禾藉以三脊之
管忽雲蒸而冰解旋珠零而涕澘翠勺銀罌紫絡青綸
隨屬車之鴟夷欵木門之銅環分帝觴之餘瀝幸公子
之破慳我洗盞而起嘗散腰足之痺頑盡三江於一吸
吞魚龍之神姦
五言古詩─增─陳徐陵詠柑─朱實挺江南苞品擅珍淑上
林雜嘉樹江潭間修竹萬室擬封侯千株挺荆國緑葉
萋以布素榮芬且郁得陳終宴歡良垂雲雨育　─原─唐
杜甫阻雨不得歸瀼西甘林─三伏適已過驕陽化為霖
欲歸瀼西宅阻此江浦深壊舟百板坼峻岸復萬尋篙
工初一棄恐泥勞寸心佇立東城隅悵望高飛禽草堂
亂𤣥圃不隔崑崙岑昬渾衣裳外曠絶同層隂園柑長
成時三寸如黄金諸侯舊上計厥貢傾千林邦人不足
重所廹豪吏侵客居暫封殖日夜偶瑤琴虛徐五株態
側塞煩胸襟焉得輟兩足杖藜出嶇嶔條流數翠實偃
息歸碧潯拂拭烏皮几喜聞樵牧音令兒快搔背脱我
頭上簪　─宋梅堯臣近有謝師厚寄襄陽柑子乃呉人
所謂緑橘耳今王徳言遺姑蘇者十枚此眞物也因以
詩答─荆州特大橘亦自名黄柑忽得洞庭美氣味何可
參遂生呉洲思恨不羽翼南　─和正月六日沈文通學
士遺溫柑─禹貢書厥包未知黄柑美競傳洞庭熟又莫
永嘉比適觀隱侯詩獲此良可喜誦句擘露囊香甘冷
熨齒明朝鎖禮闈何暇醉鄰里─增─陸游過林黄中食
柑子有感學宛陵先生體─博士得黄柑甚愛不忍擘持
獻太夫人逺附海上舶故山饒氛霧可使酒杯窄豈無
荔枝好饜飫恐不摘相去三千里無異娛旁側乃知母
子意更逺未嘗隔我昨往見君從容弄書册藥分臘劑
香茶泛春芽白主意顧未厭筐筥自搜索敢謂甘㫖餘
亦及此下客霜包纔三四氣可厭千百重是慈孝物不
敢吐其核甘寒雖遶齒悲感已横臆半生無歡娛初不
為湮阨
七言古詩─增─宋梅堯臣呉太博遺柑子─太學先生欺緑
橘呉興才士與黄柑黄柑似日勝崖蜜帶葉初擎翠竹
籃還料楚王曾未識徒將萍實詫江南
五言律詩─原─唐杜甫樹間─岑寂䨇甘樹婆娑一院香交
柯低几杖垂實礙衣裳滿嵗如松碧同時待菊黄幾囘
霑葉露乘月坐胡牀　─甘園─春日晴江岸千柑二頃園
青雲羞葉密白雪避花繁結子隨邊使開筒近至尊後
于桃李熟終得獻金門　─增─宋司馬光黄柑─黄金綴縹
蔕搖落楚江涯采助杯盤勝羞將橘柚偕時移香不變
物逺味尤佳欲種滄洲樹何年此意諧
七言律詩─原─唐栁宗元栁州城西北隅種甘樹─手種黄
柑二百株春來新葉徧城隅方同楚客憐皇樹不學荆
州利木奴幾嵗開花聞噴雪何人摘實見垂珠若教坐
待成林日滋味還堪養老夫　─增─宋楊億慎大詹以呉
柑見貺─龍陽休説木奴洲震澤黄柑占上流承露玊漿
仙掌曙亞霜金顆洞庭秋香黏素手呉娃麗冷滌朝酲
楚客愁應似荔支催入貢隨河飛鳥逐鳴騶　─韓維襄
柑分惠景仁以詩將之─荆州解綬十經春廻夢青林遶
漢濱霜氣輕寒催紺實渚波餘潤作甘津僧園採掇寧
論數客路奔馳竟占新雪意垂收高㑹缺分金聊助席
間珍─梅堯臣李廷老祠部寄荆柑子─蹋雪衝風馳小
吏帶霜連葉寄黄柑擘包欲咀牙全動舉盞逢衰酒易
酣書尾自題知逺意筆頭親答厭多談故人莫覓新詩
卷都似嵇康七不堪　─蘇舜欽師黯以彭甘五子為寄
因懐四明園中此果甚多偶成長句以為謝─憶向江東
太守園猗猗甘樹蔽前軒風搖玊蘂霏㣲落霜發金衣
委墜繁枕畔冷香通醉夢齒邊餘味滌吟魂天彭路逺
無因得猶賴君心記舊恩─原─蘇軾食甘─一䨇羅帕未
分珍林下先嘗愧逐臣露葉霜枝翦寒碧金盤玊指破
芳辛清泉䔩䔩先流齒香霧霏霏欲噀人坐客殷勤為
收子千奴一掬柰吾貧　─曾幾謝人分餉洞庭柑─黄柑
分似得嘗新坐我松江震澤濵想見霜林三百顆夢成
羅帕一䨇珍流雲噀霧眞成酒帶葉連枝絶可人莫向
君家樊素口瓠犀微齼逺山顰　─明陳憲章元眞送柑
溪園十月摘黄柑嵗月將窮致小籃繞膝癡孫高起舞
百年乳酒正開罈色香本出棃之右風味眞無嶺以南
不惜霜根傳藥圃白頭還解荷長鑱
五言排律─增─宋韓琦召赴天章閣觀新柑雲閣崇先重
霜柑薦瑞新臨觀紆法從趨召獨臣鄰晩實開天意重
榮浹上人不隨淮枳變自此禹包珍廟獻宸心格親頒
聖寵均從兹魁衆果仙府占長春　─王十朋薛士昭寄
新柑分贈知宗提舶知宗有詩次韻─書後誰題字鄉人
逺寄柑薦新思起孝知味戒生貪羅帕分猶未金門獻
正堪命名聊别偽在果獨稱甘白雪初盈樹黄金忽滿
籃霜天欣始熟茅舍飽相諳客重開須請兒癡食更婪
栁詩吟不厭謝賦讀常耽若蜜萍難比如拳栗有慙公
家安定法想見日酣酣　─知宗柑詩用韻頗險予既和
之復取所未用之韻續賦一首三十韻書閲揚州貢功
觀禹化覃香苞分橘柚秋色動江潭破暑花凝雪凌寒
葉染藍金衣丹日照珠實碧波涵未上諸侯計曾聞四
皓談顏歡陸績母業世李衡男送客愈吟桂記時坡詠
儋洞庭誇浙右溫郡冠江南節物清霜重家山緑蔕含
青黄出籬落朱緑耀林嵐昔貢千金顆遙馳萬里函新
宜薦寢廟香可供瞿曇䕫子那能比羅浮未許參何人
傳黄陸端類列非聃在品寧為四蒙恩或賜三鄉情寄
初熟旅况憶幽探嘉拜親開合珍藏淨洗甔行將解印
綬歸種當田蠶根向横陽覓泥尋斥鹵擔荒蕪耘徑草
封植半溪枏不用千頭富聊資一餉湛茅齋闢杜甫仙
井汲蘇躭佳境妙餐蔗閒庭勝蒔苷鴈行三峽荔奴視
四明蚶欲繼花為譜應同栁駐驂禦偷籬著棘愁凍灌
添泔掩映青雲葉光華碧玊篸釀成浮甕蟻蒸辟蠧書
蟫䕶蔕期存乳留皮欲去痰恨無親可遺松慘白巖庵
七言排律──原─唐杜甫寒雨朝行視園樹─柴門雜樹向千
株丹橘黄柑此地無江上今朝寒雨歇籬中秀色畫屏
紆桃蹊李徑年雖古梔子紅椒艶復殊鏁石藤梢元自
落倚天松骨見來枯林香出實垂將盡葉蔕辭枝不重
蘇愛日恩光蒙借貸清霜殺氣得憂虞衰顏動覓藜牀
坐緩歩仍須竹杖扶㪚騎未知雲閣處猿嗁僻在楚山
隅
七言絶句─增─宋梅堯臣贈裴直講水棃二顆言太尠答
呉甘三顆以為多走筆呈之─緑橘似甘來太學大棃如
水出咸陽莫將多少為輕重試擘霜包幾瓣香　─原─蘇
軾戲答王都尉傳柑─侍史傳柑玊座傍人間草木盡天
漿寄與維摩三十顆不知薝蔔是餘香　─增─蘇轍毛君
惠温柑─楚山黄橘彈丸小未識洞庭三寸柑不有風流
吳越客誰令千里送江南　─黄庭堅王揚康園─君家秋
實羅浮種已是纍纍半拂墻莫敎兒童酸打盡要看霜
後十分黄　─從人求柑─色深林裏風霜下香著尊前指
爪間書後合題三百顆頻隨驛使未應慳　─花蘂夫人
宫詞─内人承寵賜新房紅紙泥窓繞畫廊種得海柑纔
結子乞求自進與君王
詩㪚句─增─宋張耒─逢君金華宴正味百花先─蘇軾─歸
來一㸃殘燈在猶有傳柑遺細君　─黄庭堅燕南異事
眞堪紀三寸黄柑劈永嘉　─陳師道─磊落金盤薦糟蟹
纖柔玊指破霜柑　─陸游─黄甘磊落圍三寸赤蟹輪囷
可一斤　何限人間堪恨事黄柑丹荔不同時　─唐杜
甫白露團甘子　甘子隂凉葉　登俎黄甘重　破甘
霜落爪　─李頎柑實萬家香　─張籍─夜月紅柑樹　─宋
司馬光─四郭柑垂䕃　─蘇軾─留客薦霜柑─孫覿─黄甘
破芳辛　─唐韋莊露和香蔕摘黄柑　─宋蘇軾─聞道黄
柑常抵鵲　─米芾─玊破鱸魚霜破柑　─孫覿─飣坐黄甘
噀手香　香霧噀手披黄苞　─劉克莊─柑花似雪鬬芳
新
詞─增─宋晁補之洞仙歌江陵種橘尚比封侯貴何况江
濤轉千里帶天香含洞乳宜入春盤紅荔子馳驛風流
僅比　齒疎潘令老怯咀冰霜十顆金苞漫分遺記觴
前須細認别有餘甘從此去枉却栽桃種李想相如酒
渴對文君迥不是人間等閒風味　─又─溫江異果惟有
泥山貴驛送江南數千里半含霜輕噀霧曾憶呉姬親
贈我緑橘黄柑怎比　䨇親雲水外遊子空懐惆悵無
人可歸遺報周郎須念我物少情多春酒醉獨勝甜桃
醋李况燈火樓臺近元宵渾不減當年袖中風味
别録─增─橘録嵗當重陽色未黄採之名曰摘青及經霜
之二三夕遇天氣晴霽羣以小翦就枝間平蔕斷之輕
置筐筥䕶之必謹懼其香霧之裂則易壊尤不便酒香
凡採者竟日不敢飲　柑橘宜斥鹵之地種時高者畦
壟溝以泄水每株相去七八尺嵗四鋤冬月以泥壅根
夏時以糞溉之　─物類相感志藏柑子以盆盛用乾潮
沙蓋之　─梅溪詩注─柑橘花蒸之為香可辟衣書之蠧
　　(附/録)佛手柑
增─藝海泂酌佛手柑一名飛穰(晉鈕滔母與呉國夫人/書云此中果有飛穰出)
(自南/州)─原─佛手柑(本草云/取象也)木似朱欒而葉尖長枝間有刺
植之近水乃生其實狀如人手有指有尺餘者皮如橙
柚而厚皺而光澤其色如𤓰生緑熟黄其核細味不甚
佳而清香襲人置衣笥中雖形乾而香不歇本草云南
人雕鏤花鳥作蜜煎果食置之几案可供玩賞若安芋
片於蔕而以濕紙圍䕶經久不􁁜或擣蒜罨其蔕上則
香更充溢切片用滚湯衝飲極香美第二遍更佳浸汁
洗葛紵絶勝酸漿
　　橙
原─橙(埤雅云橙柚屬可登而/成故字從登又諧聲也)一名金毬一名鵠□(見韓/愈孟)
(郊城南/聯句)樹似橘有刺實似柚而香晩熟耐久大者如盌
經霜始熟葉大有兩刻缺如兩叚皮厚蹙衂如沸香氣
馥郁可薰衣可芼鮮可和葅醢可為醬虀可蜜煎可糖
製為橙丁可蜜製為橙膏可合湯待賔客可解宿酒速
醒唐鄧間皆有江南尤多栽植與橘同多食傷肝氣發
虛熱同獱肉食發頭旋惡心洗去瓤中酸汁和鹽蜜煎
成貯食止惡心能去胃中浮氣惡氣皮消食下氣去胃
中浮氣和鹽貯食止惡心
彚考─增─西京雜記─上林苑有橙十株　─石湖集詩注─燕
城外遇數車載新橙云修貢種之汴京擷芳園也
集藻─文賦散句─增─漢張衡南都賦─穰橙鄧橘　─晉張協
七命─燀以秋橙　─庾闡揚都賦黄柑朱橙
七言古詩─增─唐李頎照公院䨇橙種橙夾階生得地細
葉隔簾見䨇翠抽條向長未及肩泉水遶根日三四青
青何必楚人家帶雨凝煙新著花永願香爐灑甘露夕
陽時映東枝斜南庭黄竹爾不敵借問何時堪挂錫
宋曾鞏橙子─家林香橙有兩樹根纒鐵鈕凌坡陀鮮明
百數見秋實錯綴衆葉傾霜柯翠羽流蘓出天仗黄金
戲毬相蕩摩入包豈數橘柚賤芼鼎始足鹽梅和江湖
苦遭俗眼慢禁籞尚覺凡木多誰能出口獻天子一致
大樹凌滄波
七言律詩─原─宋梅堯臣食橙寄謝舍人─洞庭朱橘未弄
色襄水錦橙已變黄玊臼搗虀憐鱠美金盤按酒助杯
香雖生南土名猶重未信中州客厭嘗欲寄百苞慿驛
去只應佳味怯風霜
五言絶句─增─宋蘇轍和文與可洋州園亭金橙徑─葉如
石楠堅實比霜柑大穿徑得新苞令公憶鱸鱠
七言絶句─原─宋宋祁春日故鄉寒食荼䕷發百合香醲
邸舍深漂泊江南春欲盡山橙髣髴慰人心　─歐陽修
橙子─嘉樹團團俯可攀壓枝秋實漸斕斑朱欄碧瓦清
霜曉粲粲繁星緑葉間　─蘇軾贈景文─荷盡已無擎雨
蓋菊殘猶有傲霜枝一年好景君須記正是橙黄橘緑
時　─和文與可洋州園亭金橙徑─金橙縱復里人知不
見鱸魚價自低須是松江煙雨裏小船燒薤擣香虀
黄庭堅鄒松滋寄橙麴天將金闕眞黄色借與洞庭霜
後橙松滋解作逡廵麯壓倒江南好事僧　─劉子翬食
橙─橙橘甘酸各效能南包錫貢不同升果中亦抱遺才
嘆有客攀條氣拂膺　常懐細雨初移日著子已見清
霜澘絶憐面有貴人色偶致吾儕樽俎間　橙虀細縷
風韻勝我不痛飲那知音何如金丸走衾枕三月夢遊
薝葡林　自從天籞守吏散老樹零落煙雲淒今朝我
為作知已小摘秋風黄欲齊　花瓷泛蜜小劑供極有
痛快鏖邪功生枝滋味雖可口流品故應甘下風
詩㪚句─增─唐李白─青橙拂户牖白水流園池　─宋蘇軾
西風初作十分凉喜見新橙透甲香　─陸游─臥聽牀頭
壓酒聲起行籬下摘新橙　─原─唐杜甫─細雨更移橙
霜橙壓香橘　─增─孟郊─鵠□攢瓌橙─張籍─溪寺黄橙
熟　─張蠙─别島垂橙實─宋張耒─霜橙共我鄉　─戴復
古─搓橙滿袖香　─元周霆震─園霜未破橙　宋陸游─雨
餘橙子已堪搓　醉歸懐袖有新橙　明李夢陽─玊圃
新橙摘早霜
詞─增─宋史逹祖齊天樂─庫紋隱隱鶯黄嫩籬落翠深偷
見細雨重移新霜試摘佳處一年秋晩荆江未逺想橘
友荒凉木奴嗟怨就説風流草泥來趁蟹螯健　并刀
寒映素手醉魂沉夜飲曾倩排遣沆瀣含酸金罌裹玊
􁍝􁍝吳鹽輕㸃瑤姬齒輭待借取圑圓莫敎分散入手
温存帕羅香自滿
别録─增─山家清供─橙大者截頂去穰留少液以蟹膏納
其内仍以帶枝頂覆之入甑用酒醋水蒸熟加苦酒入
鹽既香而鮮使人有新酒菊花香橙螃蟹之興因記危
㢲齋積贊蟹云黄中通理美在其中暢於四肢美之至
也此本諸易而與蟹得之矣今於橙蟹又得之矣
　　(附/録)香櫞
原─香櫞一名枸櫞柑橘之屬嶺南閩廣江西皆有之實
大如小𤓰皮若橙而光澤可愛肉甚厚白如蘿蔔而鬆
虛雖味短而香芬大勝置衣笥中經旬猶香古作五和
糝用之
彚考─增─南方草木狀─枸櫞子肉甚厚白如蘆菔女工競
雕鏤花鳥漬以蜂蜜㸃以燕檀巧麗妙絶無與為比泰
康五年大秦貢十缶帝以三缶賜王愷助其珍味夸示
於石崇　─學圃餘疏─香櫞花酷烈甚於山礬結實大而
香山亭前及㕔事兩墀皆可植　香櫞雖味酸濺齒以
為湯則大佳置實盤中盈室俱香實佳品也
别録─增─物類相感志─香圓去蔕以大蒜搗爛醢蔕上則
滿室香更以濕紙圍蓋上　香櫞蔕上安芋片則不􁁜
─養疴漫筆─治𠻳方甚多余得一方甚簡但用香櫞去
核薄切作細片以時酒同入砂瓶内煮令熟爛自昬至
五更為度用蜜拌匀當睡中喚起用匙挑服甚效　─山
家清供─謝益齋奕禮不嗜酒嘗自不飲但能看客之醉
一日晝餘琴罷命左右剖香圓二杯刻以花溫上所賜
酒以勸客清芬靄然使人覺金樽玊斚皆埃壒矣
　　金橘(花附見/)
原─金橘一名金柑(橘録云金柑在他柑特小大/者如錢小者如龍目色似金)一名盧
橘(本草云此橘生時青盧色黄熟則如金故有金橘盧/橘之名盧黑色也或云盧酒器之名其形肖之故也)
一名夏橘(本草云此橘冬夏相/繼廣州志謂之夏橘)一名山橘(嶺表録云山/橘子大如土)
(𤓰次如彈丸金/色薄皮而味酸)一名給客橙(本草云香芬如橙可供給/客也魏王花木志云蜀有)
(給客橙似橘而非若/柚而香亦名盧橘)一名小木奴(見元/稹詩)生呉越江浙川
廣間出營道者為冠江浙者皮甘肉酸次之樹似橘不
甚高大五月開白花結實秋冬黄熟大者徑寸小者如
指頭形長而皮堅肌理細潤生則深緑熟乃黄如金味
酸甘而芳香可愛糖造蜜煎皆佳廣人連枝藏之入膾
醋尤香美
彚考─增─伊尹書─箕山之東青鳥之所有盧橘夏熟─原
歸田録─金橘產於江西以逺難致都人初不識明道景
祐中始至京師香清味美置之樽俎光采的皪如金彈
丸溫成皇后好食之由是價重京師　─增─涪翁雜説─司
馬相如上林賦曰黄甘橙楱玊藻曰君入門上介拂橙
楱音太簇之簇武陵有一種小橘名楱疑即今之金橘
　─玊堂雜記─東閣西偏植金橘逼城根株不能大花開
時香滿院結實雖小而甘浙中未易得也　─南村輟耕
録─世人多用盧橘以稱枇杷按司馬相如游獵賦云盧
橘夏熟黄柑橙楱枇杷撚􁇖夫盧橘與枇杷並列則盧
橘非枇杷明矣郭璞注蜀中有給客橙冬夏花實相繼
通嵗食之謂即盧橘也意者橙橘惟熟於冬而盧橘夏
亦熟故舉以為重歟
集藻─雜著─增─漢李尤七欵─竒宫閒館㢠廻洞庭門井幹廣
望重閣柘因夏屋渠渠嵯峨合連前連都街後據流川
梁王青黎盧橘是生白華緑葉扶疎冬榮與時代序孰
不墮零黄景炫炫眩林曜封金衣素裏斑白内充滋味
偉異淫樂無窮副以芋柘豐𢎞誕節纖液玊津㫖於飲
蜜
五言古詩─增─宋梅堯臣宋次道得廣南金橘為餉且有
詩因和酬─越橘如金丸爛然已盈篋誰傳嶺外信尚帶
霜前葉莫嫌道路逺得與樽俎接主人無吝心懐歸予
敢輙
七言古詩─增─宋周必大曾無疑以長韻送金橘時已暮
春次韻─荼䕷殿春枝滿霜盧橘熟夏今乃黄彈丸煌煌
照坐光老叟驚詫見未嘗客言採果孟冬月剖竹為符
帶蒼雪包之赫蹏滿貯中纒以絲枲外合節或藏緑豆
飲醉翁或雜寸稾仍緘封三説未識將誰從但覺色香
新摘同分甘安能與衆樂祕方何惜都傳却已誇指下
石化金仙指併求君勿噱　─楊萬里十月四日同諸弟
訪三十二叔祖於蓬萊酌酒摘金橘小集─誠齋老子不
耐静偶拄烏藤出苔徑獨遊無伴却成愁羣從同遊還
起興每過一家添一人須臾保社如煙雲褰裳渉溪溪
水淺著履渡橋橋柱新蓬萊一㸃出塵外南溪裹在千
花裏芙蓉照波上下紅琅玕繞屋東西翠槿籬竹石重
復重雞鳴犬吠青霞中蓬萊老仙出迎客朱顏緑髪仍
方瞳餐菊為糧露為醑染霧作巾雲作屨欣然領客到
仙家幾盡蓬萊日未斜更傾山瓢酌仙酒酒外瓢邊亦
何有偶看小樹䨇團欒碧琉璃葉黄金丸主人忍喫不
忍摘笑道未霜猶帶酸小童隨我勇過我不管仙翁惜
仙果手撓風枝揀霜顆爭獻滿盤來飣坐隔水蓬萊看
絶竒蓬萊看水海如池主人勸客對絶境不飲令儂坐
生癭何如寄下未盡瓢留待早梅伴疎影
五言律詩─增─宋梅堯臣劉元忠遺金橘南方生美果具
體橘包㣲韓彈有輕薄楚萍知是非甘香奉華俎咀嚼
破明璣欲破虀鹽腹盈奩忽我歸　─周必大内直以金
橘送七兄─晝臥玊堂殿眼看金彈丸禹包經嵗月鄭驛
助杯盤黄帶霜前緑甘移醉後酸江湖有兄弟此日憶
團圞
七言律詩─增─宋李清臣和賜後苑金橘─苑臣初摘置琱
盤口勅宣恩賜近官氣味豈同淮枳變皮膚不作楚梅
酸參差翠葉藏珠琲錯落黄金鑄彈丸安得一株擎雨
露畫圖傳與世人看
七言絶句─增─唐王建宫詞─叢叢洗手繞金盆旋拭紅巾
入殿門衆裏遙抛金橘子在前收得便承恩　─宋司馬
光席君從於洛城種金橘今秋始結六實以其四獻開
府太師招三客以賞之留守相公賦詩紀事依韻繼成
五章─宜春果結洛陽枝正遇耆朋㑹客時更引輕舟倚
蘆岸香秔鮮鱠雅相宜　圓小香黄珠顆垂結成洛邑
重霜時相公和氣陶羣物不是寒温變土宜　君從好
事不知疲種子成林凡幾時橘獻帝師三取二自嘗兩
顆且隨宜　物不須多且賞竒禦寒想見結菴時江南
江北徒虚語盡信前書是不宜　敝居橘亦自南移愛
䕶栽培費嵗時前此實成酸苦甚應由與徳不相宜
黄庭堅歐陽從道許寄金橘以詩督之─禪客入秋無氣
息想依紅袖醉毰毸霜枝搖落黄金彈許送筠籠殊未
來─范成大燕堂後盧橘一株冬前先開極香─盧橘花
殘細細飛滿枝晴日閙蜂兒霜餘有此香無柰合與稱
題賦小詩─楊萬里詠蜜金橘─風餐露飲橘中仙胸次
清於月様圓仙客偶移金彈子蜂王撚作菊花鈿　─王
十朋金橘黄柑緑橘未分珍瑣碎登盤輙獻新正可呼
為木奴子不知誰是鑄金人
詩㪚句─增─唐元稹金丸小木奴　─宋梅堯臣─霜苞𤓰瓣
香　─元馬祖常─秋高盧橘熟　盧橘團金顆顆黄
别録─原─歸田録─金橘若欲久蓄須於菉豆中藏之可經
時不變蓋橘性熱菉豆性凉故也　─便民纂要─金橘將
枳棘接之八月移栽肥地灌以糞水
　　(附/録)金豆
原─金豆一名山金柑一名山金橘　─增─橘録─生山徑間
比金柑更小形色頗類結實繁多肉瓣不可分止一核
味酸不可食惟宜植之欄檻中園丁種之以鬻於市
原─木高尺許實如櫻桃生青熟黄形圓而光溜皮甜可
食味清而香美可蜜漬
　　柚(花附見/)
原─柚(與櫾同古作櫾博雅/又謂之□七候反)一名條(爾雅云條柚注/云似橙實酢)一名
壺甘(本草云狀如卣故名壺象形也古今/注云甘實形如石榴者謂之壺甘)一名臭橙(桂/海)
(虞衡志又/謂之臭柑)爾雅謂之櫠又曰椵(爾雅云櫠椵注云/柚屬也大如盂)廣雅
謂之鐳柚(本草云鐳亦壺也廣州/記云鐳柚實大如斗)柚實大而粗柑橘中
下品也三月開花竒大香甚馥郁實亦如橘有甘有酸
皮厚而臭樹葉皆類橙實有大小二種小者如柑如橙
俗呼為蜜筩大者如升如𤓰俗呼為朱欒有圍及尺餘
者俗呼為香欒閩中嶺外江南皆有之南人種其核云
長成以接柑橘甚良又有名文蛋名仁崽者亦柚類也
彚考─原─列子─呉越之國有大木焉其名為櫾樹碧而冬
生實丹而味酸食其皮汁已憤厥之疾渡淮而北化而
為枳焉　─吕氏春秋─果之美者有雲夢之柚　─增─廣志
成都有柚大如斗
集藻─五言古詩─原─宋朱子柚花─春融百卉茂素榮敷緑
枝淑郁麗芳逺悠颺風自遲南國富嘉樹騷人留恨詞
空齋對日夕愁絶鬢成絲
詩㪚句─增─宋范成大─横煙裊處雞豚社落日濃邊橘柚
山　─楊萬里─瓶裏柚花偷觸鼻忽然將謂是燒香
别録─增─橘録─朱欒作花比柑橘絶大而香就樹採之用
箋香細作片以錫為甑入花一重則實香一重使花多
於香仍竅甑旁以溜汗液用器盛之炊畢去花以液浸
香再蒸凡三換花始暴乾入甆器蜜盛之他時焚之如
在柑林中凡柑橘并金柑皆可切瓣壓去核漬之以蜜
金柑著蜜尤勝他品　取朱欒核洗浄下土中一年而
長名曰柑明年移而疏之又一年木大如小兒拳遇春
月乃接取諸柑之佳與橘之美者經年向陽之枝以為
貼去地尺餘細鋸截之剔其皮兩枝對接掬土實其中
以防水蒻䕶其外麻束之過時而不接則花實復為朱
欒矣　─桂海虞衡志─廣南臭柚皮甚厚染墨打碑可代
氊刷且不損紙
　　枳(花附見/)
增─本草─枳木如橘而小高五七尺葉如橙多刺春生白
花至秋成實七八月采為實九月十月采者為殻今醫
家以皮厚而小者為枳實完大者為枳殻　─草花譜─枳
殻花細而香聞之破鬱結籬傍種之實可入藥
彚考─增─周禮考工記─橘踰淮而北為枳　─博物志─橘渡
江而北化為枳今之江東甚有枳橘　─洛陽伽藍記─正
始寺衆僧房前高林對牖青松青檉連枝交映多有枳
樹而不中食
集藻─五言古詩─增─唐白居易有木詩─有木秋不凋青青
在江北謂為洞庭橘美人自移植上受顧盻恩下勤澆
灌力實成乃是枳臭苦不堪食物有似是者眞偽何由
識美人黙無言對之長歎息中含害物意外矯凌霜色
仍向枝葉間潛生刺如棘
七言絶句─增─唐朱慶餘商州王中丞留喫枳殻─方物就
中名最逺只應愈疾味偏佳若敎盡乞人人與采盡商
山枳殻花　─明陳憲章枳殻花─蓓蕾枝頭春意長臥看
蜂蝶往來忙不知今日開多少熏得先生枕席香
詩散句─增─唐雍陶村園門巷多相似處處春風枳殻花
　─宋陸游─傍籬叢枳寒猶緑遶舍流泉夜有聲　老枳
垂藤晝尚黑雛鶯聲作嬰皃嗁　─唐温庭筠─枳花明驛
　墻　─李商隱─枳嫩栖鸞葉─宋陸游─門邊枳竹籬─元
　叚成已─竒花開芳枳　─王逢─楓葉殷紅枳實肥
　　　　(附/録)枸橘
　增─本草─枸橘處處有之樹葉並與橘同但幹多刺三月
　開白花青蘂不香結實大如彈丸形如枳實而殻薄不
　香　─橘録─色青氣烈小者似枳實大者似枳殻近時難
　得枳實人多植枸橘於籬落間收其實剖乾之以之和
　藥味與商州之枳幾逼眞矣
　
　
　
　
　
　
　
御定佩文齋廣羣芳譜卷六十五
　欽定四庫全書
御定佩文齋廣羣芳譜卷六十六
　　　果譜
　　　　蓮(荷花别見花譜/)
　增─爾雅─荷芙蕖其實蓮─註─謂房也　其中菂─註─蓮中子
　也　菂中薏─註─中心苦─疏─蓮青皮裏白子爲菂菂中有
　青爲薏味甚苦　菂薂─註─即蓮實　─本草─一名藕實一
　名澤芝　─埤雅花時即有實始而黄黄而青青而緑綠
　而黑中肉白内青心二三分為苦薏　─原─蓮房成菂菂
　在房如蜂子在窠六七月采嫩者生食脆美至秋房枯
　收之去黑殻謂之蓮肉黑而沉水者其堅如石謂之石
　蓮子其房大者謂之百子蓮味甘平濇無毒交心腎厚
　腸胃固精氣强筋骨補虛損利耳目除寒熱治諸血病
　熟食良切碎可作粥飯生動氣易脹宜去心
　彚考─原─拾遺記─周穆王時西王母來共玊帳高㑹進崐
　流素蓮素蓮者一房百子凌冬而茂　─增─宋録─元嘉十
九年揚州王濬州治後池有兩蓮駢生䨇房分體太
始二年嘉蓮䨇葩並實合跗同莖生豫州鯉湖　─豫章
志─豫章雩都縣有瑞蓮池池產異蓮其葉曰䨇捲劍脊
其花曰䨇頭丫髻三萼二十四葉其實曰覆鐘金鋌移
之他處輙類常種俗傳雩山倒影所致　─原─酉陽雜俎
厯城北二里有蓮子湖魏袁翻曾在湖醼集參軍張伯
瑜諮公言向為血羮頻不能就公曰取洛水必成也遂
如公語果成時清河王怪而異焉乃諮公未審何義得
爾公曰可思湖目清河笑而然之而實未解坐散語主
簿房叔道曰湖目之事吾實未曉叔道對曰藕能散血
湖目蓮子故令公思清河歎曰人不讀書其猶夜行二
毛之叟不如白面書生　─增─酉陽雜俎─相傳橡子落水
為蓮　─雲仙雜記─三堂使宅有鉤仙池一種蓮子一嵗
再結實子十䨇其花時香兼桃梅萸菊郡人傳分香蓮
不論錢　─原─續世説後唐馬郁為祕監時張承業權貴
任事與客宴集陳列珍果客無敢先嘗者郁食之必盡
承業私戒主者他日郁至惟以乾蓮子置前郁知不可
啖鞾中出一鐵槌撾碎食之承業大笑速為易之曰勿
敗吾案　─增─楊氏六帖補─僧齊已與塑匠蔡蟠曾于廬
山瀑布見一蓮房房已乾其大如笠　─原─花史─陳豐嘗
以青蓮子十枚寄葛勃勃㗖未竟墜一子於盆水中明
晨有並蒂花開于水面大如梅花勃取置几間數日方
謝剖其房各得實五枚如豐來數　國初金箔張嘗於
臘月索乾石蓮子亂撒池中頃刻花開滿池香豔可愛
翦紙為舫置水中踏而登焉鼓棹放歌往來花叢俄失
所在
集藻─賦㪚句─增─漢王逸魯靈光殿賦圜淵方井反植荷
蕖發秀吐榮菡蓞紛敷緑房紫菂窋䆛垂珠
五言古詩─原─宋黄庭堅贑上食蓮有感─蓮實大如指分
甘念母慈共房頭􁣙􁣙更深兄弟思實中有薏荷拳如
小兒手令我憶諸雛迎門索棃棗蓮心政自苦食苦何
能甘甘飡恐腊毒素食則懐慙蓮生淤泥中不與泥同
調食蓮誰不甘知味良獨少吾家䨇井塘十里秋風香
安得同袍子歸製芙蓉裳　─明高啟蓮房聨句與宋璲
張孟兼同作─露冷鏡湖秋(璲/)波凉練塘曉盤翻緑雪稠
(兼/)錦破朱霞少新苞顆微綻(啓/)餘葩莖尚嫋瘦繭綴寒
蠶(璲/)尖喙啄青鳥下惟玊龍眠(兼/)中有瓊絲裊擎重柄
欲折(啓/)含深睛尚窅(璲/)孤懸類覆杯(兼/)䨇立疑擢表(啓/)
初成欣雨滋(兼/)漸老怯風掉(啓/)多子同根榮(啓/)獨婦專
房悄(璲/)妝缷失娉婷(啓/)歌來逢窈窕(璲/)剖心效諫忠(兼/)
並頭呈瑞兆(啓/)褭蹄密竅剜(璲/)魚目微光皎珠珥落盤
多(啓/)瑤軫貯囊小(璲/)空實外莫辨甘苦中自了剝殘香
滿地采盡香餘沼(啓/)雕筵飣戢戢玊蟲攢擾擾送看出
小艇薦喜對清醥(兼/)新嘗勝江芡遠覔迷水蓼搴芳想
夏初(啓/)感物傷秋杪聊兹發呉詠一覽煙水𣺌(璲/)
七言古詩─增─唐張籍採蓮曲─秋江岸邊蓮子多採蓮女
兒並船歌青房實圓齊戢戢爭前競折漾微波試牽緑
莖下尋藕斷處絲多刺傷手白練束腰袖半卷不插玉
釵妝梳淺船中未滿渡前洲借問誰家家住逺歸時共
待暮潮上自弄芙蓉還蕩槳　─鮑溶采蓮曲─弄舟朅來
南塘水蓮葉映身摘蓮子暑衣鮮浄鴛鴦喜作浪舞花
驚不起殷勤䕶惜纖纖指水菱初熟多新刺
五言律詩─增─宋司馬光蓮房─蓮房前後熟供噉不須齊
肉嫩山蜂子稜深天馬蹄尚憐餘蕊在深映緑荷低脆
美如新採近根猶帶泥
七言律詩─增─金張檝蓮實─水妃擎出紺珠囊玊笋雕槃
喜乍嘗膚白已攙新藕嫩心清猶帶小荷香鬭餘翠鳥
零珍羽飛盡黄蜂露蜜房口腹累人良可笑此身便欲
老江鄉
五言絶句─增─元宋无羅嗊曲─玊井荷花碧中藏偶意深
緑房千萬菂多少可憐心
七言絶句─增─宋黄庭堅鄒松滋寄蓮子湯─新收千百秋
蓮菂剝盡紅衣搗玊霜不假泰同成氣味跳珠椀裏緑
荷香　─無名氏蓮實─城中擔上賣蓮房未抵西湖泛野
航旋折荷花剥蓮子露為風味月為香　緑玊蜂房白
玊蟬折來帶露復含烟玻瓈盆面氷漿底醉嚼新蓮一
百圓　蜂不禁人採蜜忙荷花蕊裏作蜂房不知玊蛹
甘於蜜又被詩人嚼作霜　山蜂愁雨損蜂兒葉底安
巢更倒垂只有荷蜂不愁雨蠟房仰臥萬花枝　蜂兒
來自宛溪中兩翅雖無已是蟲不是荷花窠裏蜜方成
玊蛹未成蜂　─明徐賁折蓮子─落盡紅衣見緑房折來
猶帶水雲香柔絲零落芳心苦未及秋風已斷腸　─原
孟淑卿題采蓮美人圖─緑牕蟬静日偏長嬾爇金爐百
和香莫摘池中蓮子看个中多半是空房
詩㪚句─增─宋黄庭堅─欲煩春筍手聊為剥蓮蓬─唐王
適─湛湛江水見底清荷花蓮子傍江生　─宋僧雲隱─刺
分玉蛹堆盤脆嚼破氷丸繞齒凉　─晉陸雲─綠房含青
實　─唐李正封─池蓮折秋房　─白居易─味苦蓮心小
温庭筠─採蓮蓮有子─曹鄴─蓮子房房嫩─宋王琪─蠶
寒氷繭瘦　─孫覿蓮房駢百子　─唐杜甫─露冷蓮房墜
粉紅　─宋蘓軾─半脱蓮房露壓欹
詞─增─金王茂孫㸃絳唇─折斷烟㾗翠蓬初離鴛鴦浦玊
纖相妒翻被專房悞　乍脱青衣猶著輕羅䕶多情處
芳心一縷都為相思苦　─宋晏幾道漁家傲─粉筆丹青
描未得金鍼綵線功難敵誰傍暗叢輕採摘風淅淅船
頭觸散䨇鸂鶒　夜雨染成天水質朝陽烘出胭脂色
又落又開人共惜秋風逼盤中已見新蓮菂
别録─原─種植─種蓮子法八九月取堅黒蓮子瓦上磨尖
頭令皮薄取墐土作熟泥封三指長令蔕頭泥多而重
磨頭泥少而尖種時擲至池中重頭向下自能周正薄
皮在上易生數日即出不磨者卒不可生又一法雞子
一枚開一小孔去青黄將蓮子塡滿紙糊孔三四層令
雞抱之候小雞出取放煖處不拘時用天門冬末硫黄
同肥泥或酒罈泥安盆底栽之仍用酒和水澆勿令乾
自然生葉開花如錢可愛蓮子磨薄尖頭浸靛缸中明
年清明取種開青蓮花　─製用─酉陽雜俎─石蓮入水必
沉惟煎鹽滷能浮之　─本草拾遺─石蓮子居山石間經
百年不壊者人得食之令髮黑不老　─食療本草─諸鳥
猿猴取得石蓮子不食藏之石室内人得三百年者食
之永不老又雁食之糞於田野山巖之中不逢隂雨經
久不壊人得之每旦空腹食十枚身輕能登髙渉逺
服食不饑石蓮肉蒸熟去心為末煉蜜丸桐子大日服
三十丸此仙家方也　─本草衍義─清心寧神用石蓮子
肉於砂盆中擦去赤皮留心同為末入龍腦㸃湯服之
　─本草綱目─蓮之味甘氣温而性濇禀清芳之氣得稼
穡之味乃脾之果也脾者黄宫所以交媾水火㑹合木
金者也土為元氣之母母氣既和津液相成神乃自生
久視耐老此其權輿也昔人治心腎不交有清心蓮子
飲補心腎益精血有瑞蓮丸皆得此理　─清供録─取嫩
蓮房去蔕又去皮用井新水入灰煮浥一如芭蕉脯法
焙乾以石壓令匾作片收之　蓮蘂鬚一名佛座鬚花
開時采取隂乾亦可充果食─增─陸璣詩疏─蓮菂可磨
以為飯如粟也輕身益氣令人强健又可為糜幽州揚
豫取備饑年
　　　藕
增─爾雅─荷芙蕖其本蔤其根藕─註─蔤乃莖下白蒻在泥
中者　─陸璣詩疏─幽州謂之光旁為光如牛角　─埤雅
其生應月月生一節遇閏輙益一節　─本草綱目─蓮藕
荆揚益豫諸處湖澤陂池皆有之以蓮子種者生遲以
藕芽種者最易發其芽穿泥成白蒻即蔤也長者至丈
餘五六月嫩時没水取之可作蔬茹俗呼藕絲菜節生
二莖一為藕荷其葉貼水其下旁行生藕一為芰荷其
葉出水其旁莖生花冬月至春掘藕食之藕白有孔有
絲大者如肱臂長六七尺凡五六節大抵野生及紅花
者蓮多藕劣種植及白花者蓮少藕佳白花藕大而孔
扁生食味甘煮則不美紅花及野藕生食味澀蒸煮則
佳物類相感志云以鹽水供食則不損口同油煠麫米
果食則無渣氣味甘平無毒消食解渴散血生肌蒸食
開胃補五臟實下焦擣浸澄粉服食輕身益年與蜜同
食令人腹臟肥不生蟲亦可休糧
彚考─原─北史羊敦傳─敦為衞將軍廣平太守雅性清儉
屬嵗饑家餽未至使人外尋陂澤採藕根食之朝廷以
其清白賜榖一千斛絹一百匹　─增─拾遺記─周穆王時
西王母來共玊帳高㑹進千常碧藕鬱水在磅磄山東
其水小流在大陂之下所謂沉流亦名重泉生碧藕長
千常七尺為常也　─洛陽伽藍記光寳寺在西陽門外
園中有一海號咸池葭芙被岸菱荷覆水青松翠竹羅
生其傍京邑士子至於良辰美景來遊此寺雲車接軫
羽蓋成隂或置酒林泉題詩花圃折藕浮𤓰以為興適
─原─國史補─蘓州進藕其最上者名曰傷荷藕或云葉
甘為蟲所傷又云欲長其根則故傷其葉近多重臺荷
花花上復生一花藕乃實中亦異也有生花異而其藕
不變者　─酉陽雜俎大厯中高郵百姓張存以踏藕為
業嘗於陂中見旱藕梢大如臂遂并力掘之深二丈大
至合抱以不可窮乃斷之中得一劍長二尺色青無刃
存不知寶邑人有知者以十束薪獲焉其藕無絲　─增
樹萱録─有碧衣女子詠詩曰藕隱玲瓏玉　─清異録北
方蓮實狀長少味出藕頗佳然止三孔漢語轉譯其名
曰省事三　崔逺家墅在長安城南就中禊池產巨藕
貴重一時相傳為禊寶又曰玊臂龍　─續仙傳─羅公逺
謂中使輔仙玉曰主上列月華之藕　─集仙録─花姑女
道士黄靈徹也居石井山有野象中箭來投花姑姑為
拔之其後每齋則衘蓮藕以獻　─孫氏談圃─張舜民芸
叟責郴州税郴多碧蓮根大如椀張嘗以墨印於詩稿
上以詫北人　─養痾漫筆─孝宗嘗患痢衆醫不效徳壽
憂之過宫偶見小藥肆遣中使詢之曰汝能治痢否對
曰專科遂宣之至問得病之由語以食湖蟹多故致此
疾遂令診脈曰此冷痢也其法用新采藕節細研以熱
酒調服如其法杵細酒調數服即愈徳夀大喜就以杵
藥金杵臼賜之至今呼為金杵臼嚴防禦家可謂不世
之遇
集藻─啓─增─梁劉孝威謝東宫賚藕啓─色華玉樹味奪瓊
漿根出楊池聞之僮約子為靈㪚得自莊篇楚后江萍
秦公海棗凡厥水羞莫敢相軰
賦㪚句─增─漢司馬相如上林賦─咀嚼菱藕─子虚賦─其
卑濕則生蓮藕觚盧
五言古詩─增─宋胡致隆山谷坐上分題賦藕─平生氷雪
姿七星羅心胸豈無有絲毫上裨天子聰而不自薦達
胡為乎泥中沉疴正無賴安得君從容其子亦可憐風
味如乃翁　─謝薖食藕─人憐淤泥上出此萬朶蓮須知
淤泥中有藕大如椽本清凝氷雪末艶方嬋娟玲瓏衆
竅通蚴蟉數節連甘寒固不數却暑最所便髯奴來城
市負籠至我前開緘尚帶泥未嚼先垂涎霍霍摩霜刀
霤霤挹水泉切玊墮冷冽已覺沉痾痊芰實鬭角紫鴻
頭剝珠圓秋盤薦此果頓使二物捐念此湼不緇餘品
莫爭妍而能豁憂思令我心歡然奇功更耐老合作飛
行仙
七言古詩─原─唐韓愈古意─太華峯頭玊井蓮開花十丈
藕如船冷比雪霜甘比蜜一片入口沉痾痊我欲求之
不憚逺青壁無路難夤縁安得長梯上摘實下種七澤
根株連　─增─宋王安石過食新城藕─他年過食新城藕
枕籍船中載親友今年却到經行處獨坐昏烟對舞栁
甘酸向口無所適牢落盤餐與尊酒氷房玊節漫自好
欲御還休涕垂手曾參官學居常近陽城離别初不久
人間此願兩未能西風落日共回首
五言律詩─增─宋蘇轍踏藕─春湖栁色黄宿藕凍猶僵翻
沼龍蛇動撑船牙角長清泉浴泥滓粲齒碎氷霜莫使
新梢盡炎風翠蓋凉
七言律詩─增─宋劉克荘憶藕─昔過臨平邵伯時小舟就
買藕尤竒如拈玊麈凉䨇手似瀉金莖嚥上池好事染
紅無意思癡人蒸熟減風姿炎州地狹陂塘少渴殺相
如欠藥醫　─元周霆震氷盤雪藕─清澈氷盤壓蔗漿酒
酣雪藕近華堂凝寒色映瑤華脆眞白絲連翠袖香金
掌曾聞承玊露瓊臺忽見擣𤣥霜文園近日眞消渴莫
種蓮根引恨長　─明李東陽賜藕─祇向名花看畫圖忽
驚仙骨在泥塗輕同握雪愁先碎細比餐氷聽却無郭
北芳菲懐故里江南風味憶西湖渴塵此夜消應盡未
羨金莖與玉壺　─于慎行紀賜鮮藕─芙蓉别殿曉風凉
玊井靈根出水香薦熟方聞開寝廟賜鮮已見布朝堂
氷絲欲斷鮫人縷瓊液疑含閬苑霜憶昨金鰲橋上望
紅衣翠蓋滿銀塘
五言排律─增─唐趙嘏秋日吳中觀貢藕─野艇幾西東清
汵映碧空褰衣來水上捧玊出泥中葉亂田田緑蓮餘
片片紅激波纔入選就日已生風御潔玲瓏膳人懐拔
擢功梯山漫多品不與世流同　─原─宋陶弼藕─萬頃金
沙裏誰將玊節栽絲應鮫乞與珠是蚌分來盤貯氷猶
結刀侵雪易摧防風骨外折混沌竅中開月寺僧家鉢
風亭酒客杯胸中秋氣入牙角雨聲囘自媿塵泥賤得
䝉樽俎陪與君消酷暑𤓰李莫相猜
五言絶句─増─宋楊萬里詠藕─比雪猶繄在無絲可得飄
輕拈愁欲碎未嚼已先消
七言絶句─增─宋楊萬里藕─荷衣芰製雪為容家住雲烟
太華峯外面看來眞璞玊胸中雕出許玲瓏
詩㪚句─增─唐杜甫─公子調氷水佳人雪藕絲　─李賀藕
花凉露濕花缺藕根澀─宋蘇軾─永懐江陽叟種藕春
滿湖　─宋祁─自是天姿不汚著水深泥濁奈君何　─陶
弼─緑房翠子暗相失紅藕白絲空自纒　─宋謝脁─秋藕
折輕絲　─隋殷黄─藕絲牽作縷　─唐白居易─暖踏泥中
藕　─宋范成大─呉藕鏤氷寒　─唐來鵬藕穿平地生荷
葉　─宋楊萬里─水藕初凝雪一梢
别録─原─製用─蜜煎藕─初秋取新嫩者淖半熟去皮切條
或片每斤用白梅四兩以沸湯一大碗浸一時撈控乾
以蜜六兩煎去水另取好蜜十兩慢火煎如琥珀色放
冷入罐收之　─糖煎藕─每大藕五斤切碎日曬出水氣
沙糖五斤金櫻末一兩蜜一斤同入磁器内泥封閉慢
火煮一伏時待冷開用─製藕粉─取麤藕不限多少浄
洗截斷浸三宿數換水看極潔淨撈出碓中搗碎以新
布絞取汁重搗以汁盡為度又以密布澄去麤惡物如
稠難澄以水攪之看水清即瀉去一如造米粉法　─製
藕虀─嫩藕梢隨意切作方塊如骰子大就蟹眼湯内快
手淖上取牽牛花揉汁淹染片時投冷熟水中滌過控
乾以馬芹鹽花泡湯入少醋加蜜作虀澄冷澆供之
煮藕─老藕每節切作兩叚竪鍋中下水一盞鹽少許蓋
燒之以熟為度　嫩藕搗碎鹽醋拌勻可以醒酒　菉
荳粉調沙糖　孔中細紙扎定勿夾佳煮熟用切藕須
斜片則不脱─收藏─好肥白嫩藕埋隂濕地可經久如
新欲致逺以泥裹之則不壊
　　蔗
原─甘蔗(齊民要術云案書傳或為芉蔗或/干蔗或􁘮􁀙或都蔗所在不同)叢生莖似竹
内實直理有節無枝長者六七尺短者三四尺根下節
密以漸而疎葉如蘆而大聚頂上扶疎四垂八九月收
莖可留至來年春夏王灼糖霜譜云有數種曰杜蔗即
竹蔗緑嫩薄皮味極醇厚專用作霜曰白蔗一名荻蔗
一名芳蔗一名蠟蔗可作糖曰西蔗作霜色淺曰紅蔗
亦名紫蔗即崑崙蔗也止可生啖不堪作糖江東為勝
今江浙閩廣蜀川湖南所生大者圍數寸高丈許又扶
風蔗一丈三節見日即消遇風則折交趾蔗特醇厚木
末無厚薄其味至均圍數寸長丈餘取汁曝之數日成
飴入口即消彼人謂之石蜜多食蔗衂血燒其滓煙入
目則眼暗
彚考─原─晉書文苑傳─顧愷之每食甘蔗恒自尾至本人
或怪之云漸入佳境　─增─宋書張暢傳─世祖鎮彭城跖
跋燾南侵至小市門曰魏主致意安北逺來疲乏若有
甘蔗及酒可見分世祖遣人荅曰知行路多乏今付酒
二器甘蔗百挺　─原─南史宜都王鏗傳─鏗善射常以堋
的太濶曰終日射侯何難之有乃取甘蔗插地百歩射
之十發十中─增─南史范雲傳─永明十年雲使魏魏使
李彪宣命至雲所甚見稱美彪為設甘蔗黄甘粽隨盡
絶益彪笑謂曰范散騎小復儉之一盡不可復得　─孝
義傳─庾僧彌母劉好食甘蔗母亡僧彌遂不食焉　─唐
書南蠻傳─闍婆有蔗大如脛─神異經─南方有􁘮􁀙之
林其高百丈圍三尺八寸促節多汁甜如蜜咋嚙其汁
令人潤澤可以節蚘蟲人腹中蚘蟲其狀如蚓此消榖
蟲也多則傷人少則榖不消是甘蔗能減多益少凡蔗
亦然　─典論─嘗與奮威將軍鄧展共飲論劍良久謂言
將軍法非也余顧嘗好之又得善術因求與余對時酒
酣耳熱方食芊蔗便以為杖下殿數交三中其臂　─原
江表傳─孫亮使黄門以銀椀并蓋就中藏吏取交州所
獻甘蔗餳黄門先恨藏吏以䑕矢投餳中啓言吏不謹
亮呼吏持餳器入問曰此器既蓋無縁有此若矢先在
餳中當濕今矢中燥黄門將有恨於汝耶吏叩頭曰嘗
從某求宫中莞蓆宫席有數不敢與亮曰必是此也覆
問黄門具首服─增─齊民要術─雩都縣土壤肥沃偏宜
甘蔗味及采色餘縣所無一節數寸長郡以獻御　─原
清異録湖南馬氏有雞狗坊卒長能種子母蔗　─增─清
異録丘鵬南出甘蔗啖朝友云黄金顙　─談藪─甄龍友
雲卿永嘉人滑稽辨㨗為近世之冠樓宣獻自西掖出
守以首春觴客甄預坐席間謂公曰今年春氣一何太
盛公問其故甄曰以果奩甘蔗知之根在公前而末已
至此公為罰掌吏衆訾其猥率　─原─野史盧絳中痁疾
疲瘵夢一白衣婦人謂之曰子之疾食蔗即愈詰朝見
鬻蔗者揣囊中無一鏹惟有唐韻一册請易之其人曰
吾負販者將此安用哀君欲之遂貽數挺絳食之旦而
疾愈　─糖霜譜─唐大厯間有僧號鄒和尚跨白驢登繖
山結茅以居須鹽米薪菜之屬書寸紙繫錢緡遣驢負
至市人知為鄒也取平値挂物於鞍縱歸一日驢犯山
下黄氏蔗苖黄請償於鄒鄒曰汝未知因蔗糖為霜利
當十倍吾語汝塞責可乎試之果信自此流傳其法至
末年北走通泉縣靈鷲山龕中其徒追及但見一文殊
石像始知為大士化身而白驢者乃獅子也　─增─容齋
隨筆─甘蔗只生於南方北人嗜之而不可得魏太武至
彭城遣人求酒及蔗於武陵王郭汾陽在汾上代宗賜
甘蔗二十條子虛賦所云諸柘也　─原─羣碎録─宋神宗
問吕惠卿曰蔗字從庶何也曰凡草木種之俱正生蔗
獨横生蓋庶出也故從庶　─增─瀛厓勝覽─𤓰哇國有甘
蔗麤大長可二三丈　─泉南雜志─甘蔗榦小而長居民
磨以煮糖泛海售商其地為稻利薄蔗利厚往往有改
稻田種蔗者故稻米益乏
集藻─賦─增─魏文帝感物賦并序─南征荆州還過鄉里種
諸蔗於中庭渉夏厯秋先盛後衰悟興廢之無常慨然
永歎乃作斯賦云伊陽春之㪚節悟乾坤之交靈瞻𤣥
雲之蓊翳仰沉隂之杳冥降甘雨之豐霈垂長淄之泠
泠掘中堂而為圃植諸蔗於前庭渉炎夏而既盛迄凛
秋而將衰豈在斯之獨然信人物其有之　─晉張協都
蔗賦─若乃九秋良期𤣥酎初出黄華浮觴酣飲累日挫
斯蔗而療渴共潄醴而含蜜清津滋於紫棃流液豐於
朱橘擇蘓妙而不逮何况沙棠與椰實
文賦㪚句─增─司馬相如子虛賦諸柘巴苴　─張衡南都
賦─藷蔗薑䪤　─晉左思蜀都賦甘蔗辛薑陽蓲隂敷
梁昭明太子七召─蔗有盈丈之名
七言古詩─原─宋舒亶詠甘蔗─瑤池宴罷王母還九芝飛
入三仙山空餘絳節留人間雲封露洗無時閑節旄落
盡何斕斑野翁提攜出茅菅吳刀戞戞鳴䨇環截斷寒
氷何潺潺相如賦就空上林倦遊渴病長相侵劉伶愛
酒眞荒淫狂來欲倒滄溟深此時一嚼輕千金壚邊何
用文君琴五斗一石安足斟坐想毛髮生青隂蕭瑟甘
滋欲誰讓柤棃橘柚紛殊狀冷氣相射杯盤上顧郎不
見休惆悵佳境到頭還不妄詩成雖愧陽春唱全勝乞
與將軍杖
詩㪚句─原─晉張載江南都蔗釀液豐沛─唐杜甫茗飲
蔗漿攜所有瓷甖無謝玉為缸　春雨餘甘蔗　偶然
存蔗芉─增韋應物─薑蔗滂湖田　─韓愈初味猶噉蔗
　─原─元稹甘蔗消殘醉─增白居易漿甜蔗節調─薛
能─壓春甘蔗冷　─宋錢惟演蔗漿銷内熱─原─唐王維
大官還有蔗漿寒　─增─韓翃醒酒猶憐甘蔗熟　─宋陸
游蔗漿那解破餘酲　─金龎鑄蔗蜜漿寒氷皎皎　─原
元顧瑛─蔗漿玊椀氷泠泠
别録─原─種植─榖雨内於沃土横種之節間生苖去其繁
冗至七月取土封壅其根加以糞穢俟長成收取雖常
灌水但俾水勢流滿潤濕則已不宜久蓄　─製用─石蜜
即白沙糖凝結作塊如石者輕白如霜者為糖霜堅白
如氷者為氷糖以白糖煎化印成人物之形者為饗糖
以石蜜和牛乳酥酪作成餅塊為乳糖以石蜜和諸色
果融成塊為糖纒糖煎總之皆自甘蔗出也　蔗糖以
蜀及嶺南者為勝江東雖有劣於蜀產㑹稽所作乳糖
視蜀更勝　─容齋隨筆─糖霜之名唐以前無所見自古
食蔗者始為蔗漿宋玊招魂所謂胹鼈炮羔有柘漿些
是也其後為蔗餳江表傳孫亮使黄門就中藏吏取交
州所獻甘蔗餳是也後又為石蜜南史郡志云榨甘蔗
汁曝成飴謂之石蜜本草亦云煉糖如乳為石蜜是也
後又為蔗酒唐書赤土國用甘蔗作酒雜以紫𤓰根是
也唐太宗遣至摩揭它國取熬糖法即詔揚州上諸蔗
榨瀋如其劑色味愈西域逺甚然只是今之沙糖蔗之
用盡于是不言作霜然則糖霜非古也厯世詩人模竒
寫異亦無一章一句言之惟東坡公過金山寺作詩送
遂寧僧圓寶云涪江與中泠共此一味水氷盤薦琥珀
何似糖霜美黄魯直在戎州作頌荅梓州雍熙長老寄
糖霜云逺寄蔗霜知有味勝於崔子水晶鹽正宗掃地
從誰説我舌猶能及鼻尖則遂寧糖霜見於文字者實
始二公　甘蔗所在皆植獨福塘四明番禺廣漢遂寧
有糖氷而遂寧為冠四郡所產甚微而顆碎色淺味薄
纔比遂之最下者亦皆起於近世唐大厯中有鄒和尚
者始來小溪之繖山教民黄氏以造霜之法繖山在縣
北二十里山前後為蔗田者十之四糖霜户十之三蔗
有四色紅蔗止堪生噉艻蔗可作砂糖西蔗可作霜色
淺不甚貴杜蔗緑嫩味極厚專用作霜凡蔗最困地力
今年為蔗田者明年改種五榖以滋息之霜户器用曰
蔗削曰蔗鎌曰蔗凳曰蔗碾曰榨斗曰黍甕各有制度
凡霜一甕中品色亦自不同堆叠如假山者為上團枝
次之甕鑑次之小顆塊次之沙脚為下紫為上深琥珀
次之淺黄又次之淺白為下宣和初王黼創應奉司遂
寧常貢外嵗别進數千斤牆壁成方寸是時所產益竒
應奉司罷乃不再見遂寧王灼作糖霜譜七篇具載其
説予採取之以廣聞見
　　蔆
原─蔆(一作䔖/又作菱)一名芰(爾雅云蔆蕨攗註云今水中芰禮/記疏云蔆芰也屈到嗜芰即菱角)
(者也武陵記云兩角者蔆三角四角者芰本草綱目云/其葉支散故字從芰其角稜峭故謂之蔆而俗呼為蔆)
(角楊愼以芰為/雞頭者誤也)一名水栗(見風/俗通)一名沙角(見本/草)一名薢
茩(説文云楚謂之/芰秦謂之薢茩)生水澤處處有之落泥中最易生種
陂塘者為家菱葉實俱大野生者小皆三月生蔓延浮
水上葉扁而有尖光面如鏡葉下之莖有股如蝦股一
莖一葉兩兩相差如蝶翅狀五六月開花黄白色實更
肥美有無角者其色嫩青老黑又有皮嫩而紫色者謂
之浮菱食之尤美李時珍曰其實或三角四角兩角無
角家蔆角軟而脆亦有兩角彎卷如弓形者其色有青
有紅有紫嫩時剥食皮脆肉美老則殻黑而硬墜入水
中謂之烏蔆冬月取之風乾為果生熟皆佳野蔆其角
堅直刺人其色嫩青老黑嫩時剥食甘美老則蒸煮食
之野人曝乾刴米為飰為粥為糕為果皆可代糧其莖
亦可暴收和米作飰以救荒歉蓋澤農有利之物也此
物最不治病生食性冷利多食傷臟腑損陽氣痿莖生
燒蟲若過食腹脹㬉服薑酒即消含吳茱萸咽津亦可
李惟熙言蔆芡皆水物芡花開向日菱花開背日(埤雅/云其)
(花晝合宵炕隨月轉/移猶葵之向日也)故芡㬉而菱寒
彚考─原─周禮天官─加籩之實蔆芡㮚脯蔆芡㮚脯註重
言之者以四物為八簋　─國語─屈到嗜芰有疾召宗老
而屬之曰祭我必以芰及祥宗老將薦芰屈建命去之
曰夫子不以私欲干國之典也　─增─漢書循吏傳─龔遂
為渤海太守秋冬課收斂益畜果實菱芡　─南齊書孝
義傳─㑹稽人陳氏有三女無男祖父母年八九十老耄
無所知父篤癃病母不安其室值嵗饑三女相率於西
湖採菱蓴更日至市貨賣未嘗虧怠鄉里稱為義門多
欲取為婦　─原─南史魚𢎞傳─𢎞為湘東王鎮西司馬述
職西上道中乏食緣路採菱作菱米飯給所部𢎞度之
所經人覔一菱不得　─列子─杜厲叔事莒敖公自以為
不知己者居海上夏日則食菱芰冬日則食橡栗　─洞
冥記─旦露池西有靈池方四百歩有浮根菱根出水上
葉沉波下實細薄皮甘香葉半青半黄霜降彌美因名
青氷菱也　有𤣥都翠水水中有菱碧色狀如雞飛名
翔雞菱仙人鳬伯子常游翠水之涯採菱而食之令骨
輕舉身生毛羽也─增─列仙傳─老萊子葅芰為食─拾
遺記─昭帝元始元年穿菱池中有倒生菱莖如亂絲一
花千葉根浮水上實沉泥中名紫菱食之不老　─廣志
鉅野大菱大於常菱　淮漢之南凶年以芰為蔬　─太
康地記─武昌南湖通江夏有水冬則涸於時靡所產植
陶太尉立塘以遏水常自不竭因取瑯琊郡隔湖魚菱
以著湖内菱甚甘美異於他所　─續豫章記─王鄰隐西
山頂菱角巾又嘗就人買菱脱頂巾貯之歎曰此巾名
實相副矣　─酉陽雜俎─𤓰州紅菱　今人但言菱芰諸
解草木書亦不分别惟王安貧武陵記言四角三角曰
芰兩角曰菱今蘓州折腰菱多兩脚成式曾于荆州有
僧遺一斗郢城菱三角而無傷可以節莎　─廬陵詩註
京師賣五岳宫菱　─後山詩話─某守與客行林下曰栢
花十字裂顧客對其倅晩食菱方得對云菱角兩頭尖
皆俗諺全語也　─石湖詩註─蜀中無菱至蜀州西湖始
見之　─老學庵筆記─芰菱也今人謂卷荷為伎荷伎立
也卷荷出水面亭亭植立故謂之伎荷或作芰非是白
樂天池上早秋詩云荷芰緑參差新秋水滿池乃是言
荷菱二物耳　─三柳軒雜識─菱花為水客　─楚辭芳草
譜─製芰荷以為衣兮集芙蓉以為裳蓋芰葉雜遝荷葉
博大有為衣之象而芙蓉若可緝者也　─白嶽行記─九
月九日由謝村取餘杭道曲溪淺渚被水皆菱角有深
淺紅及慘碧三色舟行掬手可取而不設塍塹僻地淳
俗此亦可見余酒渴思解奴子康素工掠食偶一命之
甚資咀嚼平生恥為不義此其愧心者也　─原─杭州志
東坡知杭州募民種菱於西湖收其利以備修隄
集藻─啓─增─梁庾肩吾謝賚菱啓─上林紫水雜薀藻而俱
浮雲夢清池間芙蓉而外發珍踰百味來薦畫盤恩重
千金遂沾菲席凌霜朱橘愧此開顏含露蒲桃慙其不
䬼
論─增─晉孫楚屈建論─加籩之品菱芡存焉楚多陂塘菱
芡所生父自嗜之而抑按宰祝既毁就養無方之禮又
失奉死如生之義奪乎素欲建何忍焉
辨─增─明楊慎菱芰辨─武陵記四角三角曰芰兩角曰菱
其字不一説文作蔆注曰楚謂之芰秦謂之薢茩芰菱
也果也薢茩决明也菜也殊已混淆相如賦外發芙蓉
䔖華則芡實也又相如凡物篇云蔆从遴字作􁁉爾雅
蔆蕨攗即决明也爾雅注作决光馬大年嬾眞子録誤
作英光史繩祖已辨之黄公紹云許慎所注合是菜也
又國語屈到嗜芰蓋决明之菜非水中芰也審矣爾雅
既以水中之芰釋菜説文又以菜釋水中之芰由蔆名
不一所以致惑今按菱今之菱角芰今之鷄頭楚辭緝
芰荷以為衣若是菱葉不可為衣也縁楚人名菱為芰
所以致後世解二物不分又以决明參之愈益淆亂楚
人名菱為芰見爾雅疏得此一解可破前數説之紛紛
矣
文賦㪚句─增─漢司馬相如上林賦─咀嚼菱藕─魏曹植
九詠─遇遊女于水裔探菱花而結詞　─晉左思蜀都賦
緑菱紅蓮　─郭璞江賦鱗被菱荷攢布水蓏翹莖瀵蘂
濯欵散裹流光潛映景炎露火
五言古詩─原─梁簡文帝採菱曲─菱花落復含桑女罷新
蠶桂棹浮星艇徘徊蓮葉南　─增─劉孝綽詠小児採菱
採菱非採菉日暮且盈舠踟蹰未敢進畏欲比殘桃
陸罩採菱曲─參差雜荇枝田田競荷密轉葉任香風舒
花影流日戲鳥波中蕩遊魚菱下出不與文王嗜羞持
比萍實　─原─江洪和湘東王采菱曲─風生緑葉聚波動
紫莖開含花復含實正待佳人來
七言古詩─原─唐劉禹錫採菱行─白馬湖平秋日光紫菱
如錦綵鴛翔盪舟游女滿中央採菱不顧馬上郎争多
逐勝紛相向時轉蘭橈破輕浪長鬟弱袂動參差釵影
釧文浮蕩漾笑語哇哇顧晩暉蓼花縁岸扣舷歸歸來
共到市橋歩野蔓繫船萍滿衣家家竹樓臨廣陌下有
連檣多估客攜觴薦芰夜經過醉踏大隄相應歌屈平
祠下沅江水月照寒波白煙起一曲南音此地聞長安
北望三千里　─明王鴻漸題菱科圖─采菱科采菱科小
舟日日臨清波采得菱來餘幾何竟無人唱采菱歌風
流無復越溪女但采菱科救饑餒
五言律詩─原─唐李嶠咏菱─鉅野韶光暮東平春溜通影
搖江浦月香引棹歌風日色翻池上潭花發鏡中五湖
多賞樂千里望難窮　─增─宋蘇轍食菱─野沼漲清泉烏
菱不直錢蟹肥螯正滿石破髓方堅節物秋風早樽罍
夜月偏令人思淮上小舫藕如椽
七言律詩─增─宋楊萬里食菱─鷄頭吾弟藕吾兄頭角嶄
然也不争白璧中藏煙水晦紅裳左袒雪花明一生子
木非知己千載靈均是主盟每到炎官張火傘西山未
當聖之清
五言絶句─增─唐錢起江行無題─細竹漁家路晴陽看結
罾喜來邀客坐分與折腰菱　─原─宋梅堯臣和資政侍
郎採菱─紫角菱實肥青銅菱葉老孤根未能定不及寒
塘草
七言絶句─原─唐白居易看採菱─菱池如鏡淨無波白㸃
花稀青角多時唱一聲新水調謾人道是采菱歌　─增
宋范成大采菱户采菱辛苦似天刑刺手朱殷鬼質青
休問揚荷渉江曲只堪聊誦楚詞聽　─田園雜興─采菱
辛苦廢犁鉏血指流丹鬼質枯無力買田聊種水近來
湖面亦收租　─原─楊萬里食老菱有感─幸自江湖可避
人懐珠韜玊冷無塵何須抵死露頭角荇葉荷花老此
身　─菱沼─柄似蟾蜍股樣肥葉如蝴蝶翼相差蟾蜍翹
立蝶飛起便是菱花著子時
詩㪚句─增─梁江淹相攜及嘉月採菱渡北渚─徐勉─紫
菱亦可採聊以緩愁年　─原─費昶─妾家五湖口采菱五
湖側　─唐儲光羲─濁水菱葉肥清水菱葉鮮─增─李白
郎聽採菱女一道夜歌歸　─杜甫─况資菱芡足庶結茅
茨迴　─錢起─渚禽菱芡足不向稻梁争─劉禹錫─艶歌
呈幾曲江畔采新菱　─原─宋陶弼─轉葉香隨風舒花影
凌日　─梁武帝─江南稚女珠腕繩桂棹容與歌採菱
唐李賀─瀉酒木蘭椒葉蓋病容扶起種菱絲　─宋陳堯
佐─堆盤菱熟胭脂角藉藻鱸鮮淡墨鱗　─林逋─含機緑
錦翻新葉滿篋青銅瑩古花　─陸游─何時却泛耶溪路
臨聽菱歌四面聲　─增─唐儲光羲─深潭菱葉疎　─王維
菱蔓弱難定─原─杜甫─隔沼連香芰─增─杜甫─水果剝
菱芡　採菱寒刺土　─韓愈─菱葉故穿萍　─孟郊─菱翻
紫角利　─栁宗元─朶頤進芰實　─張籍─翻芰紫角稠
李益─菱花覆碧渚　─李賀─菱科映青罩─白居易─菱風
香㪚漫　─宋司馬光光翻芰葉齊─楊萬里─新菱剥釅
紅　─唐萬齊融─垂菱布藻如妝鏡　─薛逢日中漸見菱
花舒　─韋荘─十畝菱花晩鏡清　─曹唐─碧花菱角滿潭
秋　─宋王安石─菱角蜻蜓翠蔓深　─陸游─深紅菱角密
覆水　─元薩都剌─酒渴氷盤破紫菱
詞─原─宋張鎡鵲橋仙─連汀接漵縈蒲帶藻萬鏡香浮光
滿濕煙吹霽木蘭輕照波底紅嬌翠婉　玊纖採處銀
籠攜去一曲山長水遠彩鴛䨇慣貼人飛恨南浦離多
夢短
别録─增─風俗通─殿堂　東井形刻為荷菱荷菱皆水物
所以厭火也　─埤雅─羣説鏡謂之蔆花以其面平光影
所成如此庾信鏡賦云照壁而蔆華自生是也　─爾雅
翼─昔人取菱花六觚之象以為鏡─原─種植─秋間取熟
黑者撒池中來春自生─增─製用物類相感志─菱煮過
以礬湯綽之紅緑如生　煮菱要青用石灰水拌過先
洗去灰煮則青
　　芡
原─芡一名雞頭(古今注云芡雞頭也一名芰方言云北/燕謂之䓈青徐淮泗之間謂之芡南楚)
(江湘之間謂之雞頭或謂之烏頭/埤雅云其蓬似雞首故曰雞頭)一名雁喙一名雁頭
一名鴻頭(爾雅翼云葉有芒刺兼有/觜若雞雁之頭故有諸名)一名雞壅(見莊/子)一
名卵蔆(見管/子)一名蔿子(本草經註云芡實即今蒍子也/圖經云其莖嫩者名蒍亦名䓈)
(菜/)一名水硫黄(孫公談圃云芡甘滑可食名/為水硫黄詳見東坡雜記)生水澤中
處處有之三月生葉貼水大於荷葉皺文如縠蹙衂如
沸面青背紫俗名雞頭盤莖葉皆有刺莖長丈餘有孔
有絲嫩者剥皮可作蔬茹五六月開紫花結苞外有刺
如蝟花在苞頂如雞喙内有斑駁軟肉裹子纍纍如珠
璣殻内白米狀如魚目薏苡大味甘平濇無毒補中强
志聰耳明目開胃助氣止渴益腎除溼痺腰脊膝痛久
服身輕不飢耐老莖止煩渴除虛熱生熟皆宜根狀如
三稜煮熟如芋可食治心痛氣結病
彚考─增─周禮地官─大司徒以土㑹之法辨五地之物生
二曰川澤其植物宜膏物─註─𤣥謂膏當為櫜字之誤也
蓮芡之實有櫜韜─疏蓮芡之實有櫜韜者以其是川澤
所生故知是蓮芡之實皆有外皮櫜韜其實者也　─宋
史禮志─太宗景祐三年禮官宗正請每嵗夏季月薦果
以芡以菱　─荘子─藥也其實堇也桔梗也鷄㢕也豕零
也是時為帝者也何可勝言─注─㢕或作壅司馬云雞􁁉
即雞頭也　─淮南子─雞頭已瘻─注─瘻頸腫疾雞頭水中
芡　─東坡雜記─呉子野云芡實蓋温平爾本不能大益
人然俗謂之水硫黄何也人之食芡也必枚嚙而細嚼
之未有多嘬而亟嚥者也舌頰唇齒終日囁嚅而芡無
五味腴而不膩足以致上池之水故食芡者能使人華
液通流轉相挹注積其力雖過乳石可也
集藻─七言古詩─原─唐無名氏雞頭─湖浪參差叠寒玊水
仙曉轉鉢盤緑淡黄根老栗皺圓染青刺短金罌熟紫
羅小囊光𦂳蹙一掬眞珠藏蝟腹叢叢引觜傍蓮洲滿
川恐作天雞哭　─宋歐陽修初食雞頭有感─六月京師
暑雨多夜夜南風吹芡嘴凝祥池鎖㑹靈園僕射荒陂
安可擬爭先園客採新苞剖蚌得珠從海底都城百物
貴新鮮厥價難酬與珠比金盤磊落何所薦滑臺潑醅
如玊醴自慚竊食萬錢厨萬口飄浮嗟病齒却思年少
在江湖野艇高歌菱荇裏香新味全手自摘玊潔沙磨
軟還美一瓢固不羡五鼎萬事適情為可喜何時遂買
穎東田歸去結茅臨野水　─文同采芡─芡盤圓圓開碧
輪城東濠中如叠鱗漢南父老舊不識日日岸上多少
人駢頭鬅鬆露秋熟緑刺紅鍼割寒玊提籠當筵破紫
苞老蚌一開珠一掬吹臺北下凝祥池圃田東邊僕射
陂如今兩處盡湮没異日此地名應馳物貴新成味尤
美可惜飄零還入水料得明年轉更多一匝清波流珠
子　─蘇轍食雞頭─芡葉初生縐如縠南風吹開輪脱轂
紫苞青刺攢蝟毛水面放花波底熟森然赤手初莫近
誰料明珠藏滿腹剖開膏液尚糢糊大盎磨聲風雨速
清泉活火曾未久滿堂坐客分升掬紛然咀噍惟恐遲
勢若羣雛方脱粟東都每憶㑹靈沼南國陂塘種尤足
東遊塵土未應嫌此物秋來日常食
五言律詩─增─宋陶弼雞頭─三伏池塘沸雞頭美可烹香
囊聨錦破玊指剝珠明葉皺非蓮蓋根甘似竹萌不應
徒適口炎帝亦曾名
七言律詩─增─宋蘇轍食雞頭─風開芡嘴鐵為鬚斧砍沙
磨旋付厨細嚼兼收上池水徐嚥還成滄海珠佳客滿
堂須一斗閑居賴我近平湖多年不到㑹靈沼氣味宛
然初不殊　─原─楊萬里食雞頭─江妃有訣煮眞珠菰飰
牛酥軟不如手擘雞顋金五色盤傾驪頷琲千餘夜光
明月供朝嚼水府靈宫恐夕虛好與藍田飡玉法編歸
辟榖赤松書　三危瑞露凍成珠九轉丹砂鍊不如鼻
觀溫芳炊桂歇齒根軟熟剝胎餘半甌鷹爪中秋近一
炷龍涎丈室虚却憶吾廬野塘畔滿山柿葉正堪書
五言絶句─增─宋姜特立芡實─芡實徧方塘明珠截錦囊
風流薫麝氣包裹借荷香
七言絶句─增─宋陸游建州絶無芡頗思之戲作─鄉國雞
頭買早秋緑荷紅縷最風流建州城裏西風冷白棗堆
盤看却愁　─原─楊萬里雞頭─龍宫失曉惱江妃也養鳴
雞報早暉要啄稻粱無半粒只教滿頷飽珠璣
詩㪚句─增─唐溫庭筠─繡頷金鬚盪倒光團圓皺緑雞頭
葉─宋陳堯佐風開黄觜鐵為鬚斧斫砂磨旋出厨
宋祁─磨沙漉水莩殻滑斫桂煮釡風波聲　─原─梅堯臣
吳雞鬬罷絳幘碎海蚌捧出眞珠明　─王巖叟水晶冷
浸碧玊叢琉璃湧出青毛蝟　─鄭清之玊質欲藏如許
脆鐵芒何苦太尖生　─增─唐韓愈─平池散芡盤　風能
拆芡觜　─孟郊─鴻頭排刺芡─原─宋黄庭堅剝芡珠走
盤　─增─陸游─芡觜拆秋風　─元馬祖常沼緑芡盤鋪
宋黄庭堅千頭剖蚌明珠熟　明珠論斗煮雞頭　─原
陸游雞頭纍纍如大珠　港種雞頭來滿船　─明王象
明雞頭新劈驪頷顆
詞─原宋昭順老人浣溪沙─的皪堪為席上珍銀鐺百沸
麝臍熏蕭娘欲餌意中人　拈處玉纖籠蚌顆剝時瓊
齒嚼香津仙郎入口即身輕
别録─原─種植秋間熟時取實之老者以蒲包包之浸水
中三月間撒淺水内待葉浮水面移栽淺水每科離二
尺許先以麻餅或豆餅拌勻河泥種時以蘆記其根十
餘日後毎科用河泥三四碗壅之　─製用蒸熟烈日中
曝裂取仁亦可舂取粉用新者煮食良連殻一斗防風
四兩煎湯浸用甚軟美經久不壊
　　葧臍
原─葧臍一名芍一名鳬茈(爾雅云芍鳬茈爾雅翼云/名爲鳬茈當是鳬好食之)一
名鳬茨(本草綱目云/鳬茈音訛也)一名黒三稜一名地栗(皆形似也/日用本草)
(云小者為葧臍/大者為地栗)舊名烏芋(以形似芋/而色烏也)今皆名葧臍(又鳬/茨音)
(訛/也)生淺水中其苗三四月出土一莖直上無枝葉狀如
龍鬚色正青肥田生者麤似細葱高二三尺其本白蒻
秋後結根大者如山查栗子臍有聚毛纍纍下生入泥
底野生者黑而小食之多滓種出者皮薄色淡紫肉白
而大軟脆可食　─增─本草衍義─皮厚色黒肉硬而白者
謂之豬葧臍皮薄澤色淡紫肉軟而脆者謂之羊葧臍
─原─味甘微寒滑無毒治消渴除胸實熱氣作粉食厚
膓胃療膈氣消宿食黄疸治血痢下血血崩辟蠱毒消
誤吞銅鐵種宜榖雨日
集藻─七言古詩─增─明王鴻漸題野荸薺圖─野荸薺生稻
畦苦薅不盡心力疲造物有意防民饑年來水患絶五
榖爾獨結實何纍纍
五言絶句─增─明呉寛題荸薺畫册─纍纍滿筐盛上帶葑
門土咀嚼味還佳地栗何足數
别録─增─物類相感志─荸薺煮銅則軟
　　慈姑
原─慈姑(或作/茨菰)一嵗根生十二子如慈姑之乳衆子故名
爾雅翼云嵗有閏則生十三子一名藉姑一名水萍一
名河鳬茈一名白地栗(根苗似鳬茈/故有二名)苗名翦刀草一名
翦搭草一名燕尾草一名槎了草(本草綱目云/象葉形也)莖榦似
嫩蒲又似三稜苗甚軟其色深青綠每叢十餘莖内抽
出一兩莖上分枝開小白花四瓣蘂深黄色根大者如
杏小者如栗色白而瑩滑五六七月采葉正二月采根
煮熟味甘甜時人以作果
集藻─七言律詩─增─宋楊東山茨菰花─折來趂得未晨光
清露晞風帶月凉長葉翦刀亷不割小花茉莉淡無香
稀疏畧糝瑤臺雪升降常涵翠管漿恰恨山中窮到骨
茨菰也遣入詩囊
詩㪚句─增─唐元稹─小片慈姑白
　别録─原─種植─慈姑豫於臘月間折取嫩芽種於水田來
　年四月盡如種秧法種之離尺許田最宜肥每顆花挺
　一枝上開數十朶色香俱無惟根至秋冬取食甚佳
　增─製用─本草─嫩莖可煠食取汁可製粉霜雌黄
　
　
　
　
　
　
　
　
　
　
　
御定佩文齋廣羣芳譜卷六十六
　欽定四庫全書
御定佩文齋廣羣芳譜卷六十七
　　　果譜
　　　　甜瓜
　原甜瓜一名甘瓜(本草綱目云味甜於/諸瓜故得甜甘之稱)一名果瓜(農書/云供)
　(果者為果瓜以/别於菜瓜也)北土中州種蒔甚多二三月下種蔓生
　葉大數寸五六月花開黄色六七月熟其類甚繁有團
　者長者尖者扁者大而徑尺者小而一捻者稜之或有
　或無色之或青或綠或黄斑糝斑白路黄路種種不同
　甘肅甜瓜大如枕皮瓤皆甘勝於蜜以皮曝乾柔韌甘
　美而有味浙中一種陰瓜種宜陰處秋熟色黄如金皮
　膚稍厚藏至春食之如新─增─廣志─瓜之所出以遼東
　廬江燉煌之種為美有烏瓜魚瓜貍頭瓜蜜筩瓜女臂
　瓜龍蹄瓜羊髓瓜縑瓜瓜州大瓜如斛御瓜也有靑登
　瓜大如三斗魁有桂枝瓜長二尺餘蜀地溫良瓜冬熟
　有春日瓜細小小瓣宜藏正月種三月熟有秋泉瓜秋
種十月熟形如羊角色蒼黑　─農政全書─以狀得名則
有龍肝虎掌兎頭狸首之稱以色得名則有白團黄瓤
白瓤小青大斑之别其味總以甘美為上　─原─凡瓜大
曰瓜小曰瓞(玊篇云㼎瓞/􁁉小瓜也)子曰􁀙肉曰瓤(玊篇云瓣㼕/瓤瓜實也)
跗曰環(農書云謂/脱花處也)蔕曰㚄(農書云謂/繫蔓處也)其畏麝諸瓜皆同
凡食瓜過多但飲酒或水服麝或食鹽花即消化性寒
滑無毒少食止渴除煩熱利小便通三焦壅塞夏月不
中暑多食動宿冷病破腹手足無力沉水及雙頂雙蔕
者有毒不可食
彚考─原─詩豳風─七月食瓜　─大雅─緜緜瓜瓞　─增─爾雅
瓞瓝其紹瓞注俗呼瓝瓜為瓞紹者瓜蔓緒亦著子但
小如瓝　─原─禮記曲禮─為天子削瓜者副之巾以絺為
國君者華之巾以綌為大夫者累之士㚄之庶人齕之
注─副析也旣削又四析之乃横斷之而巾覆焉華中裂
之不四析也累倮也謂不巾覆也㚄之不中裂横斷去
㚄而已齕之不横斷　─郊特牲─天子樹瓜華不歛藏之
種也　─玉藻─瓜祭上環─注─上環橫切之圓如環也　─夏
小正─五月乃瓜─注─乃者急瓜之辭也瓜也者始食瓜也
　─史記蕭相國世家─召平者故秦東陵侯秦破為布衣
貧種瓜於長安城東瓜美故世俗謂之東陵瓜從召平
以為名也　─前漢書地理志注─燉煌杜林以為古瓜州
地生美瓜師古曰卽春秋左氏傳所云允姓之戎居於
瓜州者也其地今猶出大瓜長者狐入瓜中食之首尾
不出　─晉書孝友傳─桑虞有園在宅北數里瓜果初熟
有人踰垣盗之虞以園楥多刺恐偷見人驚走而致傷
損乃使奴為之開道及偷負瓜將出見道通利知虞使
除之乃送所盗瓜叩頭請罪虞乃懽然盡以瓜與之
增─宋書符瑞志─漢安帝元初三年二月東平陵有瓜異
處共生八瓜同蔕　漢桓帝建和二年七月河東有嘉
瓜兩體共蔕　晉武帝太康三年六月嘉瓜異體同蔕
生河南洛陽輔國將軍王濬園　宋孝武帝大明五年
五月嘉瓜生建康蔣陵里　明帝太始二年八月嘉瓜
生南豫州　─南齊書竟陵王子良傳─子良禮才好士傾
意賔客天下才學皆遊集焉善立勝事夏月客至為設
瓜飮及甘果　─原─南齊書到撝傳─宋世上數遊會撝家
同從明帝射雉郊野渴倦撝得早青瓜與上對剖食之
上懷其舊德意眄良厚　─孝義傳─韓靈敏早孤與兄靈
珍並有孝性母尋又亡家貧無以營㐫兄弟共種瓜半
畝朝採瓜子暮已復生以此遂辦葬事　─增─陳書儒林
傳─鄭灼常蔬食講授多苦心熱若瓜時輙偃臥以瓜鎭
心起便誦讀其篤志如此　─魏書宋瓊傳─瓊字普賢少
以孝行稱母會病季秋之月思瓜不已瓊夢想見之求
而遂獲時人稱異　─原─魏書郭祚傳─郭祚領太子少師
曾從世宗幸東宫肅宗幼弱祚懷一黄㼐出奉焉時人
號為黄㼐少師　─增─北齊書蘇瓊傳─瓊遷南清河太守
郡民趙潁曾為樂陵太守八十致仕歸五月初得新瓜
一䨇自來送潁恃年老苦請遂便為留仍致於㕔事梁
上竟不剖人遂競貢新果至門聞知潁瓜猶在相顧而
去　─原─南史任昉傳─昉為新安太守卒於官武帝聞問
方食西苑綠沉瓜投之於盤悲不自勝　─增─南史郭祖
深傳─祖深常服故布襦素木案食不過一肉有姥餉一
早青瓜祖深報以匹帛　─孝義傳郭平原以種瓜為業
大明七年大旱瓜瀆不復通船縣令劉僧秀愍其窮老
下凟水與之平原曰普天大旱百姓俱困豈可減漑田
之水以通運瓜之船乃步從他道往錢塘貨賣　北史
齊宗室傳─蘭陵武王長恭為將躬勤細事每得甘美雖
一瓜數果必與將士共之　─原─北史王羆傳─羆性儉率
不事邊幅客與羆食瓜客削瓜皮侵肉稍厚羆意嫌之
及瓜皮落地乃引手就地取而食之客甚愧色　─唐書
杜如晦傳如晦旣塟帝他日食瓜美輟其半奠焉　─武
儒衡傳儒衡遷中書舍人時元稹因宦官知制誥儒衡
鄙厭之會公堂食瓜蠅集其上儒衡揮以扇曰適從何
處來遂集於此一座皆失色　─陸贄傳陸贄隨帝幸梁
道有獻瓜果者帝嘉其意欲授以試官贄曰爵位天下
公器不可輕也今獻瓜一器果一盛則授之彼忘軀命
者有以相謂矣曰吾之軀命乃同瓜果瓜果草木也若
草木然人何勸哉　─方技傳─四月帝憶瓜明崇儼索百
錢須臾以瓜獻曰得之緱氏老人圃中帝召老人問故
曰埋一瓜失之土中得百錢　─西域傳─末祿國有尋支
瓜大者十人食乃盡　─春秋元命苞─織女星主瓜果
龍魚河圖─瓜有兩蔕兩鼻者殺人　─洞㝠記─有龍肝瓜
長一尺花紅葉素生於冰谷所謂冰谷素葉之瓜仙人
瑕丘仲採藥得此瓜食之千歲不渴瓜上恒如霜雪刮
嘗如蜜滓及武帝封㤗山從者皆賜冰谷素葉之瓜
呉越春秋─越王伐呉呉王率羣臣遁去因得生瓜已熟
呉王掇而食之謂左右曰何冬而生瓜近道人不食何
也左右曰謂糞種之物人不食也呉王曰何謂糞種左
右曰盛夏之時人食生瓜起居道傍子復生秋霜惡之
故不食　─漢武外傳─西王母告上元夫人曰共造朱火
丹陵食靈瓜味甚好憶此未久而已七千歲矣　─新序
梁大夫有宋就者嘗為邊縣令與楚隣界梁之邊亭與
楚之邊亭皆種瓜各有數梁之邊亭人劬力數灌其瓜
瓜美楚人窳而稀灌其瓜瓜惡楚令因以梁瓜之美怒
其亭瓜之惡也楚亭人惡梁亭之賢已因徃夜竊搔梁
亭之瓜皆有死焦者矣梁亭覺之因請其尉亦欲竊往
報搔楚亭之瓜尉以請宋就就曰人惡亦惡何褊之甚
也若我敎子必每暮令人往竊為楚亭夜善灌其瓜弗
令知也於是梁亭乃每暮夜竊灌楚亭之瓜楚亭旦而
行瓜則又皆以灌矣瓜日以美楚亭怪而察之則乃梁
亭也楚令聞之大悅因具以聞楚王楚王曰此梁之隂
讓也乃謝以重幣而請交於梁王故梁楚之歡由宋就
始　─列仙傳─谿父者南郡甗人居山間間有仙人常止
其家從買瓜敎之煉瓜子與桂附枳實共藏而對分食
之二十餘年能飛走昇山入水　服閭者往來海邊諸
祠中見二仙人博賭瓜使擔黄瓜數十頭令瞑目乃上
方丈山　─增─博物志─人以冷水自漬至膝可頓啖數十
枚瓜漬至腰啖轉多至頸可啖百餘枚所漬水皆作瓜
氣　─神仙傳─葛元冬中能為客設生瓜夏致氷雪　介
象常為呉主種瓜菜百果皆立生可食　─祭法─夏祠秋
祠皆用瓜　─搜神記─呉時有徐光者常行術於市里從
人乞瓜其主勿與便從索瓣杖地種之俄而瓜生蔓延
生花成實乃取食之因賜觀者鬻者反視所出賣皆亡
耗矣　─拾遺記─漢明帝隂貴人夢食瓜甚美帝使求諸
方國時燉煌獻異瓜種瓜名穹隆長三尺而形屈曲味
美如飴父老云昔道士從蓬萊山得此瓜云是崆峒靈
瓜四刼一實西王母遺於此地世代遐遠其實頗在
須彌山有瓜如桂　─原─孝子傳─焦華西秦時人父病甚
仲冬思瓜求之不得忽夢一人黄冠謂曰聞子父病思
瓜故送瓜以助子華拜受之及寤瓜在手馨香非常父
食而愈─增─晉錄─咸寧中嘉瓜同蔕生於成都─原─異
苑─晉武帝太康八年王濬園生瓜三莖一實　孫鍾富
春人堅父也與母居至孝篤性種瓜為業忽有三年少
容服妍麗詣鍾乞瓜鍾為設食出瓜禮敬慇懃三人臨
去曰我等司命郎感君接見之厚欲連世封侯欲數世
天子鍾曰數世天子故當所樂因為鍾定墓地出門悉
化成白鵠　─增─述異記─漢章帝元年上虞縣獻二蔕瓜
一實二蔕　瓜步在呉中呉人賣瓜於江畔用以名焉
　呉桓王時會稽生五色瓜今呉中有五色瓜歲充貢
伏獻　─列異傳─遼東丁伯昭自說有客字次節旣亡常
為本家致奇物試臘月中從索瓜得美瓜數枚　─原─黄
庭經注─大霍山下有洞臺司命君之府也中有神盤靈
瓜食之心通至元　─增─南岳夫人内傳─夫人姓魏名華
存性樂神仙季冬夜半有眞人至靜室陳元室紫柰絳
實靈瓜　─經行記─大食國瓜大者名尋支十餘人食一
顆輙亦足越瓜長四尺以上　─廣異記─謝𤣥卿見東華
丈人為設空同靈瓜　─原─白帖─漢哀帝二年瓜異本同
蔕共生一實時以為嘉瓜　積石山有瓜三年一實
酉陽雜爼─瓜惡香香中尤忌麝鄭注太和初赴職河中
姬妾百餘盡騎香氣數里逆於人鼻是歲自京至河中
所過路瓜盡死一蔕不獲　衛國縣西南有瓜穴冬夏
常出水望之如練時有瓜葉出焉相傳苻秦時有李班
者頗好道術入穴中行可三百歩廓然有宫宇牀榻上
有經書見二人對坐鬚髪皓白班前拜於牀下一人顧
曰卿可還無宜久住班辭出至穴口有瓜數箇欲取乃
化為石尋故道得還至家家人云班去來已經四十年
矣─增─杜陽雜編─滄浪洲產分蔕瓜瓜長二尺其色如
椹一顆二蔕─原─清異錄─洛南會昌中瓜圃結五六實
長幾尺而極大者類蛾綠其上皺文酷似蟬形圃中人
連蔓移土檻貢上命之曰御蟬香挹腰緑　果中子繁
者惟夏瓜冬瓜石榴故嗜果者目瓜為百子甕　遼東
一處有瓜若澆沃之則以酒代水實成破為十叚每段
中止有一子而長數寸食一顆可作十日糧國人珍之
名獨子青　呉越稱霅上瓜錢氏子弟逃暑取一瓜各
言子之的數言定剖觀負者張宴謂之瓜戰　瓜最盛
者無踰齊趙車擔列市道路濃香故彼人云未至舌交
先以鼻選　─續仙傳─馬湘有道術嘗於江南刺史馬植
坐上以酒盃盛土種瓜須臾引蔓生實食之甚美　─增
集仙錄─花姑女道士黄靈微也昇化之後座中奠瓜數
日生蔓結實如桃者二焉　─國老談苑─趙世長以宗正
卿北使時九月既宴薦瓜主客謂世長曰此方氣候誠
早彼想未也世長對曰本朝來歲季夏此味方盛故知
其節物晩也　─揮麈前錄─宣和中蔡居安提舉祕書省
夏日會館職於道山食瓜居安令坐上徵瓜事各疏所
憶每一條食一片坐客不敢盡言居安所徵為優欲畢
校書郎董彦遠連徵數事皆所未聞悉有據依咸歎服
之識者謂彦遠必不能安後數日果補外　─原─聞見錄
呂文穆蒙正在龍門讀書一日行伊水見賣瓜者意欲
得之苦無錢其人遺一枚公悵然食之後作相買園洛
城東南下直伊水起亭名饐瓜不忘舊也　─道學傳褚
雅與人共居常取水洒掃夏月種瓜恣人來取　─明通
紀─洪武五年六月句容縣民獻嘉瓜二同蔕而生禮部
尚書陶凱奏曰禎祥實由聖德上曰朕寡德不敢當且
草木之祥生於其土亦惟其土人應之與朕何與若盡
天地間時和歲豐乃王者之禎祥也　─增─學圃餘疏─甜
瓜以香而小者為第一作黄綠二色豈邵平所種五色
子母瓜耶今凉州塞外作乾條遺遠人味極甘當是此
種　─帝京景物畧─京師七夕以瓜雕刻成花謂之花瓜
　─西湖志─杭州月塘皆沙田土宜瓜宋有周姓者善種
之號周家瓜
集藻─啓─增─梁元帝謝東宫賚瓜啓─金榮始薦瓊蘂載珍
味奪蔗漿甘踰石蜜
表─增─唐柳宗元禮部賀嘉瓜表─臣某等今日内出浙東
觀察使賈全所進越州山隂縣移風鄕百姓王獻朝園
内産嘉瓜二實同蔕圖示百寮者寳祚維新嘉瑞來應
式彰聖德更表天心臣某等誠慶誠賀頓首頓首伏惟
皇帝陛下保合太和緝熈庶類德馨上逹神化旁行嘉
瓜發祥來自侯服質惟同蔕見車書之永均地則移風
知化育之方始雖七月而食豳土歌王業之難五色稱
珍東陵咏佳賔之會未聞感通若斯昭著者也臣等遭
逢聖運親仰珍圖忭躍之誠倍百恒品
賦─增─魏劉楨瓜賦並序─在曹植坐厨人進瓜植命為賦
促立成其辭曰布象牙之席薫玳瑁之筵憑彤玊之几
酌縹碧之尊三星在隅溫風節暮枕翹於藤流美遠布
黄花炳曄潛實獨著豐細異形圓方殊務揚暉發藻九
采雜糅厥初作苦終然允甘應時湫熟含蘭吐芳藍皮
密理素肌丹瓤乃命圃師貢其最良投諸清流一浮一
藏析以金刀四剖三離承之以雕盤羃之以纎絺甘逾
蜜房冷亞氷圭　─晉傅元瓜賦─調土下種播之有經應
運候時負甲徐生遂日就而月將既成母而盤縈次落
莫之密葉兮交逶迤之修莖敷碧緑之純采金華炳其
朗明育之以人功養之以六氣黄逾金緗青侔含翠雖
貍首之甘美兮未若東門之奇偉舊有蜜筩及青括蔞
嘉味溢口鮮類寡儔一齧之頃至三揺頭選美芳園重
簡其珍披以呉刀承以朱盤中割而破雖分若完質兼
五味氣美芳蘭愈得冷而益甘兮怡神爽而解煩細肌
密理多瓤少瓣豐㫖絶異食之不䬼─原─陸機瓜賦─佳
哉瓜之為德邈衆果而莫賢殷中和之淳祐播滋榮於
甫田背芳春以初載迎朱夏而自延奮修系之莫莫邁
秀瓞之綿綿赴廣武以長蔓粲烟接以雲連感嘉時而
促節蒙惠露而增鮮若乃紛敷雜錯鬱悦婆娑發彼適
此迭相經過熙朗日以熠耀扇和風其如波有葛虆之
覃及象椒聊之衆多發金榮於秀翹結玊實於柔柯蔽
翠景以自育綴修莖而星羅夫其種族類數則有括蔞
定陶黄㼐白摶金文蜜筩小青大斑𤣥骭素椀貍首虎
蹯東陵出於秦谷桂髓起於巫山五色比象殊形異端
或濟貌以表内或惠心而醜顔或攄文而抱緑或披素
而懷丹氣洪細而俱芬體修短而必圓芳郁烈其充堂
味窮理而不䬼德𢎞濟於饑渴道殷流乎貴賤若夫濯
以寒水淬以夏凌越氣外斂溫液密凝體猶握虚離若
剖氷─增─張載瓜賦─羊骹虎掌桂枝蜜筩𤣥表丹裏呈
素含紅豐膚外偉緑瓤内醲甘柤夏熟丹柰冬芳朱李
零於桂圃蒲萄潰於椒牀雖茲肴之孤起莫斯瓜之允
臧超椰子於南海越橘柚於衡陽若乃㯽榔椰實龍眼
荔枝徒以希珍難致為竒論實比德孰大於斯　─嵇含
瓜賦─世云三芝瓜則處全焉故植根玊巖潤葉飛泉攬
之者壽食之者仙是謂雲芝芙蕖振采擢莖元瀬(闕二/字)
葩映莫此為最是謂水芝甘瓜普植用薦神祗其名龍
膽其味亦奇是謂土芝乃剖甘瓜旣淳且馨荒者饗之
忘困解酲流味通其五臟冷氣反其迷精　─梁張纘瓜
賦─惟茲瓜之實茂體太素之純精翕元潤於浮霄含皇
澤於夏庭於是蒼春發歲天地交和乃啓沃壤是殖是
播納佳種於畦畹應時運而芽剖揮萌散蘖㘽葉負柯
蓊茸鬱薈苯䔿婆娑晞慶雲以吐㽔仰旭日之敷花朝
晞重陽夕承朗月淸露湛而宵降翔風穆以晨發振柯
翹之繞若顧惠風以滋悅感靈化而絪縕覩佳實之並
結始懷徵而苦發終感宫而甘通信不和而自馨與九
鼎乎齊功蔓草是藉密葉是蔽潛湫獨熟墮莖落蔕芬
馥酷烈氣暢雲際申狄不能詳其味𨽻首不能為之計
昔東陵之甘瓜美顯名於中古彼服閭之攸擔乃衆仙
之所睹美人神之同好何厥用之𢎞普惟令實於無窮
永可殖於靈圃─原─唐康子玊瓜賦─巫山之岡秦川之
陽垂條引蔓布緑敷黄彌臯被野含芬吐芳轉晨風之
穆穆湛宵露之瀼瀼花葉則曄曄煒煒文彩則焜焜煌
煌錦繡為之失色霞日為之奪光遠而望之粲兮爛繁
星列兮曜長漢光色連延遙相暖廹而察之瓞兮緜明
璣盈蚌媚重泉大鱗巨介近相連細雨流風每飄颻兮
葉上遊蜂戲蝶時歴亂於花前爾其大則三尺二升美
則金漿玊實貍頭羊骹之字黄㼐白摶之質感仙貴於
孫鍾避世資於歩隲異蔕表於前代同心彰乎曩日旣
而横綺席會嘉賓琴樽逸賞海陸具陳香分四座氣雜
八珍既取類於母子亦取辨乎君臣猗哉彼美流玩不
已何以剖之金錯刀何以澆之玊英水邵平固植以著
業阮籍托辭而興巳非但留怨於戌夫抑亦取誡於君
子
文散句─增─魏文帝與呉質書─浮甘瓜於清泉　─晉左思
蜀都賦─瓜疇芋區　─梁昭明太子七召─瓜稱素腕之美
　─唐柳宗元賀嘉瓜表─神瓜合形式表綿綿之慶
五言古詩增─唐張説寄姚司馬─共君春種瓜本期清夏
暑瓜成人已去失望將誰語裛露滴香園感味懷心許
偶逢西風便因之寄鄂渚　─原─杜甫園人送瓜─江南雖
炎瘴瓜熟亦不早栢公鎭䕫國滯務茲一掃食新先戰
士共少及溪老傾筐蒲鴿青滿眼顔色好竹竿接篏竇
引注來鳥道沉浮亂水玊愛惜如芝草落刃嚼氷霜開
懷慰枯槁許以秋蔕除仍看小童抱東陵跡蕪絶楚漢
休征討園人非故侯種此何草草
五言律詩─原─唐李嶠咏瓜─欲識東陵味靑門五色瓜龍
蹄遠珠履女臂動金花六子方呈瑞三仙實可嘉終期
奉絺綌謁帝佇非賒　─增─孟浩然南山下與老圃期種
瓜─樵牧南山近林閭北郭賖先人留素業老圃作鄰家
不種千株橘惟資五色瓜邵平能就我開徑剪蓬麻
宋楊萬里謝人餉新瓜病骨那禁暑衰年更作愁有風
依舊熱初伏幾時秋瓜葉誰新餉饞涎小忍休金盆井
花水且看玊雙浮　風露盈籃至甘香隔壁聞緑團甖
一揑白裂玊平分蘚甃開氷叚梅山失火雲老夫供晩
酌不用辦羶葷
七言律詩─原─宋黄庭堅食瓜有感暑軒無物洗煩蒸百
果凡材得我憎蘚井筠籠浸蒼玊金盤碧筯薦寒氷田
中誰問不納履坐上適來何處蠅此理一盃分付與我
思明哲在東陵─增─劉子翬謝人送瓜─瓜疇暑雨亂花
飛美實蠲煩喜及時蘚井筠籠香發越金刀玊手翠離
披侯家昔見連阡盛賈肆徒誇厚貌奇珍重故人分送
意臨風宛似對奇姿　呼兒急走送筠籃敵暑惟應此
物堪一握青瑶含秀潤滿襟寒雪沍清甘搔園底用供
鄰怨剪棘聊應益盗慚他日倘收遺瓣種離離虎掌遍
山南
五言絶句─原─宋范成大題甘瓜圖─夏膚粗已皴秋蔕熟
將脫不辭抱蔓歸聊慰相如渴　─增趙山臺甘瓜─氷泉
浸緑玊霜刃破黄金凉冷消晩暑清甘洗渴心
七言絶句─原─宋劉子翬致中惠瓜成二絶─故人夙有分
瓜約走送筠籃百里間翠甒瓊罌纔一握極知風味勝
黄斑　柘漿溜溜香浮玊蘇水沉沉色弄金那似甘瓜
能破暑一盤霜雪洗清襟　─范成大田園雜興晝出耘
田夜績麻村莊兒女各當家童孫未解躬耕織也傍桑
隂學種瓜　─增─劉宰謝送瓜─碧圓到眼舌生津三載深
慙拜賜頻莫怪尊前最知味東陵自是種瓜人　花蘂
夫人宫詞─沉香亭子傍池斜夏日廵遊歇翠華簾畔越
盆盛淨水玊人手裏剖銀瓜　明李東陽畫瓜─玊盤秋
露水精寒氷齒餘香嚼未殘暑月為君清到骨不知身
在畫中看　─原─張楷題畫瓜─翠實離離引蔓秋西風凉
露滿林丘東陵尚有閒田地千載無人説故侯　周良
金吾園亦在東門外昨日清明手種瓜不信邵平能五
色吾園兼有武陵花
詩散句─原晉阮籍　昔聞東陵瓜近在青門外連畛距阡
陌子母相鈎帶五色曜朝日嘉賓四面會　─陶潛邵生
瓜田中寧似東陵時　─唐杜甫─青門種瓜人舊日東陵
侯　─增─宋楊萬里─獨酌聖賢酒新嘗子母瓜　─宋李待
制清泠氷有味甘潤玊無漿　唐王建内園分得溫湯
水三月中旬已進瓜　─曹唐─路尋故舊過西谷因得氷
園一尺瓜　─宋楊億─銅盤瓊蕊三危露素綆寒漿五色
瓜　─明王寵─山田犖确苦多沙學種東陵五色瓜　─周
庾信─破壠夕瓜熟　甘瓜開蜜筩　─原─唐李嶠─破甘霜
落瓜　─增─王灣─新味瓜初剖　─蕭潁士─隴瓜香早熟
原─杜甫─瓜嚼水晶寒─王維─金盤五色瓜─韓愈─瓜畦
爛文具　秋瓜未落蔕　澄澈甘瓜濯　─柳宗元─霜蔓
縋寒瓜　─增─白居易晚瓜有餘馨─宋王安石─破瓜青
玊美　─原─唐杜甫─青門瓜地新凍裂　豈傍青門學種
瓜─李頎─玊盆貯水割甘瓜　─宋陸游─新瓜落刃氷盤
裏　─元耶律楚材─午風凉處剖新瓜
詞─原─宋馬莊父靑門引─手種團團玊香起日晴初熟金
刀錯落曉霜寒十分風味獨向暑天足　唐君去後雲
空谷異事傳流俗刀圭倘是神仙藥地皮捲盡猶飛肉
　─增─鄭域百字令─東陵美景有輕烟和月斜風吹雨一
種龍鬚隨地轉不學松蘿兒女結實圓青收來掌握猶
帶金盤露拍浮金井水花零亂飛舞　誰信六月飄霜
破開落刃散銀絲金縷冷碧凄香縈齒頰洗我塵襟煩
暑杜老吟詩已公留客此興無今古安期非誕世間有
棗如許
别錄─原─種植─二月上旬為上時三月上旬為中時四月
上旬為下時至五六月止可種藏瓜耳預將生數葉便
結瓜者為本母子候熟蔕自落取來截去兩頭其中叚
子淘淨曝乾收作種臨種時用鹽水洗之取熟糞土種
之仍將洗子鹽水澆之得鹽氣則不籠死坑深五寸大
如斗納瓜子大豆各四粒瓜生數葉將豆搯去瓜生至
初花鋤三四次勿令生草但鋤不可傷根傷根則瓜苦
候秧拖時搯去蔓心再用熟糞培根下勤澆灌摘瓜勿
令踏蔓及翻覆之踏則瓜爛翻則瓜死若生蟻置骨其
旁引而棄之　─製用─瓜蔕一名瓜丁一名苦丁香凡使
勿用白瓜蔕要取青緑色團而短者良瓜氣足時其蔕
自然落在蔓上采得繫屋東有風處吹乾用─本草云─乃
陽明經除濕熱之藥也
　　西瓜
原─西瓜─一名寒瓜蔓生花如甜瓜葉大多椏缺面深靑
背㣲白葉與莖皆有毛如刺㣲細而硬其稜或有或無
其色或青或緑或白其形或長或圓或大或小其瓤或
白或黄或紅紅者味尤勝其子或黄或紅或黑或白白
者味更劣其味或甘或淡或酸酸者為下舊傳種來自
西域故名西瓜今處處有之薦福瓜出蘇州城南二十
里蔣市瓜牌樓市瓜出太倉州一種陽溪瓜秋生冬熟
形畧長扁而大瓤色如胭脂味最美可留至次年云是
異人所遺之種味甘淡寒無毒除煩止渴消暑熱療喉
痺口瘡解酒毒子取仁可薦茶皮可蜜煎糖煎醬醃食
瓜後食其子即不噫瓜氣以瓜劃破曝日中少頃食之
頗凉收藏得法可至來年春夏近糯米及酒氣則易爛
猫踏之其瓤便沙
彚考─原─梁書孝行傳─滕曇恭年五歲母楊氏患熱思食
寒瓜土俗所不產曇恭歴訪不能得衘悲哀切俄値一
桑門問其故曇恭具以告桑門曰我有兩瓜分一相遺
曇恭拜謝因捧瓜還以薦其母舉室驚異尋訪桑門莫
知所在　增─五代史蕭翰北歸有胡嶠為翰掌書記隨
入契丹周廣順三年亡歸中國畧能道其所見云自上
京東去四十里至眞珠寨始食菜明日東行地勢漸高
西望平地松林鬱然數十里遂入平川多草木始食西
瓜云契丹破回紇得此種以牛糞覆棚而種大如中國
冬瓜而味甘　─松漠紀聞西瓜形如扁蒲而圓色極青
翠經歲則變黄其瓞類甜瓜味甘脆中有汁尤冷洪皓
出使攜以歸今禁圃鄉圃皆有亦可留數月但不能經
歲仍不變黄色鄱陽有久苦目疾者曝乾服之而愈蓋
其性冷故也　─事物紀原─中國初無西瓜洪忠宣使金
貶逓隂山得食之其大如斗絶甘冷可蠲暑疾　─石湖
詩註─西瓜味淡而多液本燕北種今河南皆種之　─眞
臘風土記─蔬菜有西瓜　─丹鉛總錄─余嘗疑本草瓜類
中不載西瓜後讀五代郃陽令胡嶠䧟北記云嶠於回
紇得瓜種以牛糞種之結實大如斗味甘名曰西瓜是
西瓜至五代始入中國也文選浮甘瓜於清泉葢指黄
瓜甜瓜也　─本草─陶宏景註瓜蔕云永嘉有寒瓜甚大
可藏至春者卽西瓜也則五代之先瓜種已入浙東但
無西瓜之名及徧於中國耳　─瀛厓勝覽蘇門荅刺國
有西瓜緑皮紅子長二三尺　靺鞨國西瓜甜瓜一枚
用二人舉之　古里國西瓜四時皆有　─蜀都雜抄─金
王予可南云咏西瓜云一片冷裁潭底月六灣斜捲隴
頭雲又在元世祖前矣
集藻─七言律詩─增─元方䕫食西瓜─恨無纎手削駞峰醉
嚼寒瓜一百筩縷縷花衫沾唾碧㾗㾗丹血搯膚紅香
浮笑語牙生水凉入衣襟骨有風從此安心師老圃青
門何處問窮通　─明李東陽汝賢饋西瓜及檳榔─漢使
西還道路賖至今中國有靈瓜香浮碧水清先透片逐
鸞刀巧更斜飽德未忘蒙正饐為園翻愧老樊家因君
解取南閩俗更説檳榔可代茶
七言絶句增─宋范成大西瓜園─碧蔓凌霜臥軟沙年來
處處食西瓜形模濩落淡如水未可葡萄苜蓿誇
别錄─原─種植─秋月擇其瓜之嘉者留子曬乾收作種欲
種瓜地耕熟加牛糞至清明時先以燒酒浸瓜子少時
取出漉淨拌灰一宿相離六尺起一淺坑用糞和土瘞
之於四周中留鬆土種子其中不得復移瓜易活而甘
美栽宜稀澆宜頻糞宜多蔓短時作綿兜每朝取蟲恐
食蔓長則已頂蔓長至六七尺則搯其頂心令四旁生
蔓欲瓜大者每科揀其端正旺相者止留一瓜餘蔓花
皆搯去則實大而味美性畏香尤忌麝麝觸之乃至一
顆不收─防害─紀明齋任汝寧園户獻一瓜甚大公異
之園户曰往未有此大公曰吾聞物之異常者有毒令
一𨽻往觀之根下有蜈蚣數十遂棄其瓜　延壽書云
陳逢原避暑食瓜過多至秋忽腰腹痛不能舉動商助
教療之乃愈大抵瓜性寒北人秉壯食之無害南人秉
弱食之遂成瀉痢寒胃忌之
　　(附/録)北瓜
原─北瓜形如西瓜而小皮色白甚薄瓤甚紅子亦如西
瓜而微小狹長味甚甘美與西瓜同時想亦西瓜别種
也
　　(附/録)石瓜
原─烏徹軍民府土産石瓜樹生堅如石善治心痛　增
益部方物畧記─石瓜生蛾睂山中樹端挺葉肥滑如冬
青甚似桑花色淺黄實長不圓殻解而子見以其形似
瓜故里人名之煮為液黄能治痺
集藻─贊─增─宋宋祁石瓜贊─修幹澤葉結實如綴膚解核
零可用治痺
　　劉子
增─爾雅─劉劉杙─注─劉子生山中實如棃酢甜核堅出交
趾　─南方草木狀─劉樹子大如李實味酢煮蜜藏之仍
自好　─荆揚異物志─劉子樹生交廣武平興古諸郡山
中三月著花結實如棃七八月熟色黄味甘酢而核甚
堅
　　　不周山果
增─山海經─不周之山有嘉果子如棗黄如桃黄花赤樹
食之不飢
　　　如何樹實
增─神異經─南方大荒有樹焉名曰如何三百歲作華九
百歲作實華色朱其實正黄高五十丈敷張如蓋葉長
一丈廣二尺餘似菅苧色青厚五分可以絮如厚朴材
理如支九子味如飴實有核形如棗子長五尺圍如長
金刀剖之則酸蘆刀剖之則辛食之者地仙不畏水火
不畏白刃
彚考─增啓蒙記─如何隨刀而改味或曰此卽仙經所謂
火棗
　　平仲
增─漢書注─檘平仲木也亦云火槖木一云玊精食其子
得為神仙也
集藻─賦散句─增─漢司馬相如上林賦─華楓檘櫨　─晉左
思呉都賦─平仲之木實白如銀
詩散句─增─唐沈佺期─芳春平仲緑清夜子規啼
　　　繫彌子
增─廣志─繫彌子狀圓而細赤如軟棗其味初苦後甘可
食
　　都咸子
增─南方草木狀─都咸樹出日南三月生花仍連著實大
如指長三寸七八月熟其色正黑　─南州記─其樹如李
子大如指取子及皮葉曝乾作飲極香美　─本草綱目
陳藏器曰子及皮葉氣味甘平無毒主治火乾作飲止
渴潤肺去煩除痰李珣曰去傷寒清涕欬逆上氣宜煎
服之
　　千歲子
增─南方草木狀─千歲子有藤蔓出土子在根下鬚緑色
交加如織其子一苞二百餘顆皮殻青黄色殻中有肉
如栗味亦如之乾者肉殻相雜撼之有聲似肉荳蔲出
交趾
彚考─增─三輔黄圖─漢武帝元鼎六年破南越起扶荔宫
以植所得竒草異木龍眼荔支檳榔橄欖千歲子甘橘
皆百本
　　人面子
增─南方草木狀─人面子樹似含桃結子如桃實無味核
正如人面故以為名以蜜漬之稍可食其核可翫出南
海　─寰宇記─人面木春花夏實秋熟皮味甘酸實有核
如胡桃兩邊如人面
集藻─七言絶句─增─宋楊萬里人面子─喜時能笑醉能歌
睂映青山眼映波舊日美如潘騎省只今瘦似病維摩
　　夫編子
增─南方草木狀─夫編樹野生三月花仍連著實五六月
成子及熟煮投下魚雞鴨羮中好亦中鹽藏出交趾武
平
　　　五歛子
增─南方草木狀─五歛子大如木瓜黄色皮肉脆軟味極
酸上有五稜如刻出南人呼稜為歛故以為名以蜜漬
之甘酢而美出南海　─本草─閩中人呼為陽桃形甚詭
異其核如柰五月熟一樹可得數石十月再熟蜜漬之
美俗亦曬乾以充果食
　　都昆子
增─南方草木狀─都昆樹野生二月花仍連著實八九月
熟如雞卵里民取食之皮核滋味酢出九眞交趾
　　椰子
增─本草─椰子一名胥餘(司馬相如上林賦/作胥餘一作胥耶)一名越王頭
(其核有兩眼故/俗謂之越王頭)　─南方草木狀─椰樹葉如栟櫚高六七
丈無枝條其實大如寒瓜外有粗皮皮次有殻圓而且
堅剖之有白膚厚半寸味似胡桃而極肥美有漿飲之
得醉　─寰宇記椰子樹似檳榔而高大葉長一尺無隂
結實一房生三十餘子如瓜其殻中有白如熊白内有
漿一升清如水甜如蜜飲之愈渴疾殻堪為酒壺皮堪
縛船土人多種之　─本草─蘇頌曰椰子嶺南州郡皆有
之㓂宗奭曰椰子開之有汁白色如乳如酒極香别是
一種氣味强名為酒中有白瓠形圓如栝樓上起細壠
亦白色而微虚其紋若婦人裙褶味亦如汁與著殻一
層白肉皆可糖煎為果其殻為酒器如酒中有毒則酒
沸起或裂破李時珍曰木至斗大方結實大者三四圍
高五六丈二月開花成穗出於葉間長二三尺大如五
斗器仍連著實一穗數枚六七月熟其殻磨光有斑纈
㸃紋横破之可作壺爵縱破之可作瓢杓
彚考─增─唐書南蠻列傳─環王取椰葉為席─神異經─東
南荒中有邪木高三十丈或十餘圍或七八尺其枝喬
直上不可那也葉如甘瓜二百歲葉落而生花花形如
甘瓜花復二百歲落盡而生萼萼下生子三歲而成熟
成熟之後不長不減子形如寒瓜長七八寸徑四五尺
蕚復覆生頂此不取萬世如故若取子而留蕚蕚復生
子如初年月復成熟復二年則成萼而復生子其子如
甘瓤少􁀙甘美食之令人身澤不可過三升令人㝠醉
半日乃醒木高人取不能得惟木下有多羅之人緣能
得之一名無葉世人後生不見葉故謂之無葉也一名
倚驕　─南方草木狀─昔林邑王與越王有故怨遣俠客
刺得其首懸之於樹俄化為椰子林邑王憤之命剖以
為飲器南人至今效之當刺時越王大醉故其漿猶如
酒云　─齊東野語─今人以椰子漿為椰子酒而不知椰
子花可以釀酒唐殷堯封寄嶺南張明府詩云椰花好
為酒誰伴醉如泥　─廣東志茂名縣高力士宅在縣西
力士縣人馮盎之孫故有宅嘗手植枯椰子二株高百
尺宋時尚存　─廣東新語─瓊人每以檳榔代茶椰代酒
以欵賓客謂椰酒久服可以烏鬚
集藻─賦散句─增─漢司馬相如上林賦─留落胥餘　─晉左
思呉都賦─椰葉無隂
五言古詩─增─宋梅堯臣李獻甫於南海魏侍郎得椰子
見遺─魏公畨禺歸逢子蕪江口贈以越王頭還同月支
首割解為飲器津漿若美酒我獨愧先生饌致崇師友
應知愈饑渴况是懐思久　─張于翔椰子樹─矮胡生南
方托生碧山崖採擇供貢筐扶杖上天街愧此愿慤姿
欲售久未諧道旁麴先生風味固自佳逢渠即傾葢輸
寫能開懐刮削出光采規繩去欹窊金玊豈足貴膠漆
眞吾儕客來有嘉招二士往必偕婆娑止坐隅共饋煩
金釵矮頭雖木强醇德真無涯虚心實其腹居然外形
骸微物幸見用棄置理則乖毛頴有封國陶匏薦煙柴
大藥起世痾炮燔及根荄願子自洗濯勿受塵埃埋暇
日肯相從醉經生高齋
五言律詩─增─唐沈佺期題椰子樹─日南椰子樹杳褭出
風塵叢生調木首圓實檳榔身玊房九霄露碧葉四時
春不及塗林果移根隨漢臣
七言絶句─增─宋黄庭堅椰子─漿成乳酒醺人醉肉截鵞
肪上客盤有核如匏可雕琢道裝宜作玊人冠
詩散句─增─元何中─歸馬駝椰子濩落魏瓠垂絢華殻初
剖濯濯膾玊肥　─宋黄庭堅─碩果不食寒林梢剖而器
之如懸匏　─唐張諤─椰子日南枝　─張籍─椰葉瘴雲濕
别錄─增─海槎餘錄─椰子樹初栽時用鹽一二斗先置根
下則易發
　　(附/録)青田核
增─古今注─烏孫國有青田核狀如桃核不知其樹核大
如數斗剖之盛水則變酒味甚醇美飲盡隨即注水隨
盡隨成但不可久久則苦澁謂之青田酒漢末蜀王劉
璋得之　─酉陽雜爼─一名青田壺
　　(附/錄)嚴樹
增─一統志─瓊州有嚴樹搗其皮葉浸以清水和以粳釀
或入石榴花葉數日成酒能醉人
　　州樹子
增─南州記─州樹野生二月花連著實如李子五月熟剝
核食之味甜出武平
　　國樹子
增─南州記─國樹子如鴈卵野生三月花連著實九月熟
曝乾剝殻取食之味似栗出交趾
　　前樹子
增─南州記─前樹野生二月花仍連著實如手指長三寸
五六月熟以湯滴之削去核食以糟鹽藏之味辛可食
出交趾
　　都桷子(按南方草木狀廣志交州記俱作桶子本/草拾遺又作構子與楮構之構名同實異)
增─南州記─都桷子生廣南山谷樹高丈餘二月開花連
著實大如雞卵七月熟　─魏王花木志─都桷樹出九眞
交趾野生花赤色子似木瓜里民取食之味酢以鹽酸
漚食或蜜藏皆可
　　㯆樹子
增─南州記─㯆樹子如桃實長寸餘二月花連著實五月
熟色黄鹽藏味酸似白梅出九眞
　　韶子
增─廣州記─韶葉如栗赤色子大如栗有刺棘破其皮内
有肉如猪肪着核不離味甘酢核如荔枝　─桂海虞衡
志─山韶子夏熟色紅肉如荔枝藤韶子秋熟大如鳬卵
柿
　　五子
增─廣州記─五子樹實如梨裏有五核因名五子
　　白緣子
增─交州記─白緣樹高丈餘實味甘美於胡桃
　　多感子
增─交州記─多感子黄色圍一寸
　　蔗子
增─交州記─蔗子如瓜大亦似柚
　　彌子
增─交州記─彌子圓而細其味初苦後甘
　　梅桃
增─臨海異物志─梅桃子生晉安侯官縣一小樹得數拾
石實大三寸可蜜藏之
　　揚揺子
增─臨海異物志─揚搖有七脊子生樹皮中其體雖異味
則無奇長四五寸色青黄味甘
　　冬熟
增─臨海異物志─冬熟如指大正赤味甘勝梅
　　猴闥子
增─臨海異物志─猴闥子如指頭大其味小苦可食
　　關桃子
增─齊民要術─關桃子其味酸
　　士翁子
增─齊民要術─士翁子如漆子大熟時甜酸其色青黑
　　枸槽子
增─齊民要術─枸槽子如指頭大正赤其味甘
　　　猴總子
增─齊民要術─猴總子如小指頭大與柿相似其味不減
於柿
　　　多南子
增─齊民要術─多南子如指大其色紫味甘與梅子相似
出晉安
　　　王壇子
增─齊民要術─王壇子如棗大其味甘出侯官越王祭太
乙壇邊有此果無知其名因見生處遂名王壇其形小
於龍眼有似木瓜
　　棎子
增─荆揚異物志─棎子樹南越丹陽諸郡山中皆有之其
實如梨冬熟味酢　─本草拾遺─棎子似棃生江南左思
呉都賦棎榴禦霜是也
　　都念子
增─大業拾遺錄─南海郡送都念子樹一百株勅付西苑
十六院内種此樹高一丈許葉如白楊枝柯長細花心
金色花葉正赤似蜀葵而大其子小於柿子甘酸至美
蜜漬為粽益佳　─嶺表錄異─倒捻子花似蜀葵小而深
紫南中婦女多用染色子如軟柹外紫内赤無核頭上
有四葉如柿蒂食者必捻其蒂故謂之倒捻子或訛呼
都念子今又訛念為撚(或又/作粘)　─東坡雜記吾謫居南海
以五月出陸至滕州自滕至儋野花夾道如芍藥而小
紅鮮可愛樸􁂶叢生土人云倒粘子花也至儋則已結
子爛紫可食殊甘美中有細核嚼之瑟瑟有聲亦頗苦
澁童兒食之使大便難野人夏秋痢下食葉輙已海南
無柿剝浸揉撋之以代柿油蓋愈於柿也因名之曰海
漆
　　　侯騷
增─酉陽雜爼─侯騷蔓生子如雞卵既甘且冷輕身消酒
　　　仙樹實
增─酉陽雜爼─祁連山有仙樹實行旅得之止饑渴一名
四味木其實如棗以竹刀剖則甘鐵刀剖則苦木刀剖
則酸蘆刀剖則辛
彚考─增─西河舊事─祁連山有仙樹人行山中以療飢渴
者輙得之飽不得持去平居亦不得見
　　　蠡齊子
增─酉陽雜爼─蠡齊子如彈丸魏武帝常啖之
　　　無石子
增─酉陽雜爼─無石子出波斯國波斯呼為摩賊樹長六
七丈圍八九尺葉似桃葉而長三月開花白色花心㣲
紅子圓如彈丸初青熟乃黄白蟲食成孔者正熟皮無
孔者入藥用其樹一年生無石子一年生䟦屢子大如
指長三寸上有殻中仁如栗黄可噉
　　婆羅婆
增─酉陽雜爼─婆羅婆樹其實如甕
　　磐砮穡樹
增─酉陽雜爼─磐砮穡樹出波斯國亦出拂林國拂林呼
為羣漢樹長三丈圍四五尺葉如細榕經寒不凋花似
橘白色子緑大如酸棗其味甜膩可食西域人壓為油
以塗身可去風痒
　　　齊􁧝
增─酉陽雜爼─齊􁧝樹出波斯國亦出拂林國拂林呼為
齊􁣨樹長二三丈皮青白花似柚極芬香子似楊桃五
月熟西域人壓為油以煑餅菓如中國之用巨勝也
　　　那核婆
增─北户錄─那核婆果出印度大如冬瓜熟則果赤剖之
中有十小果大如雞卵更又破之其汁黄赤其味甘美
或在樹枝如衆果之結實或在樹根如茯苓之出土
　　　猪肉子
增─寰宇記─端溪縣有樹冬榮其子號曰猪肉子大如杯
其肉如肪炙而食之味似猪肉至美故名
　　　黎􁌾子
增─桂海虞衡志─黎􁌾子形如大梅復似小橘味極酸
彚考─增─東坡雜記─黎錞字希聲為人質木遲緩劉貢父
戲之為黎􁌾子以謂指其德不知果木中眞有此也一
日聯騎出聞市人有唱是果鬻之者大笑幾落馬
　　　櫓罟子
增─桂海虞衡志─櫓罟子大如半升椀諦視之數十房攢
聚成毬每房有縫冬生青至夏紅破其瓣食之㣲甘
　　　槎檫子
增─桂海虞衡志─槎檫子如錐栗肉甘而微澁
　　火炭子
增─桂海虞衡志─火炭子如烏李
　　部諦子
增─桂海虞衡志─部諦子色黄如大石榴
　　木賴子
增─桂海虞衡志─木賴子如淡黄大李
　　羅晃子
增─桂海虞衡志─羅晃子如橄欖其皮七重
　　古米子
增─桂海虞衡志─古米子殻黄中有肉如米粒
　　殻子
增─桂海虞衡志殻子如青梅味甘
　　藤核子
增─桂海虞衡志─藤核子生白藤上如小蒲桃
　　木連子
增─桂海虞衡志─木連子如胡桃紫色
　　蘿蒙子
增─桂海虞衡志─蘿蒙子黄如大橙柚
　　特乃子
增─桂海虞衡志─特乃子狀似榧而圓長端正
　　羊矢子
增─桂海虞衡志─羊矢子色狀全似羊矢味亦不佳
　　日頭子
增─桂海虞衡志─日頭子狀如櫻桃纍纍如蒲桃穗
　　秋風子
增─桂海虞衡志─秋風子色狀俱似楝子
　　黄皮子
增─桂海虞衡志─黄皮子如小棗
　　朱圓子
增─桂海虞衡志─朱圓子正圓深紅狀如楝子
　　粉骨子
增─桂海虞衡志─粉骨子皮黄色如粉
　　塔骨子
增─桂海虞衡志─塔骨子匾如大橘皮裏空虚
　　布衲子
增─桂海虞衡志─布衲子似李而黄
　　黄肚子
增─桂海虞衡志─黄肚子如小石榴
　　鹽麩子
增─本草─鹽麩子一名五構一名鹽膚子一名鹽梅子一
名鹽梂子一名天鹽生呉蜀山谷蜀人謂之酸桶戎人
謂之木鹽樹狀如椿七月子成穗粒如小豆上有鹽似
雪可為羮用南人取子為末食之酸醎止渴
彚考─增─山海經─槖山多構木注今蜀中有構木七八月
中吐穗穗成如有鹽粉著狀可以酢羮
　　　胡頺子
增─本草─胡頺子一名雀兒酥雀兒喜食之也越人呼為
蒲頺子南人呼為盧都子呉人呼為半含春言早熟也
襄漢人呼為黄婆嬭象乳形也樹高丈餘冬不凋葉色
白冬花春熟最早小兒食之當果又有一種大相似冬
凋春花立夏時熟圓如櫻桃人呼為木半夏呉越人呼
為四月子亦曰野櫻桃
　　(附/錄)山茱萸
增─本草─山茱萸一名蜀酸棗一名肉棗一名鬾實一名
雞足一名䑕矢樹高丈餘葉似榆花白色子赤色如胡
頺子亦可噉與茱萸絶不相類
　　醋林子
增─本草─醋林子生四川卭州山野林箐中木高丈餘枝
葉繁茂三月開白花四出九月十月子熟纍纍數十枚
成朶生青熟赤畧類櫻桃而帶短土人以鹽醋收藏充
果食其葉味醋夷獠人采得入鹽和魚䰼食云勝用醋
也
　　蓬薘柰
增─廣東志─蓬薘柰猶言破肚子蓋果實也産於暹羅如
大棗而青島人日乾以致遠漬以沸湯其皮自脱圓滿
如大李肉潤膩如紅酥甘美可啖
　　抹猛果
增─雲南志─抹猛果樹高丈餘大如掌熟於夏月味甘出
元江府
　　枸柰子
增─盛京志─枸柰子味酸色紅而實小俗呼狗嬭子
　　稠棃子
增─盛京志稠棃子實黑而澁土人珍之間以作麫暑月
調水服之云可止瀉
　　　桃花水
增─盛京志─桃花水實紅而味甘質輕脆烏喇寧古塔有
之
　　　法佛哈
增─盛京志─法佛哈實如小杏酸甜寧古塔所出
　　　米孫烏什哈
增─盛京志─米孫烏什哈實味酸出寧古塔
　　烏喇柰
增─烏喇柰塞外紅果也烏喇帶之地尤多一名歐李實
似櫻桃而大味甘微酸然不可多食
　　烏沙爾器
增─烏沙爾器生塞外樹高數尺秋結紅果一枝纍纍千
百顆狀如櫻桃而小可食其味酸苦
　　無花果
原─無花果一名映日果一名優曇鉢一名阿駔(酉陽雜/爼云波)
(斯人呼為阿駔拂/林人呼為底珍樹)一名蜜果最易生揷條卽活在處有
之三月發葉樹如胡桃葉如楮子生葉間五月内不花
而實狀如木饅頭生青熟紫味如柿而無核人家宅園
隨地種數百本收實可備荒其利有七實甘可食多食
不傷人且有益尤宜老人小兒一也乾之與乾柿無異
可供籩實二也六月盡取次成熟至霜降有三月常供
佳實不比他果一時採擷都盡三也種樹十年取效桑
桃最速亦四五年此果截取大枝扦插本年結實次年
成樹四也葉為醫痔勝藥五也霜降後未成熟者採之
可作糖蜜煎果六也得土卽活隨地可種廣植之或鮮
或乾皆可濟饑以備歉歲七也
彚考─增─倦遊錄─木饅頭京師亦有之謂之無花果狀類
小棃中空既熟色㣲紅味頗甘酸食之大發瘴嶺南尤
多州郡待客多取為茶牀高飣故云公筵多飣木饅頭
或謂嶺南諸州刻木作饅頭狀底刻字云大中祥符年
一牒造三十隻談者之誤也
别錄─原─扦插─春分前取條長二三尺者插土中上下相
半常用糞水澆葉生後純用水忌糞恐枝葉大盛易摧
折結實後不宜缺水當置瓶其側出以細霤日夜不絶
果大如甌　─製用─採青果用鹽漬壓扁日乾可充果實
小者用糖煎蜜煎可以久留
　　　文光果
原─文光果形如無花果肉味如栗五月成熟出景州
　　　天仙果
原─天仙果樹高八九尺無花其葉似荔枝而小子如櫻
桃纍纍綴枝間六七月熟味至甘
集藻─贊─增─宋宋祁天仙果贊─有子孫枝不蘤而實薄言
采之味埒蜂蜜
　　　槃多樹
原─槃多樹不花而結實實從皮中出自根著子至杪如
橘大
　　古度子
原─古度子樹葉如栗不花而實從枝中出大如石榴與
樝子色赤味酸煑為粽食若數日不煑化作飛蟻穿皮
飛去出交廣諸州
彚考─增─廣州記─熙安縣有孤古度樹俗人無子於祠炙
其乳則生男以金帛報之
　　　波羅蜜
增─桂海虞衡志─波羅蜜大如冬瓜外膚礧砢如佛髻削
其皮食之味極甘　─本草─安南人名曩伽結波斯人名
婆那娑拂林人名阿薩軃生交趾南畨諸國今嶺南滇
南亦有之樹高五六尺樹類冬青而黑潤倍之葉極光
淨冬夏不凋樹至斗大方結實不花而實出於枝間多
者十數枚少者五六枚大如冬瓜外有厚皮裹之若栗
毬上有軟刺五六月熟時顆重五六觔剝去外皮殻内
肉層疊如橘囊食之味至甜美如蜜香氣滿室一實凡
數百核核大如棗其中仁如栗黄煑炒食之甚佳果中
之大者惟此與椰子而已
　　優曇鉢
增─一統志─優曇鉢出肇慶府似琵琶無花而實
　　無患子
增博物志─無患子葉似柳核堅正黑可作香纓　─酉陽
雜爼─無患木燒之極香辟惡氣一名噤婁一名桓　─通
雅─槵子實可去垢核黑如􁁉一名無患子─本草─無患
子一名肥珠子一名油珠子釋家取為經珠謂之菩提
子生高山中樹甚高大枝葉皆如椿特其葉對生五六
月開白花結實大如彈丸狀如銀杏及苦楝子生青熟
黄老則文皺黄時肥如油􁲰之形味辛氣䐈且硬其蔕
下有二小子相粘承之實中一核堅黑似肥皂莢之核
而正圓如珠殻中有仁如榛子仁亦辛䐈可炒食十月
采實煮熟去核搗和麥麫或豆麫作澡藥去垢同於肥
皂用洗眞珠甚妙
彚考─增─山海經─祑周之山其木多桓　─崔豹古今注─拾
櫨木一名無患者昔有神巫名曰寳眊能符劾百鬼得
鬼則以此為棒殺之世人相傳以此木為衆鬼所畏競
取為器用以却厭邪鬼故號曰無患也　─九域志─象州
歲貢槵子念珠十串
集藻─贊─增─齊卞敬宗無患枕贊─爰兹素朴名為吉始匠
人斯製以獻君子
五言律詩─增─唐包何同李郎中淨律院槵子樹─木槵稀
難識沙門種則生葉殊經寫字子為佛稱名濾水澆新
長燃燈暖更榮亭亭無别意只是勸修行
　　菩提子(與木譜菩提樹前/木槵子名同物異)
增─天台志─山有菩提樹相傳西天梵僧遊化遺此種樹
如柿花亦大同未結蘂先乃别抽一葉長指半許濶兩
指色白而光潤乃結蘂於葉下日則覆子以蔽穢夜則
捧子以承露秋社後取子為珠十百中必有一二如羅
漢者謂之佛頭他處所生則無之
　　不納子
增─桂海虞衡志─不納子似黄熟小梅絶易爛爛卽破肉
附核可為經珠似菩提子
　　　鬼見愁
增─本草─鬼見愁出武當山中是樹莢之子其形正如刀
豆子而色褐彼人以穿數珠
　　　欒華
增─本草─欒華樹葉似木槿而薄細花黄似槐而稍長大
子殻似酸漿其中有實如熟豌豆圓黑堅硬堪為數珠
　五月六月花可收南人以染黄甚鮮明
　　　(附/錄)念珠樹
　增─雲南志─念珠樹出大理府每穗結實一百八枚
　　　文官果
　原─文官果樹高丈餘皮粗多礧砢木理甚細堪作器物
　葉似榆而尖長周圍鉅齒紋深春開小白花成穗花五
　瓣每瓣當中微凹有紅筋貫之蔕下有小青托花落結
　實大者如拳一實中數隔間以白膜仁如馬㯽榔無二
　裹以白軟皮大如指頂去白皮食其仁甚清美多雨及
　勤澆則實成者多若遇旱則實粃小而不成─增─其果
　一苞中藏多子子多白色紋旋轉如卷蕉味甘香如嫩
　蓮菂
　
　
　
御定佩文齋廣羣芳譜卷六十七
　欽定四庫全書
御定佩文齋廣羣芳譜卷六十八
　　木譜
　　　松一
　原─松百木之長猶公故字從公磥砢多節盤根樛枝皮
　麤厚望之如龍鱗四時常青不改柯葉三鍼者為栝子
　松七鍼者為果松千歲之松下有茯苓上有兎絲又有
　赤松白松鹿尾松秉性尤異至如石橋怪松則巉巖陁
　石所礙鬱不得伸變為偃蹇離奇輪囷非松之性也
　增─廣雅─道梓松也─酉陽雜爼─金松葉似麥門冬葉中
　一縷如金綖出浙東台州尤多　洛中有魚甲松─學
　圃餘疏栝子松俗名剔牙松歲久亦生實
　彚考─原─書禹貢岱畎絲枲鉛松怪石　─詩衛風─淇水滺
　滺檜楫松舟─增─鄭風─山有橋松─原─小雅─如松柏之
　茂無不爾或承　─魯頌─徂來之松　松桷有舄路寢孔
　碩　─商頌─陟彼景山松柏丸丸　松桷有梴旅楹有閑
寢成孔安　─禮記禮器─其在人也如竹箭之有筠也如
松柏之有心也二者居天下之大端矣故貫四時而不
改柯易葉─周禮夏官─河内曰冀州其利松柏　─左傳
培塿無松柏　松柏之下其草不殖　─論語─夏后氏以
松　歲寒然後知松柏之後彫也　─史記龜策傳─松柏
為百木長而守門閭─晉書山濤傅─濤年踰耳順居喪
過禮負土成墳手植松柏　─孫綽傳─綽所居齋前種一
株松恒自守䕶鄰人謂之曰松樹子非不楚楚可愛但
恐永無棟梁用耳綽答曰楓柳雖復合抱亦何所施耶
─增─晉書孝友傳─許孜二親没建墓於縣之東山列植
松柏亘五六里時有鹿犯其松栽孜悲歎曰鹿獨不念
我乎明日忽見鹿為猛獸所殺置於所犯栽下孜悵惋
不已乃為作塜埋於隧側猛獸卽於孜前自撲而死孜
益嘆息又取埋之自後樹木滋茂而無犯者　─石勒載
記─太興二年大雨霖中山常山尤甚滹沱泛溢衝陷山
谷巨松僵㧞浮於滹沱東至渤海原隰之間皆如山積
　─宋書符瑞志─宋文帝元嘉八年四月東莞莒縣松樹
連理　─原─陳書儒林傳─後主嘗幸鍾山開善寺召從臣
坐於寺西南松林下勅召張譏豎義時索麈尾未至後
主勅取松枝手以屬譏曰可代麈尾顧謂羣臣曰此卽
是張譏後事　─魏書彭城王勰傳─高祖幸代都次於上
黨之銅鞮山路旁有大松樹十數根時高祖進繖遂行
而賦詩令人示勰曰吾始作此詩雖不七步亦不言逺
汝可作之比至吾所令就之也時勰去帝十餘步遂且
行且作未至帝所而就詩曰問松林松林經幾冬山川
何如昔風雲與古同高祖大笑曰汝此詩亦調責吾耳
─增─劉芳傳─芳以社稷無樹上疏曰按論語稱夏后氏
以松殷人以柏周人以栗便是世代不同而尚書逸篇
則云大社惟松東社惟柏南社惟梓西社惟栗北社惟
槐如此便以一代之中而五社各異也愚以為宜植以
松何以言之逸書云大社惟松今者植松不慮失禮惟
稷無成證稷乃社之細蓋亦不離松也世宗從之　─原
甄琛傳─琛喪父於塋兆之内手種松柏隆冬之月負掘
水土鄉老哀之咸助加力十餘年中墳成木茂　─增─隋
書隱逸傳─徐則東海郯人也入天台山絶穀養性所資
惟松水而已　─南史孝義傳─庾沙彌母亡晝夜號慟墓
在新林忽生旅松百許株枝葉鬱茂有異常松　─隱逸
傳─關康之少而篤學姿狀豐偉特進顏延之等當時名
士十許人入山候之見其散髪披黄布帊席松葉枕一
塊白石而臥了不相盻延之等咨嗟而退　顧歡鄉中
有學舍貧無以受業於舍壁後倚聽無遺忘者夕則燃
松節讀書或燃糠自照　陶𢎞景特愛松風庭院皆植
松每聞其響欣然為樂　─原─唐書李泌傳─泌嘗取松樛
枝以隱背名曰養和後得如龍形者因以獻帝四方爭
效之　─增─唐書韋表微傳─表微授監察御史裏行不樂
曰吾將為松菊主人不愧陶淵明云　─鄭薰傳─薰旣老
號所居為隱巖蒔松於庭號七松處士云　─隱逸傳─王
希夷居兗州徂徠餌松柏葉雜華年七十餘筋力柔强
　─原─唐書隱逸傳─秦系客泉州南安有九日山大松百
餘章俗傳東晉時所植系結廬其上穴石為研注老子
彌年不出　─原─唐書隱逸傳─褚無量廬墓左鹿犯所植
松柏無量號訴曰山林不乏忍犯吾塋樹耶自是羣鹿
馴擾不復棖觸無量為終身不御其肉　─列女傳─汴女
李父母亡廬於墓蓬頭跣足負土以完園塋蒔松數百
武后時詔樹闕門閭　─五代史一行傳─鄭遨聞華山有
五粒松脂淪入地千歲化為藥能去三尸因徙居華隂
欲求之　─山海經─錢來之山其上多松　大荒之中有
方山上有青松名曰拒格之松日月所出入也　─穆天
子傳─天子升長松之隥　─原─莊子─受命於地惟松柏獨
也在冬夏青青　天寒旣至霜雪旣降吾是以知松柏
之茂也　─荀子─松柏經隆冬而不凋䝉霜雪而不變可
謂得其貞矣　歲不寒無以知松柏事不難無以知君
子　─增─吕氏春秋─百仞之松本傷於下而末槁於上
尸子─荆有長松文梓　─原─符子─符子與𤣥子登乎泰山
下臨千仞之淵上䕃百仞之松蕭蕭然神王乎一丘矣
　─增─漢官儀─秦始皇上封泰山遇疾風暴雨賴得抱松
樹因封為五大夫　─原─説苑─智襄子為室美士茁曰記
有之高山峻原不生草木松柏之地其土不肥今土木
勝人臣懼其不安人也　─增─神仙傳─松者橫也時受服
者皆至三百歲　─焦氏易林─溫山松柏鸞鳳以庇　─禮
斗威儀─君乘木而王其政升平時則松為常生　─環氏
呉紀─孫皓嘗問張尚曰詩云汎彼柏舟惟柏中舟乎尚
對曰詩言檜楫松舟則松亦中舟也　─原─玉策記─千歲
松樹枝葉四邊披起上杪不長望而視之有如偃蓋其
中有物或如青牛或如青犬或如人皆壽萬歲　─抱朴
子─天陵偃蓋之松大谷倒生之柏皆與天齊其長地等
其久　─增─抱朴子─成帝時獵者於終南山見一人無衣
服身皆生黑毛跳坑越澗如飛乃密伺其所在合圍取
得乃是一婦人問之言是秦之宫人關東賊至秦秦王
出降驚走入山饑無所食有一老翁教我食松柏葉實
初時苦澀後稍便吃遂不復饑冬不寒夏不熱此女是
秦人至成帝時三百餘載矣　─遊四郡記─永寧縣界海
中有松門西岸及嶼上皆生松故名松門　─會稽記─會
稽境特多名山水峰崿隆峻吐納雲霧松栝楓柏摧榦
竦條澄壑鏡徹清流瀉注　─拾遺記─始皇起雲明臺窮
四方之珍木東得漂檖龍松　─原─聖賢冡墓記─東平王
歸國思京師後薨葬東平其冡上松柏皆西靡　─增─先
聖本紀─許由欲觀帝意曰帝坐華堂面䨇闕君之榮顧
亦得矣余坐華堂森然有松生於户雲生於牖雖面雙
闕異乎鸞之榮崑崙余安知其所以取榮哉　─神境記
滎陽郡南有石室室後有孤松千丈常有䨇鶴晨必接
翮夕輙偶影傳曰昔有夫婦二人俱隱此室年既數百
化成䨇鶴　─泰山記─岱宗小天門有秦時五大夫松在
　─廬山記─石門北巖即松林也有數百樹松大皆連拱
長近二十丈攢生絶崖上南臨石門澗澗中仰視之離
離如駢麈尾號麈尾松　─嵩高山記嵩嶽有大松或百
歲千歲其精變為青牛或為伏龜採食其實得長生
豫章古今記─松門在豫章北二百里江水遶山上有松
柏則江西第五六重水口也　─西河舊事─祁連山在張
掖酒泉二界上東西二百里北百里有松柏五木美水
草　─金陵地記─蔣山本少林木東晉令刺史罷還種松
百株宋時諸州刺史罷職還者栽松三百株下至郡守
各有差　─洛陽伽藍記─景明寺房簷之外皆是山池松
竹蘭芷垂列堦墀含風團露流香吐馥　─原─水經注─贛
水又歷白杜西有徐孺子墓呉嘉禾中太守長沙徐熙
於墓隧種松　徂徠山多松柏詩所謂徂徠之松也鄒
山記曰徂徠山在梁甫奉高博三縣界猶有美松　─金
樓子─武帝每拜山陵涕淚所灑松為變色　─增─述異記
松有兩鬛三鬛七鬛者言如馬鬛形也言粒者非矣
香洲在朱崖郡出千年松香聞十里亦謂之十里香
高僧傳─天台智者院釋行滿居房檻外有巨松横枝之
上寄生小樹每滿出坐其寄生必嫋嫋向側時謂此樹
作禮茶頭也　─初學記─後漢方儲丹陽人遭母憂負土
成墳種松柏鸞鳥栖其上白兎游其下　─錄異記─婺州
永康縣山亭中有枯松樹因斷之誤墮水中化為石取
未化者試於水隨亦化焉其所化者枝榦及皮與松無
異但堅勁有未化者數叚相兼留之以旌異物焉　─開
元天寶遺事─明皇鑾輿西幸禁中枯松復生枝葉蔥蒨
宛若新植後肅宗平内難重興唐祚枯松再生祥不誣
矣　─大唐新語─𤣥奘法師往西域取經手摩靈巖寺松
枝曰吾西去求佛敎汝可西長吾歸卽東向使吾弟子
輩知之旣去其枝年年西指一年忽東向弟子曰敎主
歸矣果還至今謂之摩頂松　─酉陽雜爼─成式修竹里
私第大堂前有五鬛松兩根大財如椀甲子年結實味
與新羅南詔者不别五鬛松皮不鱗中使仇士良水磑
亭子在城東有兩鬛皮不鱗者又有七鬛者不知自何
而得俗謂孔雀松三鬛松也松命根遇石則偃蓋不必
千年也　南康有怪松從前刺史令畫工寫松必數枝
衰悴後一客與妓環飲其下經日松枯　不空三藏塔
前多老松歲旱則官伐其枝為龍骨以祈雨蓋三藏役
龍意其木必有靈也　─零陵總記─東華觀在邵州城下
江岸有松偃亞數枝凡八面上有一枝中折拾在半樹
間復生垂下掃壇遊人以手扳而撼之則千萬枝皆動
東野坐事謫居於郡見其魁異賞翫無已因為詩并序
云搖一枝則萬枝動看一面則八面同白犬出其根青
羊入其腹漢高祖琥珀枕虚眞君茯苓人疑其孕也
汗漫錄─司空圖隱於中條山芟松枝為筆管人問之曰
幽人筆正當如是　─記事珠─白傅用胡松節支琴　─原
摭言─鍾輻建山齋手植一松夢朱衣吏曰松圍三尺子
當及第後三十年策名松圍果然　─增─聞奇錄─吕知隱
於洞庭山穿一松造草舍而居寶正中徵起鶴氅紗巾
見武肅甚奇之　─雲仙雜記─朝眞觀九星院有三賢松
三株如古君子梁閣老妓以麗水囊貯香遊之不數日
松皆半枯　─原─金陵記─方山有野人見一使者異服牽
一白犬野人問居何地答曰居偃蓋山隨至古松下而
没松形果如偃蓋意使者乃松精犬乃茯苓也　─增─化
書─磵松所以能凌霜者藏正氣也　─原─清異錄─張薦明
隱山林有古松十餘株謂人曰予人中之仙此松木中
之仙也　晉僧法潛隱郯山或問勝友為誰乃指松曰
此蒼顔叟　─增─傳載略─越中禹志者卽高松數十株參
天遠望無不見故鄉人謂之禹志也　─採蘭雜志─雷威
作琴不必皆桐遇大風雪中獨往峨睂酣飲著蓑笠入
深松中聽其聲連延悠颺者伐之斵以為琴妙過於桐
有最愛重者以松雪名之　─文昌雜錄─元微之詩云松
門待制應全遠藥樹監搜可得知蓋有唐宣政殿為正
衙殿廷東西有四松松下待制官立班之地舊圖至今
猶存　─洛陽名園記─松柏樅杉檜栝皆美木也洛陽獨
愛栝而敬松松島數百年松也其東南隅䨇松尤奇
因話錄─察院諸㕔禮察謂之松㕔㕔南有古松也　─曲
洧舊聞─中嶽頂上松榦如插筆其間數株上巨下細柯
似枯槎皮或剝落有半榮者僧指云此是嶽神為珪禪
師夜移天將曉其鬼兵懼遽倒植之而去　─癸辛雜識
凡松葉皆䨇股故世以為松釵獨栝松每穗三鬚而高
麗所産每穗乃五鬛焉今所謂華山松是也李賀有五
粒小松歌陸龜䝉詩松齋一夜懐貞白霜外空聞五粒
風李義山詩松暄翠粒新劉夢得詩翠粒照清露皆以
粒言松也酉陽雜爼云五粒者當言鬛自有一種名五
鬛皮無鱗甲而結實多新羅所種云然則所謂粒者鬛
也　─遊茅山錄─臥龍松根盤如龍枝如覆屋常有道人
結庵其下　─石湖詩注─包山松多非種植風吹松子自
成謂之飛松　─三峩山記─山有塔松狀似杉而葉圓細
亦不能高重重偃蓋如浮圖　─東齋記事─秦始皇下泰
山風雨暴至休於樹下因封其樹為五大夫初不言其
為何樹也後漢應劭作漢官儀始言為松蓋松柏在泰
山之小天門至劭時猶存故知其為松也五大夫蓋秦
爵之第九級如曹參賜爵七大夫遷為五大夫是也後
人不解遂謂松之封大夫者五故唐人松詩有不羨五
株封之句蓋循襲不考之過也紹興上虞縣有村市曰
五夫故老云有焦氏墓於此後五子皆位至大夫因而
得名近世好事者或異其説曰此秦封松為五大夫之
地也紹興間王十朋為郡幕官採訪所聞作會稽風俗
賦得此遂以為然故賦中有楓挺千丈松封五夫之句
疏於下云上虞有地名五夫始皇封松為五大夫之處
蓋越人但知始皇嘗上會稽刻石頌德不知封松乃在
泰山時非在會稽時也而十朋復失於致審遂以為實
余嘗過其處見道旁古石塔有刻字嘗可讀乃會昌三
年余珠所記云草市曰五夫因焦氏立塋於此孝感上
聖而為名焉乃知五夫之名實由焦氏惜乎十朋之不
見也　─湖山勝槩甘園内侍甘昇園又名湖曲曾經臨
幸至今有御愛松─老學庵筆記─紹興間復古殿供御
墨蓋新安墨工戴彦衡所造自禁中降出䨇角龍文或
云米友仁侍郎所畫也中宫欲於苑中作墨竈取西湖
九里松作煤彥衡力持不可曰松當用黄山所產此平
地松豈可用人重其有守─誠齋詩注─筠州人號夾道
松為凉繖樹─話腴─慈谿縣西北有慶安寺寺前有古
松夾道緜亘數里望之蒼蒼然其一最巨而奇蜿蜒若
龍飛偃如蓋臨池之上寺後有泉出於深谷僧以巨竹
連筒引行數里支分於松下石池溢入於溪舒龍圖亶
有詩云門前屏障遶潺湲付與林僧夜定還松蓋作雲
遮十里竹龍行雨出千山白公香火蓮開後謝氏池塘
草夣間我亦鳳凰臺上客圖間却笑未能閒其後邑長
沈時升有造舟之役睥睨兹松將斧斤焉里士馮文學
輗作詩以遺沈賴以不伐松因詩而壽焉詩曰寒松一
幹老蒼蒼古寺門前歲月長匠伯偶圖舟楫利禪翁方
患斧斤傷得全此日同齊物勿翦他年比召棠可但與
君期久遠相將俱列大夫行─艮嶽記─壽山西半山間
樓曰倚翠青松蔽密布於前後號萬松嶺─陶朱新錄
伊陽深山中有黑松山平高四十里其上皆大松有二
株尤大一號大將軍一號小將軍大者圍絹三疋小者
圍一疋木客取材於此皆祭之以絹圍訖造旛挂其上
政和間求明堂柱而邑官以無中程者聞既而有人告
發云大松不可出小松可取也乃命告者以官而令佐
皆謫已伐之亦不可出告者尋卒今獨大將軍尚在而
小者委於山間惜哉　─山川紀異─翊眞觀在南昌府城
西南觀有二松相去五尺合為一幹號曰義松　─兩山
行記─太霄殿前石壇上有大松名昇仙樹門右有松高
與壇樹等名望仙　─輟耕錄─白湛淵先生續演雅詩發
揮云灤人薪巨松童山八百里世無奚超勇惆悵度易
水者取松煤於灤陽即今上都去上都二百里即古松
林千里其大十圍居人薪之將八百里也　─林慮山記
墨竈寺山門有白松皮葉皆異　─研莊雜記─鮮于伯機
嘗於廢圃中得怪松一株移置所居齊前呼為支離叟
朝夕撫翫以為適　─西苑記─自兩掖洞門而升上有古
松三株枝榦槎牙形狀偃蹇如龍奮爪拏空突兀天表
　─遊茅山記─夜深宿方丈左室聞窓外聲澎湃淜滂飄
忽颺激如秋江怒濤又如大將之師萬馬奔騰千里馳
驟予意是日熱必大雨虞其妨遊攬衣起徐耳之蓋松
風云山空人寂境乃如是宜陶貞白之愛聽也　─霍山
記─山有古松數株高數丈槎枒詭怪如青幢鐵榦枝皆
東向　─齊雲山記─元武觀後古松數十夭矯如虯龍皆
數百年物　─長安客話─國子監彞倫堂前古松是元儒
許衡手植─原─雨航記─自惠山寺門入西曰聽松松在
斷岡上大可十圍奇曲皆虯枝入聽松緣岡皆士大夫
家墓隧松楸白楊青沾翠灑其最勝曰邵文莊墓墓上
三松大逾聽松者二倍而奇峭不逮　─增光福記─山間
蒼松萬餘樓閣臺榭宛然圖畫柏屏蘿幄在在有之
天目遊記─天目山松形如蓋高不逾數尺一株値萬餘
錢　─遊盤山記─厓西一古松頂稠結受日光若絺衣方
顧而樂之從東崖得松似更竒朱題曰蒼龍乃折中盤
下而觀所謂蒼龍者破石罅中出駢起而中摧怒枝南
傾如渴虯之欲攫遶北而西抵環翠亭亭靣山松屏之
并東西厓者為三望而第其伯仲焉　登岱記─十八盤
兩峽口各有松數十株蒼翠相掩里人名為對松自峪
以上松益老他樹殊不相敵蓋至此則𤣥雲宿霜孤寒
不受春花矣─遊梁記─密東三里天妃宫地上樹一松
圍五人起三枝而上可十丈色如傅粉粉内即緣膚爪
之髓出葉如鐵線樛曲詭怪云數千年矣　遊岱記─峽
東西松數百株斜出蒼翠相掩博物志云松本石氣石
裂受沙即產松松三千年更化為石泰山多松亦以多
石耳─玉堂别集─京師報國寺有松七八株高不過丈
許其頂甚平而枝榦旁出至十餘丈者數百莖夭矯如
遊龍寺僧恐其折每一榦以一木支之加丹堊焉好事
者攜酒上其頂盤踞羣坐焉─五雜俎─建州谷道中有
數松盤拏蹙縮形勢殊絶余嘗過之歎其生於荒僻無
能賞者又十數武石碣表於周道大書曰戰龍松朱晦
翁筆也乃知古人識鍳其先得我心若此　半塘小志
松林在千佛閣後僅存百株風濤鼓之如數部鼓吹晴
嵐煙翠映帶閣間儼然宋人圖畫　─登泰山記─御障坪
有五大夫松一株亭亭其間於是為五大夫之詩曰一
家天下車書同我快秦皇虎視雄用事介丘臨綠海特
官虯叟號蒼公雨師汎灑原清道木長絲綸本壽翁虚
壑槁槐何足賦龍門琴摯斫蒼桐此詩蓋翻案五大夫
秦官名第九爵非五株也而唐之目為五株者誣蓋或
後人有舉五以實之者向來二今存其一　─王屋山志
四聖殿後御愛松一株軒轅所憩處枯久尚堅甚不腐
　─原閩志─蔡襄為閩部使者夾道種松以避炎歊人至
今賴之─增─福建志─侯官縣石松寺宋紹真十年僧天
石種松石上故名又自刻詩云偃蓋覆巖石歲寒傲霜
雪深根蟠茯苓千古饒風月　─昆陵志─洪邁紹興間與
弟适遵讀書外家沈氏白茅山墳廬是歲墓有二松結
毬蓋既而兄弟舉博學宏詞亦木之祥也　杭州志於
潛牧嶺上有古松一本錯盤奇怪嘗有兄弟䦧牆欲訟
於有司夜行憩其下遲明辨色相視乃伯仲也遂各悔
咎息爭而還因名松為木長官　─原─南昌志─建昌冷水
觀壽松一株盤屈奇古又名桂劍松相傳許遜故事
又府城東北章山上喬松修篁森列交䕃　─都昌縣志
都昌柴棚鎮有古松一株太祖征偽諒時駐蹕其下萬
厯甲申知縣王廷策即地建亭掘得白蟹一枚蓄之江
又建前亭竪梁有赤鯉從空飛下　　增─台州府志出金
松垂條如弱柳結子如碧珠三年子乃一熟每歲生者
相續一年上綴於條上璀錯相間　黄山志─黄山松小
者雖數十年百年其長不過三四尺餐雲吸霧天然盤
屈每一株成一形無有重複者儘足供盆盎中賞玩而
根蟠絶壁過者目戀而無由攫取之若觀音大士石有
楊枝灑淨松仙人觀榜石有簪纓松丞相觀棋石有棋
枰松其最著也若松之大者則或以形體爭奇或以托
地取勝如擾龍松怒蟠於千仞峰巔蒲團松可坐數十
人破石松根丈餘穿於石罅倒桂松虚懸峭壁臥龍松
横踞道旁接引松空中當橋迎送松若揖若讓變化離
奇不一而足均不可以尋常比矣─羅浮志─羅浮奉宸
橋南有古松七株上凌霄漢仙靈常此憇息鄒葆光有
道術宣和中召至凝神殿有七人從之倐不見上問為
誰葆光對曰臣居山常習劒術此七人者古松也上異
之─原─唐沙門性至孝母亡墓前忽生松柏十餘株人
以為孝感所致　元珪法師坐禪於巖阿下忽有岳神
來拜請受正法師付戒畢神曰願展小神通師曰吾東
嶺無松此處多松汝能移於東嶺乎神曰敬聽命願勿
恐拜辭而去是夜雷雨交至次日見巖前松皆移東嶺
　支硎山有晉松三十餘章傳為支遁所栽高可巢鶴
大可蔽牛土人腰斧入山賴趙凡夫䕶之射書關使君
馬仲良捐俸買脫載樹築石為古公壇葛震父諸君皆
有歌
集藻傳原明洪璐木公傳木公字貞夫系出伏羲氏世
居東莞三代前無顯者或曰黄帝時有業斲輪者為帝
作舟車以濟不通商時居景山者事高宗周末居徂徠
者事魯僖公俱擅雄材為君柱明堂棟宗廟安於泰山
磐石天下之民賴其帡幪而功業𢎞大嬴秦之世族盛
於魯始皇封泰山幸其宅値風雨因休息移時以功封
大夫命世其爵漢高帝誅秦惡其為秦幸臣勤石禁銅
以是木姓皆匿深山窮谷中終漢之世無所聞晉季有
孤生與陶元亮居為鄰元亮解印歸日撫孤生詩酒盤
桓藉以終餘年其後陶隱居亦招木氏拔萃者數人館
庭下為貧賤交暇日葉或播其風聲欣然顧曰君輩可
謂善鳴者而假之鳴二姓遂為累世通家呉有十八公
者以占夣知書生丁固大顯貴後果應人皆神之唐德
宗朝崔斯立丞藍田有葉姓者日與吟哦韓昌黎為文
記之自後知名頗多公先世家蜀父官江南而公生長
榦黠色多鬚髯器宇恢宏壯有勁節老而蒼顏癯姿負
正氣挺高標炎寒不貳與古烈士爭茂簡素垂不朽名
惜其習隱不仕龍卧空谷若干年聞衛人蒼庭筠有直
名大庾人白先春美丰度乃請結歲寒盟時羣隂用事
衆皆屈膝斂容倉卒變萎獨三友堅持凛冽猶陽春人
未嘗見其有悴色庭筠雪後節或折輙笑曰君子固窮
胡為乎然哉庭筠遂起自持又見先春事粉飾戲之曰
吾聞以貌取人失之子羽吾友果君子者乎抑色莊者
乎先春慚遽謝曰無傷也前言戲之耳交益固一日有
相者見之謂人曰木公材大當晚用上必倚之為廟廊
鞏洪基於萬億斯年苐先時不免有戕賊之災公聞之
懼遂深自韜晦以保天年云
記─增─宋王十朋巖松記─友人有以巖松至梅溪者異質
叢生根銜拳石茂焉匪枯森焉匪喬柏葉松身氣象聳
焉藏參天覆地之意於盈握間亦草木之英竒者予頗
愛之植以瓦盤置之小室稽古之暇寓陶先生鄭處士
之趣焉是日與同舍飲談故事因共覩之咸有欲得之
色余曰有能續之以言者予非敢吝俄而篇章爭先而
並至皆佳作也余不暇品第之莫知所贈因徙置於會
趣堂與一齋之衆共之且告之曰諸友講於斯食於斯
遊息於斯是松也常在眼焉奚必几案間然後為吾物
耶　─明劉基遊松風閣記松風閣在金雞峰下活水源
上予今春始至留再宿皆値雨但聞波濤聲徹晝夜未
盡閲其妙也至是往來止閣上凡十餘日因得備悉其
變態蓋閣後之峰獨高於羣峰而松又在峰頂仰視如
幢葆臨頭上當日正中時有風拂其枝如龍鳳翔舞離
褷蜿蜒轇轕徘徊影落簷瓦間金碧相組繡觀之者目
為之明有聲如吹塤箎如過雨又如水激崖石或如鐵
馬馳驟劒槊相磨戞忽作草蟲鳴切切乍大乍小若遠
若近莫可名狀聽之者耳為之聰予以問上人上人曰
不知也我佛以清淨六塵為明心之本凡耳目之入皆
虚妄耳予曰然則上人以是而名其閣何也上人笑曰
偶然耳留閣上又三日乃歸　原姚綬三松記─雲東逸
史手植三松於堂倦而就枕夢三丈夫衣碧茸之衣冠
鱗皴之冠揺水玉之佩引二髽角于于而來離立而前
曰先生其陶隱居之流乎不然何孜孜於吾三人者如
此耶抑將如王祐之於三槐乎吾三人者挺歲寒而不
移干雲霄而不屈其色蒼蒼不晨改而夕變其聲肅肅
不侈蕩而汎濫其勢喬喬不骫骳而促戚何愧於槐彼
槐之南柯容蟻為國憧憧往來吾無是也昔丁固十八
公事得之於兆先應之於日後視槐何如今先生雖無
數仞之勝而有一堂之安遂易退之心得隱居之趣且
身親培植無吾子必做之語何其高哉願先生養利器
於盤錯保貞心於歲寒衆皆靡靡吾獨挺挺衆皆營營
吾獨舒舒衆皆競華敷榮吾獨完貞葆素不炫材力而
材力饒不求聞逹而聞逹茂庶先生愛吾三人之意不
虚哉逸史方退縮不敢當忽見髽童持姑射之冰蕤揺
湘君之翠羽翩翩焉周旋有儀作長虯之舞而歌曰鳥
翼飛兎足走寧栽桑莫栽栁栁易凋零末何有吾蜿蜒
兮落君手君吾樹兮巨靈守再歌曰僊僊兮山中無山
兮有庭窿窿兮容容吾得左盤右轉兮如旋風君之樂
兮樂無窮三歌曰鳳鳴朝陽兮鶴鳴在隂於吾和兮知
吾心請君為我兮試援所御之瑶琴歌竟悚然驚寤推
枕而起但見三樹參差布列堂下時天寒折膠璧月流
輝不覺時就夕矣因受柬而為之記
説─原─明王夢澤松説─夫夭喬萬類惟松秉異是以後凋
之㫖著於魯論有心之言垂於戴記榮枯不隨乎冬春
霜露莫致其感愛彼蒲柳之姿先秋而萎桃李之芳競
春而妍橘柚之質過江而化豈可並日而稱貞齊軌而
語雋哉若其永托根之慕則明發於楸梧篤連枝之愛
則戀結於棠棣拓一本之恩則滋植於芝蘭茂晚節之
貞則桑榆自王裕奕葉之澤則杞梓日倍至於餌滲液
以制頽齡悟本性以敦嘉遯幸匠石之不逢冀散木之
得永則仙靈之最品隱淪之獲栖矣　─無名氏愛松説
大抵松之為物極地氣不能移歴歲寒不為改大類有
道君子顧當其始生困蓬蒿阨牛羊摧折於斧斤者往
往而是惟托根深山大壑蘇之以風雨照之以日月籠
之以輕烟薄霧而又飽飫雪霜延歴歲時然後翠蕤摩
空鐵榦拂漢蚪掀鱗射夭矯扶踈為故國偉觀良亦不
易矣愛松者當何如珍䕶耶
題跋增─宋周必大盤松贊跋─德壽宫苑囿分四地分盤
松在其北御製贊如右今大府丞張鎰以遺廬陵曾三
異屬臣題其後臣嘗敬觀御製祭土地文為此松也其
文云神有百職職各不同典司草木土示是供我游湖
園乃獲奇松植之禁苑百態千容婆娑偃蓋夭矯騰龍
翠色凝露清音舞風醉吟閒適予情所鍾壅培封殖久
或力窮烏鳥外擾蟻蠧内攻神其勦絶勿使能終精邪
竊據盗斧適逢神其呵逐勿使遺蹤常令勁質坐閲隆
冬堅踰五柞弱異䨇桐歴千萬年鬱鬱蔥蔥椎牢㫖酒
嗣錄汝功併錄以遺三異使寶藏之
雜著增─唐符載植松諭─楚國主人嗜材搴異有樹美松
於庭者培沃土灌甘澤根柢深固柯葉暢逹居三十年
起盈尺挺於累丈始筳筯大於拱抱高姿傑然若陵重
雰主人方凝睇結意曰是可採之矣將行斧焉客有過
之者曰噫其甚也是木有戞雲之姿有搆厦之材繩墨
太速恐夭其理今植於庭除之間充耳目之玩常見狎
近氣色不振若徙於嵩岱之間沆瀣之華注於内日月
之光薄於外祥鸞嗷嗷戲其上流泉湯湯鳴其下巖岫
重複漠漠然淸淨靈風四起聲掩竽籟是時也當境勝
神王拔地千丈根實黄泉枝摩青天則可以柱明堂而
棟大厦也豈遐曠之㫖捨此而取其榱桷棼橑哉主人
曰客言雖濶而無岸然余終能大之矣
銘增宋黄庭堅天保松銘有序─衡州花光山實衡嶽之
南麓有松傑出磅礴雲表晉陵鄒浩嘗以問長老仲仁
曰方法堂佛殿鼎新之時他山之木尚入繩墨乃不以
為材耶仲仁曰自其合抱以來睥睨於其旁者踵相尋
而至豈特吾寺之人哉但以適當天子壽山之前故不
敢運斤耳因告之曰若聞天保之名乎其比物以見意
止言如南山之壽而以松柏之茂繼焉今山前之松可
謂茂矣宜以天保名之仁請著以示後於是乎銘曰山
有喬松在南山之陽巧匠觀傍莫之能傷非此以為材
可以全生得極其高大惟時太平薄海内外罔不稽首
歸美以報如松之茂惟此獨也正能長且久勿伐勿敗
祝聖人壽　明邵寶松壇銘─賢哉五大夫昔聞其語今
乃見之古色蒼然挺乎儼而我壇於斯叅其離立山空
無人仰不可及
贊增宋謝惠連松贊─松惟靈木擬心雲端跡絶玊除形
寄青巒子欲我知求之歲寒　庾肅之松讚流潤飛津
沈精幽結貞蕤含芳仰拂素雪─唐于邵呉使君㕔鄭
華原壁畫松樹讚貴之者眞得之者難松有勁質匠乎
筆端森踈空倚挺拔上干如出絶壑若生大寒枝蟠龍
變皮折龜攢青蘿若挂白鷺愁看美華原之墨妙能入
室而思殫願主人之此壽從君子之靜觀　符載江陵
府陟屺寺雲上人院壁張璪員外畫䨇松讚世人丹青
得畫遺跡張公運思與造化敵根如蹲虯枝若交㦸離
披慘淡寒起素壁高秋古寺僧室虚白至人凝視心境
䨇寂─陸龜䝉怪松圖贊并序有道人自天台來示余
怪松圖披之甚駭人目根盤於巖穴之内輪囷偪側而
上身大數圍而高不四五尺礧磈然蹙縮然榦不暇枝
枝不暇葉有若龍攣虎跛壯士囚縛之狀道人曰是何
奇怪之如是耶子能變之乎余曰草木之生安有怪耶
茍肥瘠得其中寒暑均於外不為物所凌折未有不挺
而茂者也况松柏乎今不幸出於巖穴之内脞脆者則
䃘然之牙伏屈其下矣何自奮之能為是松也雖稚氣
初折而正性不辱及其壯也力與石鬭乘陽之威怒已
之軋拔而將升卒不勝其壓擁湧鬱遏坌憤激訐然大
醜彰於形質天下指之為怪木吁豈異人乎哉天之賦
材之盛者蚤不得用於世則伏而不舒薰蒸沉酣日進
其道權擠勢奪卒不勝其阨號呼呶拏發越赴訴然後
大奇出於文彩天下指之為怪民嗚呼木病而後怪不
怪不能圖其眞人病而後奇不奇不能駭於俗非始不
　幸而終幸者耶道人曰然為吾贊之贊曰松生隂隘巖
　獄穴械病乎不快卒以為怪擁腫支離神羞鬼疑道人
　咨嗟筆傳其奇或怪乎形或奇於辭我為怪魁是以贊
　之─宋高宗盤松贊─天錫瑞木得自嶔岑枝蟠數萬榦
　不倍尋怒騰雲勢靜奏琴音凌寒鬱茂當暑隂森封以
　腴壤邇以碧潯越千萬年以慰我心
　
　
　
　
　
　
　
　
　
御定佩文齋廣羣芳譜卷六十八
　　欽定四庫全書
　御定佩文齋廣羣芳譜卷六十九
　　　木譜
　　　　松二
　　集藻─賦─
御製松賦─猗歟喬松鍾靈上苑柯百尺以如搴蓋千年而欲
　偃散積秀於蓮峯䕃孤芳於蘭畹標豔冶之不矜抗風塵
　其獨遠若夫盤根泰岱聳榦匡廬涵貞溫岫映彩嵩衢比
　德則質符君子授秩則名榮大夫三眠遜其勁節百木讓
　為仙株爾其綠玉抽鍼黛蛾攢葉夭矯虬鱗騰趠龍鬛謖
　謖離羣森森爽睫碧駕嶧桐翠增堯莢至十圍蓊鬱連抱
　巃嵸濤乍驚而疑雨聲既遠而猶風宏景聞之於牖北陶
　潛撫彼於籬東更若招柏為朋呼筠偕響白兔頻遊青牛
　時往蘿蔦旁牽芝苓暗長落氛霧於瓊階藹青蔥於書幌
　或俯垂紫磴或斜倚清池鷺獨鶱而啄實鶴載舞而巢枝
　日騰照兮光蔚薈月流素兮隂紛披繄符丘之神王𦍑偓
佺所心怡是以茂姿式詠於雅詩貞修表揚於戴禮箕山
則棟欲生雲石室則脂堪作餌非幽品之可懷曷詳美於
圖史至若皁衣迎氣白草迷烟雪霏千里冰凝萬川橘柚
罷色杞梓藏妍獨斯樹之不改歴歲寒而蒼然涼飇至弗
移其操沍隂積彌著其堅信國家之楨榦而表德者所取
焉
　增齊王儉和蕭子良高松賦山有喬松峻極青蔥既抽
　榮於岱嶽亦擢穎於荆峯受靈命於后土方虞舜以齊
　蹤貫四時而不改超五玊之嘉容上拂天而獨遠下流
　雲而自重重隂微微漏景含暉日既升而猶晦時方中
　而未晞通霄漢而隱影集鸞皇之翻飛偓佺食和而輔
　性墨翟昌言於宋圍想周穆之長坂念東平之思歸若
　乃朔窮於紀歲亦暮止隆冰峩峩飛雪千里􁂝三秀而
　靡遺望九山其相似翔鴈哀廻於天津振鷺驚鳴於川
　涘嗟萬有之必衰獨貞華之無已積皓霰而爭先延㣲
　飇而響起　謝脁和蕭子良高松賦閲品物於幽記訪
叢育於祕經廵紀林之彌望識斯松之最靈挺於巖以
羣茂臨於水而宗生豈榆栁之比性指冥椿而等齡若
夫修榦垂䕃喬柯飛穎望肅肅而旣閒卽微微而方靜
懐風音而送聲當月露而留影旣芊眠於廣隰亦迢逓
於孤嶺集九仙之羽儀棲五鳳之光景固總木之為選
貫山川而自永爾乃靑春爰謝雲物含明江臯綠草曖
然已平紛弱葉而凝照競新藻而抽英陵翠山其如剪
施懸蘿而共輕至於星廻窮紀沙鴈相飛同雲泱其無
色陽光沉而減暉卷風飇之歘吸積霰雪之嚴霏豈彫
貞於歲暮不受令於霜威若乃體同器制質兼上材夏
書稱其岱畎周篇咏其徂徠乃屈已以𢎞用構大壯於
雲臺幸為玩於君子留神心而顧懐君王乃徙讌蘭室
解佩明椒搴幽蘭於夕隂詠聳榦於琴朝陵高丘以致
思御風景而逍遥夷黻冕之隆貴懐汾陽之寂寥邈道
勝於千禩藴神理而自超夫江海之為大實涓澮之所
歸瞻衡恒之峻極不讓壤於塵微嗟孤陋之無取幸聞
道於清徽理弱羽於九萬愧不能兮奮飛　─梁沈約高
松賦─鬱彼高松棲根得地託北園於上邸依平臺而養
翠若夫蟠株聳榦之懿含星漏月之竒經千霜而得拱
仰百仞而方枝朝吐輕烟薄霧夜宿迷鳥覊雌露雖滋
而不潤風未動而先知既捎雲於淸漢亦倒景於華池
輕隂䝉密喬柯布濩葉斷禽蹤枝通猨路聽騷騷於既
曉望隱隱於將暮曖平湖而漾靑緑拂繒綺而籠丹素
於時風急壟首寒浮塞天流蓬不息明月孤懸檀欒之
竹可詠鄒枚之客存焉清都之念方遠姑射之想悠然
擢柔情於蕙圃涌寶思於珠泉豈徒為善之小樂離繳
之短篇若此而已乎　─原─唐王勃澗底寒松賦并序─歲
八月壬子旅遊於蜀尋茅谿之澗深溪絶磴人跡罕到
爰有松焉冒霜停雪蒼然百丈雖崇柯俊穎不能踰其
崖嗚呼斯松託非其所出羣之器何以别乎蓋有殊類
而合情士因感而成興遂作賦曰惟松之植於澗之幽
盤柯跨嶮㳫柢憑流寓天地兮何日霑雨露兮幾秋見
時華之屢變知俗態之多浮故其磊落殊狀森梢峻節
紫葉吟風蒼條振雪嗟英覽之希遇保貞容之未缺攀
翠崿而形疲指丹霄而望絶已矣哉蓋用輕則資衆器
完則施寡信棟梁之已成非榱桷之相假徒志遠而心
屈遂才高而位下斯在物而有焉余何為而悲者　─增
謝偃高松賦─登靈嶽以遊目極千里兮周睇盡山川之
重㳫容雲物之詭怪何茲松之挺茂擢修幹於孤林映
丹霄而有葉凌青霞而矯心前絶萬仞却倚千尋俯崢
嶸之深谷仰迢逓之層岑霏夕烟而曖景度神飇而流
音若乃月起陽爻歲窮隂律匝地冰厚周空霧密雪積
巖而逾峻風乘林而轉疾結晻霮之愁雲黯蒼茫之寒
日於是衆草零羣木墜千巖槁萬嶺悴獨潔固而不渝
常猗猗而結翠始見貞而表潔乃以叢而辨類夫其深
山遂性委液流津感天地之粹質禀隂陽之精純根含
冰而彌固枝負雪而更新既無懼於𤣥月寧有悦乎芳
春含奇文而養勁收高節而自珍恥取嫓於稽子嗤受
封於亡秦本絶希於雕刻詎有憂於斧斤若乃流膏可
咀嘉實可薦香有四飛味逾九轉延促齡於度隟駐生
涯於流電故餌之者目改服之者容變紛羽衣而上騰
排紫虚於高扇起九垓而憩息周四海而顧盻信神經
而最品實祕錄而精選嗟美材之無用悲側路之嶮巇
動跬步而致阻投一足而必危傷拙目之衆毁慨名工
之獨知仰徑寸而靡及屈百尺而自卑縈白雲以舒蓋
接丹桂而變枝凝暉遠而澹景纖羅挂而輕颸窮萬祀
而不異歴千秋而不萎豈茲木之足歎亦前賢之所規
何吾生之命舛懐丹誠而莫披心炳朗而無報情蕩滌
而不覊任儻來之否泰委𤣥運之遭隨戢輕翮而未舉
踠逸足而莫馳實未榮而先怠寧泛駕而致疲誠責躬
而咎已豈藏瑕而掩疵恒怯進而勇退每知雄而守雌
庶比兹以自朂履貞固而不虧─李紳寒松賦松之生
也於巖之側流俗不顧匠人未識無地勢以衒容有天
機而作色徒觀其貞枝肅矗直榦芊眠倚層巒則捎雲
蔽景據幽澗則蓄霧藏烟穹石盤薄而埋根凡經幾載
古藤聯緣而抱節莫記何年於是白露零涼風至林野
慘慄山原愁悴彼衆盡於𤣥黄斯獨茂於蒼翠然後知
落落高勁亭亭孤絶其為質也不易葉而改柯其為心
也甘冒霜而停雪叶幽人之雅趣明君子之竒節若乃
確乎不拔物莫與隆寒暑不能變其性雨露所以資其
豐擢影後彫一千年而作蓋流形入夢十八載而為公
不學春開之桃李秋落之梧桐辭曰負棟梁兮時不知
冒霜雪兮空自奇諒可用而不用固斯焉而取斯　李
德裕金松賦並序─廣陵東南有顔太師猶子舊宅其地
則孔北海故臺余因晩春夕景命駕遊眺忽睹竒木植
於庭除枝似檉松葉如瞿麥廹而察之則翠葉金貫燦
然有光訪其名曰金松訊其所來曰得於台嶺乃就主
人求得一本列於平泉今聞封植得地枝葉益茂敘其
所自作此賦焉青春已暮白日將夕經顏子之陋巷訪
孔子之舊宅美珍木之在庭得嘉名於樵客曩擢本於
台嶺近徙根於簷隙其柯肅肅自比於真松其葉纖纖
實侔於瞿麥風入葉而成韻露垂柯而流液不受命於
嚴霜諒同心於寒柏含春藹而葱蒨映夕陽而的皪疑
翠尾之羣翔若金潭之旁射雜爽籟於篁竹混晶光於
瑶碧琪樹以垂珠而擅名金松以潛光而莫覿亦由處
子在於隱淪竒才遺於草野我有衡宇依山岑寂類仲
長之清曠如蕭宰之窮僻植根此地似在崖壁殊橘柚
之不遷同甘棠之可惜庶封殖於園林永愛翫而無斁
　─無名氏幽松賦惟天地之覆載屬日月之貞明幸雲
雨之廣潤及草木之滋榮代何材而不用材何代而不
生若乃地勢卑而路修逈有孤山曲澗之幽松挺百尺
而敷其狀聳千仞而擢其容柯榦夭矯花葉芊茸枝横
棲鶴蓋偃盤龍蹙皮膚而文疊峗宏磊砢而谷深重伐
人之所未見匠者之所未逢抱雅操兮積年載持槪節
兮佇時雍梢森乎巖之畔扶疎兮山之足禀二儀而自
清居四時而常緑其孤高也則排煙而蕩霧其貞堅也
則超代而越俗偏睹日而疏隂邃自然而孤直起喻有
叔夜之材入夢表丁君之職澗底幸左思之詠歲寒䝉
孔丘之識偉哉盛矣屬時代兮多杞梓其用無隔窺幽
澗兮茂松柏梓待構而見須松堪棟兮希擇其文理也
奇絶可以雕楹架梲其雅操也昂藏可以振雪淩霜向
日貞心擢臨風足氣揚深谷如䝉顧此地有材良王爾
經過而歎曰帝德咸亨此松挺生公輸俯仰而顧曰王
道利貞大厦用成希皇鑒之留盻感鬱鬱之餘情者也
　宋王曾矮松賦有序齊城西南隅矮松園自昔之閒
館北邦之勝概二松對植卑枝四出高不倍尋周且百
尺輪囷偃亞觀者駭目蓋莫知其年祀亦靡記夫本源
眞造化竒詭之絶品也曾咸平中忝鄉薦登甲科蒙被
寵靈踐歴清顯幾三十載前歲秋始罷冢司出守青社
下車之後省閭里訪故舊則曩之耆耋悉淪逝童冠皆
壯老邑居風物觸目變遷惟彼珍樹依然故態竊謂是
松也匪獨以後凋克固歲寒抑由擁腫支離不為世用
故能宅兹臯壤免於斤斧若向負構厦之材竦凌雲之
榦將為棟梁戕伐無餘又安得保其天年全其生理哉
感物興歎聊為賦云惟中齊之舊國乃東夏之奥區有
囿游之勝致直廛閉之坤隅偉茂松之駢植軼衆木而
特殊上輪囷以夭矯旁翳薈而紛敷廣庭廡之可蔽高
尋常之不踰枝擁閼兮横亘根蹙縮兮盤紆徒觀其前
瞻林嶺却枕康衢宅寶勢兮葱鬱據右地兮膏腴類蟠
蟄兮神蜧訝騰倚兮虎貙將挐攫兮未奮忽伏竄兮爭
趨色鬭鮮兮欲滴形詭俗兮難圖遠而望之蔚兮若摶
鵬之出滄海廹而察之黕兮若方輿之承寶蓋矗洞口
之歸雲堆嵓阿之宿靄談揮麈兮何多被集翠兮增汰
度朔吹兮颼飀含陽暉兮晻藹吾不知其幾千歲起毫
末而碩大昔去里兮離邦攀緑條兮彷徨今剖符兮臨
郡識竒樹兮青蒼怵光景兮遄邁嘉歲寒兮益彰葉毿
毿兮不改情眷眷兮難忘異古人之歎栁協予志之恭
桑信矣夫卑以自牧終然允臧效先哲之俯僂法幽經
之伏藏願跼影於澗底厭爭榮於豫章鄙直木兮先伐
懼秀林兮見傷幸高梧之垂䕃愧修竹之聯芳鸞乍迷
於枳棘鷃每悞於榆枋嫓周雅之蹐地符羲易之巽牀
既交讓以屈節復善下而同方自儲精於甘實不受命
於繁霜客有系而稱曰材之良兮梓匠之攸貴生之全
兮蒙莊之所美茍入用於鉤繩寧委迹於塵滓俾其天
性而稱珍曷若存身而受祉紛異趣兮誰與歸當去彼
而取此　─元任士林蟠松賦渺堪輿之神氣孕東海之
平蠻紛百昌之甲宅儼孤松之結蟠根半蝕以秀出枝
萬折而囘環允神物之附靈時矯首而盤桓瞰然鱗甲
之四縱傑出頭角而巑岏霧市暝合雲衣晝飛非鞭霆
而欲駕則既雨而初歸爾則童豎俛仰恍然劉累之馴
擾風雨吟哦又似夫葉公解衣盤礴雷電至而飇馳也
噫嘻龍為物靈不離鱗甲蕩日月撼山淵不崇朝而雨
六合何其神也桎梏禹宫之梁斲削雷澤之梭劒津之
吏照水夜驚長房之竹騰波自駕象罔求而不得雲霧
集而時化又何其幻也而况乎青髪君之盤蹝秦大夫
之舂容妙蜿蜒於氣母抱不化之神蹤龍不知其為松
松不知其為龍人不承澤螻蟻為宫龍乎松乎出冡間
之雷車走隴上之雨工松乎龍乎撫亭曲以一嘯山四
立而長風
文賦散句增楚屈原九歌─山中人兮芳杜若飲石泉兮
䕃松柏─原漢賈山至言─秦為馳道於天下廣五十步
三丈而樹厚築於外隱以金椎樹以靑松　晉曹毘對
儒文─松以負霜稱雋陶潛歸去來辭─三徑就荒松菊
猶存　撫孤松而盤桓　─齊孔稚珪北山移文青松落
隂白雲誰侶　─梁劉峻廣絶交論援青松以示心指白
水而旌信　─唐韓愈藍田縣丞㕔壁記斯立對樹二松
日哦其間有問者輙對曰余方有公事子姑去　柳宗
元送崔羣序─貞松產於巖嶺高直聳秀條暢碩茂粹然
立於千仞之表和氣之發也禀和氣之至者必合以正
性於是有貞心勁質用固其本禦攘冰霜以貫歲寒故
君子儀之─杜牧晚晴賦─松數千枝切切交峙如冠劍
大臣國有疑難廷立而議　─宋白玉蟾文─太微宫中奎
星之精化而為松矯矯鬱鬱然於嚴霜積雪之間
五言古詩增─魏劉楨贈從弟─亭亭山上松瑟瑟谷中風
風聲一何盛松枝一何勁冰霜正慘悽終歲恒端正豈
不罹凝寒松柏有本性　─晉張華擬古─松上隴阪上百
尺下無枝東南望河尾西北隱崑崖剛風振山籟朋鳥
夜驚離悲涼貫年節葱翠恒若斯安得草木心不怨寒
暑移　陶潛飲酒青松在東園衆草沒其姿凝霜殄異
類卓然見高枝連林人不見獨樹衆乃奇提壺挂寒柯
遠望時復為吾生夢幻間何事紲塵羈　─謝道韞擬嵇
中散咏松─遙望山上松隆冬不能凋願想遊下憇瞻彼
萬仞條騰躍未能升頓足俟王喬時哉不我與大運所
飄颻　─無名氏長松標─落落千丈松晝夜對長風歲暮
霜雪時寒苦與誰䨇　─梁沈約寒松─梢聳振寒聲青葱
標暮色疎葉望嶺齊喬幹凌雲直　─范雲咏寒松─修條
拂層漢密葉障天潯凌風知勁節負雪見貞心　─呉均
詠慈姥磯石上松─根為石所蟠枝為風所碎賴我有貞
心終凌細草輩─隋李德林咏松樹結根生上苑擢秀
邇華池歲寒無改色年長有倒枝露自金盤灑風從玊
樹吹寄言謝霜雪貞心自不移　─唐劉希夷孤松篇蠶
月桑葉青鶯時栁花白澹豔烟雨姿敷芬陽春陌如何
秋風起零落從此始獨有南澗松不歎東流水𤣥陰天
地冥皓雪朝夜零豈不罹寒暑為君留青青青青好顏
色落落任孤直羣樹遙相望衆草不敢逼靈龜卜眞隱
仙鳥宜棲息恥受秦帝封願言唐侯食寒山夜月明山
冷氣清清凄兮歸風集吹之作琴聲松子臥仙岑寂聽
疑野心清泠有眞曲樵採無知音美人何時來幽徑委
綠苔吁嗟深澗㡳捐棄廣厦材　─宋之問題張老松樹
歲晚東岩下周顧何悽惻日落西山隂衆草起寒色中
有喬松樹使我長歎息百尺無寸枝一生自孤直　─張
宣明山行見孤松成詠─孤松鬱山椒肅爽凌清霄既挺
千丈榦亦生百尺條青青恒一色落落非一朝大厦今
已搆惜哉無人招寒霜十二月枝葉獨不凋　─儲光羲
石子松─盤石青巖下松生盤石中冬春無異色朝暮有
清風五鬛何人採西山舊兩童　─原─李白南軒松─南軒
有孤松柯葉自綿羃清風無閑時瀟灑終日夕隂生古
苔緑色染秋烟碧何當凌雲霄直上數千尺　增─李白
與南陵常贊府遊五松山─安石泛溟渤獨嘯長風還逸
韻動海上高情出人間靈異可竝迹淡然與世閑我來
五松下置酒竆躋攀徵古絶遺老因名五松山五松何
清幽勝境美沃州蕭颯鳴洞壑終年風雨秋響入百泉
去聽如三峽流翦竹掃天花且從傲吏遊龍堂若可憇
吾欲掃精修　─贈韋侍御黄裳─太華生長松亭亭凌霜
雪天與百尺高豈為微飇折桃李賣陽豔路人行且迷
春光掃地盡碧葉成黄泥願君學長松愼勿作桃李受
屈不改心然後知君子　─原杜甫四松─四松初移時大
抵三尺强别來忽三載離立如人長會看根不拔莫計
枝凋傷幽色幸秀發疎柯亦昂藏所插小籓籬本亦有
隄防終然振撥損得恡千葉黄敢為故林主黎庶猶未
康避賊今始歸春草滿空堂覽物歎衰謝及兹慰凄涼
清風為我起灑面若微霜足以送老姿聊待偃蓋張我
生無根蔕配爾亦茫茫有情且賦詩事迹可兩忘勿矜
千載後慘淡蟠穹蒼─增顧况蕭寺偃松─淒淒百卉病
亭亭䨇松迥直上古寺深横拂秋殿冷輕響入龜息片
隂棲鶴頂山中多好樹可憐無比竝　─盧綸孤松吟酬
渾贊善深山荒松枝雪壓半離披朱門青松樹萬葉乘
清露露重色逾鮮吟風似遠泉天寒香自發日麗影長
圓隂郊一夜雪榆柳皆枯折廻首望君家翠蓋滿瓊花
捧君青松曲自顧同衰木曲罷不相親深山頭白人
柳宗元酬賈鵬山人郡内新栽松寓興見贈二首芳朽
自為别無心乃𤣥功夭夭日放花榮耀將安竆青松遺
澗底擢蒔兹庭中積雪表明秀寒花助葱蘢幽貞夙有
慕持以延清風　無能常閉閤偶以靜見名奇姿來遠
山忽似人家生勁色不改舊芳心與誰榮喧卑豈所安
任物非我情清韻動竽瑟諧此風中聲　─商山臨路有
孤松往來斫以為明好事者憐之編竹成楥遂其生植
感而賦詩─孤松停翠蓋託根臨廣路不以險自防遂為
明所悞幸逢仁惠意重此藩籬䕶猶有半心存時將承
雨露　原孟郊寓言誰言碧山曲不廢青松直誰言濁
水泥不汙明月色我有松月心仍騁風霜力貞明既如
此摧折安可得─衰松近世交道衰青松落顏色人心
忌孤直本性隨改易旣摧棲日榦未展擎天力終是君
子材還思君子識─增─孟郊品松追悲謝靈運不得殊
常封縱然孔與顏亦莫及此松此松天格高聳異千萬
重抓拏巨靈手擘裂少室峯擘裂風雨獰抓拏指爪􁀙
道入難抱心學生易墮蹤時時數㸃仙嫋嫋一線龍霏
微嵐浪際遊戲顥興濃品松徒高高雌鳴詎噰噰賞異
尚可貴賞潛詎能容名華非典實翦棄徒纖茸刻削大
雅文所以不敢慵─元稹松樹華山高幢幢上有高高
松株株遥各各葉葉相重重槐樹夾道植枝葉俱㝠䝉
旣無貞直榦復有罥挂蟲何不種松樹使之揺清風秦
時已曾種顦顇種不供可憐孤松意不與槐樹同閒在
高山頂樛盤虬與龍屈為大厦棟庇䕃侯與公不肻作
行伍俱在塵土中　─畫松─張璪畫古松往往得神骨翠
帚掃春風枯龍戞寒月流傳畫師輩奇態盡埋沒纖枝
無瀟灑頑榦空突兀乃悟塵埃心難狀煙霄質我去淅
陽山深山看眞物　─西齋小松二首─松樹短於我清風
亦已多况乃枝上雪動揺微月波幽姿得閒地詎感歲
蹉跎但恐厦終構藉君當奈何　簇簇枝新黄纖纖攢
素指柔苙漸依條短莎還半委清風日夜高凌雲竟何
已千歲盤老龍修鱗自兹始　─白居易和松樹亭亭山
上松一一生朝陽森聳上參天柯條百尺長漠漠塵中
槐兩兩夾康莊婆娑低覆地枝榦亦尋常八月白露降
槐葉次第黄歲暮滿山雪松色鬱青蒼彼如君子心秉
操貫氷霜此如小人面變態隨炎涼共知松勝槐誠欲
栽道傍糞土種瑶草瑶草終不芳尚可以斧斤伐之為
棟梁殺身獲其所為君構明堂不能終天年老死在南
岡不願亞枝葉低隨槐樹行　松聲─月好好獨坐䨇松
在前軒西南微風來潛入枝葉間蕭寥發為聲半夜明
月前寒山颯颯雨秋琴泠泠絃一聞滌炎暑再聽破昏
煩竟夕遂不寐心體俱翛然南陌車馬動西鄰歌吹繁
誰知茲簷下滿耳不為喧　寄題盭厔㕔前䨇松憶昨
為吏日折腰多苦辛歸家不自適無計慰心神手栽兩
樹松聊以當嘉賔乘春日一往生意漸欣欣清韻度秋
在綠茸隨日新始憐澗底色不憶城中春有時晝掩關
䨇影對一身盡日不寂寞意中如三人忽奉宣室詔徵
為文苑臣閒來一惆悵長似别交親早知煙翠前攀翫
不逡廵悔從白雲裏移爾落囂塵　贈賣松者─一束蒼
蒼色知從澗底來劚掘經幾日枝葉滿塵埃不買非他
意城中無地栽─庭松─堂下何所有十松當我階亂立
無行次高下亦不齊高者三丈長下者十尺低有如野
生物不知何人栽接以青瓦屋承之白沙臺朝昏有風
月燥濕無塵泥疎韻秋槭槭涼隂夏凄凄春深微雨夕
滿葉珠蓑蓑歲暮大雪天壓枝玉皚皚四時各有趣萬
木非其儕去年買此宅多為人所咍一家二十口移轉
就松來移來有何得但得煩襟開即此是益友豈必交
賢才顧我猶俗士冠帶走塵埃未稱為松主時時一愧
懐　栽松─小松未盈尺心愛手自移蒼然澗底色雲濕
煙霏霏栽植我年晚長成君性遲如何過四十種此數
寸枝得見成隂否人生七十稀　姚合松壇─盤盤松上
蓋下覆青石壇月中零露垂日出露上漙山翁稱絶境
海嶠無所觀　─皮日休小松─婆娑只三尺移來白雲徑
亭亭向空意已解凌遼敻葉健似虬鬚枝脆如鶴脛清
音猶未成紺彩空不定隂圓小芝蓋鱗澀修荷柄先然
被鷃搶預恐遭蝸病結根幸得地且免離離映磥砢不
難遇在保晚成性一日造明堂為君當畢命　─陸龜䝉
小松─擢秀逋客巖遺根飛鳥徑因求飾清閟遂得辭危
敻貞同栢有心立若珠無脛枝形短未怪鬛數差難定
況密三天風方遵四時柄那興培塿歎免荅鄰里病微
霜靜可分片月疎堪映奇當虎頭筆韻叶通明性會拂
陽烏胸掄材膺帝命─宋王安石前日石上松─前日石
上松劚移沙水際青青折釵股俯映幽人砌蟠根今鬯
茂落子還蒼翠三年一楮葉世事眞期費─蘇軾種松
得徠字─春風吹榆林亂莢飛作堆荒園一雨過戢戢千
萬栽青松種不生百株望一枚一枚已有餘氣壓千畝
槐野人易斗粟云自魯徂徠魯人不知貴萬竈飛青煤
束縛同一車胡為乎來哉泫然解其縛清泉洗浮埃枝
傷葉尚困生意未肻囘山僧老無子養䕶如嬰孩坐待
走龍蛇清隂滿南臺孤根裂山石直榦排風雷我今百
日客養此千歲材茯苓無消息䨇鬢日夜摧古今一俛
仰作詩寄餘哀　戲作種松─我昔少年日種松滿東岡
初移一寸隂瑣細如插秧二年黄茅下一一攢麥芒三
年出蓬艾滿山散牛羊不見十年餘想作龍蛇長夜風
波浪碎朝露珠璣香我欲食其膏已伐百本桑人事多
乖迕神藥竟渺茫朅來齊安野夾路鬚髯蒼會開龜蛇
窟不惜斤斧瘡縱未得茯苓且當食流肪金盎百出入
皎然散飛霜槁死三彭仇澡換五穀腸青骨凝緑髓丹
田發幽光白髪何足道要使䨇瞳方却後五百年騎鶴
還故鄉─曾鞏高松─高松高干雲衆木安可到湯湯鳴
寒溪偃偃倚翠纛側聽心神醒仰視目睛眊風雨天地
動一葉不欹倒豈同澗中萍上下逐流潦豈同牆根槐
卷卷秋可掃鳳凰引衆禽此木隂可燾君求百常柱星
日此可造般匠世有無方鍾野人好　─孔平仲詠道上
松─長松高落落積雪白皚皚鱗鬛凍且僵鬱結久不開
觀其纒壓意直使同枯荄鴈帶寒光去鳥傳春信來微
陽入直榦生意忽已囘豁若醉初醒整頓出塵埃秀色
媚山腹孤標摩斗魁時至自當復安得長摧頽若非根
本壯何能異草萊─黄庭堅道中聞松聲─蟠空作風雨
發地鳴鼓吹日晴四無人聲在高林際伊優兒女語蹇
淺市井議我欲抱七絃寫此以卒歲　─秦觀題䨇松寄
陳季常─遙聞連理松託根黄麻城枝枝相鉤帶葉葉同
死生雖云金石姿未免兒女情想應風月夕滿庭合歡
聲─陸游秋夕大風松聲甚壯戲作短歌─人生不自憐
坐受外物械榮華難把玩俄頃皆變壞山棲亦何有耳
目差曠快秋郊多烈風夜壑起松籟初聞尚蕭瑟彷彿
聽嚴瀨忽如倒巨浸便欲翻大塊又疑楚漢戰澒洞更
勝敗不然六月雨雷電奔百怪三更勢稍斂鐵馬歸入
塞孰能從吾游洗汝胸次隘　─楊萬里小松小松如小
兒能坐未能立亂髪覆地皮勁氣排雪汁誰將救暍手
種此青戢戢秋陽暴行人清䕃何時及─裘萬頃題余
仲祥松齋─芳妍桃李塲紛趨飇成蹊長松坐偃蹇遂爾
不見知平生異時人不與俗轉移蕭然塵埃中擅此丘
壑奇窓空境逾清四壁風來吹抱琴揖蒼髯喜氣掀兩
眉臭味旣與同相親不相違直期閲歲寒可但忘朝飢
　金党懐英和張德遠伐松之什─社櫟賦散財乃遭匠
石嗤高梧中宫徵不能保孫枝全傷隨用否理固不可
移堂堂十八公端勁出天姿蟠根借餘潤茂鬱清溪湄
雨師夜失律偶此遺神螭煙鱗漬寒雨霧鬛明朝曦騰
拏困愈壯偃蹇僵不疲未能走沆漭聊與草木嬉長風
動頭角吟嘯舒鬱伊塵埃詎能久雷電會有時昨宵卧
溪月老影閒横欹天明竟不舉俯仰益怪奇拏拳攀半
崖渴喙吞清漪希珍價不售復病樵柯危材高輒爾耳
咄彼造化兒樛枝飽霜雪遽與蓬蒿衰孤標挽萬牛未
為廊廟知窈窕桃李春奈爾千歲期枯桑豈自賈取敗
以老龜茲非㸑下材梁棟終見施長短歸自然勿為鳬
鶴悲─酈權竹林寺矮松─蒼烟靄山曲囘溪抱修筠中
藏古佛宫荒僻無四鄰靈松插殿脚偃蹇今幾春何年
霹靂雨抉石搜潛鱗謫重飛舉難墮此蜿蜒身聯拳縮
爪股氣屈不得伸卧枝老無力支撐藉樵薪無風自悲
吟失水固不神安知才不才禍福了已分南山聳千嶂
直榦排風雲正以中繩墨中道遭斧斤豈知無用資千
歲保其貞何必求先容養此老囷輪我亦愛奇節歲晏
守賤貧他時來汝伴露頂挂葛巾　馮璧同希顔怪松
崧高地氣靈花木競妍秀玊峯西南趾有松獨怪陋偃
蹇如蟠螭奮迅如攫獸葉勁鬚髯張皮古鱗甲皺菌蠢
藤癭怒支離笻節瘦月上虬影揺風度雨聲驟子落慰
枯禪枝樛礙飛鼬盤根萬乘器平蓋千歲壽樵斤幸免
尋厦匠矧肻構龍化會有時天旱期汝救　麻九疇樂
山松樂山一何崇上有千歲松清孤月露底秀拔天地
中蒲柳抱常質桃李開芳容爭如十八公笑傲冰霜風
居然喜避世不肻汙秦封蟠如北海螭伏如南陽龍紛
紛過者多匠石終不逢明堂幾時構喚起蒼髯翁　─雷
淵會善寺怪松─物生自有常怪特物之病嗟嗟此老蒼
怪怪生魁柄侏儒蹙髀股宿瘤擁腮頸蜿蜒蛟龍戲騰
擲貙虎競鬚髯喜張磔意氣怒狂迸匠石求棟楹節目
足譏評芻蕘急薪槱堅悍空盼瞪靜言觀倚伏未易相
弔慶雖違時世用顧免斧斤横陽秋莫榮悴歲月何究
竟盤盤曲則全挺挺獨也正小草悞掃迹伏神還守性
儻隨天中景廣宇共庥映　─元劉詵賦小松樹─何時始
移根今日已映坐沐露欲五寸出草先幾箇林深帶宿
潤湑湑垂白唾欣然千丈意鬱勃不可挫我無定居地
此計恐成蹉他年欲待隂日月當已過桑麻要生養文
字廹寒餓柳傳未可學氾書眞足課如何抱空疎矧復
習癡惰嗜飲此山水五歲飽高卧君看重來時風雨夜
相和　─馬祖常禮部合化堂前後栽小松─買松栽兩階
緑髪已可梳恐是女元君截鬚生地腴遲爾千尺長下
產黄琥珀服以安心神飛身作仙客　─明劉基題趙文
敏公畫松─呉興昔王孫能畫世莫及觀其二松圖矯若
龍出蟄蟠根破坤輿拔萃滃原隰膠加各軒翥崱屴相
倚立鼉鱗撐空青豕鬛振颯飁高藏日月氣清滴雲霧
汁垂釣者何人短棹非妄集五湖多風濤蛟蜃頭角􁈅
不如洿澤間取足鰿與鰼倦眠松影下百竅清涼入愼
勿驚松枝天寒衣袂濕　張羽戴山石上聽松溷耳俗
諠久茲晨一清聽長松逓解飇哀壑互相應奔騰駭濤
瀨窈渺韻笙磬至音不假器始覺自然勝緣觸故成聲
動極還歸靜此時憩石坐黙然待其定乃知棄瓢者未
悟聞中性
七言古詩增唐張説遙同蔡起居偃松篇清都衆木總
榮紛傳道孤松最出羣名接天庭長光景氣連宫闕借
氛氳懸池滴滴停華露偃蓋重重拂瑞雲不借流膏助
仙鼎願將楨榦奉明君莫比冥靈楚南樹朽老江邊代
不聞　─王維新秦郡松樹歌青青山上松數里不見今
又逢不見君心相憶此心向君君應識為君顏色高且
閑亭亭逈出浮雲間─原─杜甫戲為䨇松圖歌─天下幾
人畫古松畢宏已老韋偃少絶筆長風起纖末滿堂動
色嗟神妙兩株慘裂苔蘚皮屈鐵交錯廻高枝白摧朽
骨龍虎死黑入太隂雷雨垂松根胡僧憇寂寞龎眉皓
首無住著偏袒右肩露䨇脚葉裏松子僧前落韋侯韋
侯數相見我有一匹好東絹重之不減錦繡叚已令拂
拭光凌亂請公放筆為直榦　─增─杜甫題李尊師松樹
障子歌─老夫清晨梳白頭𤣥都道士來相訪握髪呼兒
延入户手提新畫青松障障子松林靜杳冥憑軒忽若
無丹青隂崖却承霜雪榦偃蓋反走虬龍形老夫平生
好奇古對此興與精靈聚已知仙客意相親更覺良工
心獨苦松下丈人巾屨同偶坐似是商山翁悵望聊歌
紫芝曲時危慘淡來悲風　─李賀五粒小松歌─虵子虵
孫鱗蜿蜿新香幾粒洪崖飯緑波浸葉滿濃光細束龍
髯鉸刀翦主人壁上鋪州圖主人堂前多俗儒月明白
露秋淚滴石筍溪雲肻寄書　─李咸用小松歌─幽人不
喜凡草生秋鋤劚得寒青青庭閑土瘦根脚獰風揺雨
拂精神醒短影月斜不滿尺清聲細入鳴蛩翼天人戲
翦蒼龍髯參差簇在瑶階側金精水鬼欺不得長與東
皇逞顔色勁節暫因君子移貞心不為麻中直　─盧士
衡靈溪老松歌─靈溪古觀壇西角千尺鱗皴棟梁樸横
出一枝戞樓閣直上一枝掃寥廓白石蒼苔擁根脚月
明風撼寒光落有時風雨晦暝擺撼若黑龍之騰躍合
生於象外峯巒枉滯乎人間山嶽安得巨靈授請託拔
向青桂白榆邊安著─宋蔡襄聖泉寺松徑詩青松苒
苒門前道根底堅牢顔色好鳴籟蕭森風雨生紫鱗開
動龍蛇老天若有意别留種百年其下無纖草雷霆時
繞雪霜重勁節支扶不顚倒野姿峭拔已背時肻要藤
花彊纒抱南方赤夏苦蒸濕萬木無聲就僵槁忽經密
䕃少休息肌骨便驚秋氣早寄言匠者勿復顧留作清
涼除熱惱蘇轍種松─城郭人家歲寒木檜柏森森映
華屋青松介僻不入城野性特嫌塵土辱中庭冉冉盈
尺苖條榦雖短風霜足培根不用糞壤厚插竹預防雞
犬觸他年期汝三丈高獨立仙翁毛髪緑老人自分不
及見子孫見汝知遺直　徐積大松東海有物天下雄
萬靈戮力生奇松天精地粹萃其下滄溟百道來相通
一根直去穿九泉一根斜插鯨魚淵遠者壓折巨鼇背
近者倒纒山根偏小枝可就千鈞弓大枝可挂萬斛鍾
惟有老榦苦難狀呂光營外堆𤣥龍身披北帝雄犀甲
虎賁連臂圍不匝無計都將大地遮有心盡把浮雲刷
樛枝入地旋復上怪怪奇奇非一狀谷陵相變任古今
土木兩行專王相列幟空遺渭川壘犒師留得楊隋帳
𤣥駒來撼亭亭蓋淥魚飛入蒼蒼浪最是半霄風雨聲
山妖走盡川魅驚十萬爭揮鐵槊騎百千齊闞黑旗兵
有時海面波濤小一部仙韶下蓬島殘聲逐水散鳴琴
遺響穿雲聚啼鳥混沌死來凡幾朝清氣濁氣㾗未消
獨葉聳來新蓋鳳䨇柯合處舊藏蛟其本既異其事殊
德若有容材有餘大鵬斥鷃皆可居相忘有似江湖魚
美哉此木眞不凡能以智免斧斤間過盡工師無所用
莊周應作不材看大松小松如此奇方輿圓蓋不可知
隂陽山海氣合離不然神物相䕶持　─金李純甫怪松
謠─阿誰栽汝來幾時輪囷擁腫蒼虬姿鱗皴百怪雄牙
髭拏空夭矯蟠枯枝疑是祕魔嵓中老慵物旱火燒天
鞭不出睡中失却照海珠羞入黄泉蛻其骨石鉗沙錮
汗且僵埋頭卧角政摧藏試與摩挲定何似怒我棖觸
鬚髯張壯士囚縳不得住神物世間無著處隄防夜半
雷破山尾血淋漓飛却去　─元傅若金奉題仇工部壁
間古松圖歌─蒼松在山自奇古灌木翳之人不驚忽然
圖向堂上壁滿坐歎息長風生交柯崛走森晝晦其下
將疑鬼神會霧雨寒霏虎豹毛雷霆怒折蛟鼉背乃知
巨筆老且神力斡造化雄千鈞皇天不夭棟梁具后土
潛囘霜雪春爾松已為人愛惜見爾為爾生顔色山中
豈無材木倚絶壁未逢匠石嗟何益　王冕題夏廸䨇
松圖─我昔曾上五老峯白雲盡處看青松中有兩樹如
飛龍正與夏廸畫者同夏廸畫松得松趣箇箇乃是廊
廟具貞固不特凌雪霜偃蹇猶能吐烟霧蒼髯獵獵如
有聲鐵甲半掩苔花青六月七日炎火生對此似覺形
神清丈人兀坐誠有道豈比商山采芝皓有琴有琴不
須彈而今世上知音少　─孤松歎─孤松倚雲青亭亭故
老謂是蒼龍精古苔無花䕶鐵甲五月忽聽秋風聲幽
人恐爾斧斤辱獨傍孤根結茅屋月明喜看清影揺雪
凍却愁梢尾秃昨夜飛霜下南海山林草木無光彩起
來摩挲屋上松顔色如常心不改幽人盤桓重慨慷此
物乃是眞棟梁嗚呼既是真棟梁天子何不用是扶明
堂　─楊維楨題履元陳君萬松圖─紫芝道人天思精南
來新畫青松障東家畫水西家山積棄陳縑忽如忘突
然槎牙生肺肝元氣淋漓廹神王亟呼圓瓦倒墨汁盡
寫髯官立成仗羣爭十丈百丈身氣敵千人萬人將交
柯玉鎖混鱗甲屈鐵金繩殊骨相石鬭雷霆白日傾雨
走蛡龍青天上前身要是僧擇仁五百蜿蜒見情狀天
台老林亦畫松三株五株成冗長我家東越大松岡五
鬛蒼蒼鬱相望門前兩箇赤婆娑上有𤣥禽語相向雕
龍梓客朝取材伏虎將軍夜偷餉安得射洪好絹百尺
强令泫隂森移疊嶂鼓以軒轅之瑟五十絃共寫江聲
入悲壯　─明髙啓偃松行─龍門西岡魏公祠祠前有松
多古枝長身蜿蜒横數畝巨石作枕相撐搘春泥半封
朽死骨凍蘚全聚雛生皮無心昂聳上霄漢偃仰獨向
荒山陲蟄雷振嶽撼不動千載一夢醒何遲政如卧龍
未起日深意有待風雲期太湖月出照夜魄天峯雪積
埋寒姿濤聲時吼若鼾息野老驚起山僧疑左仰右屈
各異態天自出巧非人為畫師安能把筆寫樵子豈敢
操斤窺杜陵枯柟已憔悴蜀相老柏非瑰奇何如此樹
怪且壽呵衛定想煩靈祗不知己閲幾人代遊客過盡
今存誰明堂屢興不見取得全正愛同支離我嘗來觀
忍遽返醉卧其上高吟詩葛陂笻竹亦騰化神物終去
可久羈何當一叱使飛起載我萬里遊天池他年還訪
舊城郭正是白鶴歸來時　─陳憲章戲題張千户畫松
張侯畫松人不識松不畫横惟畫直上干青霄下盤石
倒卷蒼龍二千尺神物安可留屋壁變化虚空了無迹
不然恐遭雷斧劈左手執弓右持㦸所勝無過萬人敵
侯莫畫松費筆力─原─馮琦─齋前松樹不盈咫亭亭車
蓋層雲似虬枝婉婉世所希嗟爾勁節乃如此豈無凌
霄姿一旦成繞指雷雨方排未敢爭龍蛇將蟄何當起
展轉空向人詰曲誰相理直木從來忌先伐曲榦猶存
愈於死問君曲直安可為大道委蛇誰則知請君看取
歲寒色猶自青青似舊時─陳繼儒─羣松合抱支硎側
十里濃隂半山黑村翁記松不記年依稀傳是支公植
支公曾向松之下調鶴調鷹復調馬皮皴甲蜕化髯龍
誰知復有屠龍者使君買松欲製亭煙姿雪榦仍青青
一朝頓脫傖父厄要知樹老多精靈夜靜空林覺人語
大松小松共爾汝願以長生報使君結得茯苓如斗許
　老松作牆茆作瓦道人來自天台者不煑黄精不劚
苓張口如箕坐松下一片松濤勝古冰細咀飽嚼風稜
稜吾將礪齒齒已折只恐松枯化為石
五言律詩─增唐李嶠松─鬱鬱高巖表森森幽澗陲鶴棲
君子樹風拂大夫枝百尺條隂合千年蓋影披歲寒終
不改勁節幸君知　─杜甫嚴鄭公堦下新松─弱質豈自
負移根方爾瞻細聲聞玊帳疎翠近珠簾未見紫煙集
虚䝉清露霑何當一百丈欹蓋擁高簷　─錢起詠門上
畫松上元王杜三相公─昔聞生澗底今見起豪端衆草
此時沒何人知歲寒豈能裨棟宇且欲出門闌只在丹
青筆凌雲也不難　─李德裕金松─台嶺生竒樹佳名世
未知纖纖疑大菊落落是松枝照日含金晰籠煙淡翠
滋勿言人去晚猶有歲寒期　─陸肱松─雪霜知勁質今
古占嘉名斷砌盤根遠疎陰偃蓋清鶴棲何代色僧老
四時聲鬱鬱心彌久煙高萬井生　─李商隱高松─高松
出衆木伴我向天涯客散初晴後僧來不語時有風傳
雅韻無雪試幽姿上藥終相待他年訪伏龜　─喻鳬廣
德官舍二松─楊公休簿領二木日堅牢直甚彰吾節清
宜庇爾曹幽隂月裏細冷樹雪中高誰見干霄後枝飄
白鶴毛　─項斯和李用夫栽小松─移來未换葉已勝在
空山靜對心標直遥吟境助閑影侵殘雪際聲透小牕
間即聳凌空榦翛翛豈易攀　─于武陵友人亭松─俛仰
不能去如逢舊友同曾因春雪散見在華山中何處有
明月訪君聽遠風相將歸未得各占石巖東　─張喬和
薛監察題興善寺古松─種種近王城前朝古寺名瘦根
盤地遠香吹入雲清鶴動池臺影僧禪雨雪聲看來人
旋老因此歎浮生─題小松─松子落何年纖枝長水邊
劚開深澗雪移出遠林煙帶月棲幽鳥兼花灌冷泉㣲
風動清韻閑聽罷琴眠　─許棠和薛侍御題興善寺松
何年劚到城滿國響高名半寺隂常匝鄰坊景亦清伐
多無巧勢風定有餘聲自得天然狀非同澗底生　─崔
塗題興善寺隋松與人期不至青青伊澗松移植在蓮
宮蘚色前朝雨秋聲半夜風長閒應未得暫賞亦難同
不及禪棲者相看老此中　─王貞白述松遠谷呈材榦
何由入棟梁歲寒虚勝竹功績不如桑秋老落乾子春
深裛嫩黄雖䝉匠者顧樵採日難防─曹松僧院松─此
木韻彌全秋宵學瑟絃空知百餘尺未定幾多年古甲
磨雲拆孤根捉地堅何當抛一榦作蓋道塲前　─謝仲
宣賦松送德林少尹員外─送人多折柳唯我獨吟松若
保歲寒在何妨霜雪重森梢逢靜境廓落見孤峯還似
君高節亭亭尠繼蹤　─杜荀鶴題唐興寺小松─雖小天
然别難將衆木同侵僧半牕月向客滿襟風枝拂行苔
鶴聲分呌砌蟲如今未堪看須是雪霜中　─張蠙鄭轂
補闕山松─心將積雪欺根與白雲離遠寄僧猶憶高看
鶴未知影交新長葉皴匝舊生枝多少同時種深山不
得移　─僧無可松─枝怪榦鱗皴煙梢出澗新屈盤高極
目蒼翠遠驚人待鶴移隂過聽風落子頻青青寒木外
自與九霄鄰　宋司馬光古松摧頹巖壑間磊落得天
頑香葉低漸水餘根倒挂山白猿窺子落黄鶴認巢還
不久應為石莓苔舊已斑　─郭祥正松風─夜寂松風度
魂清客枕寒琴聲傳不盡詩句寫應難驟雨傾瑤砌眞
珠落玉盤隱居如可訪吾欲跨翔鸞　─林景熙古松─獨
占寛閒地不知揺落天山林猶古色風雪自窮年龜伏
靈根壽禽巢絶頂仙棟梁非所屑幾見海成田　─金周
昂望山中松─地險蟠根古人稀小徑消雨皴開白雪風
　響入青霄未畏斧斤逼惟愁霹靂燒解鞍那避遠冷色
　故相招─原─明申時行松岡─宛轉循高阜青葱結茂林
　團雲低蓋影挾雨送濤音節抱風霜苦根盤歲月深亦
　知𢎞景意山閣助清吟
　
　
　
　
　
　
　
　
　
　
　
御定佩文齋廣羣芳譜卷六十九
　欽定四庫全書
御定佩文齋廣羣芳譜卷七十
　　木譜
　　　松三
　集藻─七言律詩─増─唐劉禹錫廟庭偃松詩有序─侍中後
　閣前有小松不特立而偃丞相晉公為賦詩美其猶龍
　蛇然植於髙檐喬木間上嵌旁軋盤蹙傾亞似不得天
　和者公以遂物性為意乃加憐焉命畚土以壯其趾使
　無欹索綯以牽其幹使不仆盥漱之餘以潤之顧盻之
　輝以照之發於人心感召和氣無復夭閼坐能敷舒曏
　之跧蹙化為竒古故雖袤丈而有偃號焉予甞詣閣白
　事公為道所以且示以詩竊感嘉木之逢時斐然成詠
　勢軋枝偏根已危髙情一見與扶持忽從顦顇有生意
　卻為離披無俗姿影入巖廊行樂處韻含天籟宿齋時
　謝公莫道東山去待取成隂滿鳯池　─李商隠題小松
　憐君孤秀植庭中細葉輕隂滿座風桃李盛時雖寂寞
雪霜多後始青蔥一年幾變枯榮事百尺方資柱石功
為謝西園車馬客定悲揺落盡成空　─趙嘏題横水驛
雙峰院松─故園溪上雪中别野館門前雲外逢白髮漸
多何事苦清隂長在好相容迎風幾拂朝天騎帶月猶
含度嶺鐘更憶葛洪丹井畔數株臨水欲成龍　─曹唐
題子姪書院雙松─自種雙松費幾錢頓令院落似秋天
能藏此地新晴雨卻惹空山舊燒烟枝壓細風過枕上
影籠殘月到忩前莫教取次成閒夢使汝悠悠十八年
　─李山甫松─地種蒼龍勢抱雲天教青共衆材分孤標
百尺雪中見長嘯一聲風裏聞桃李傍他真是佞藤蘿
攀爾亦非羣平生相愛應相識誰道修篁勝此君　─崔
塗題浄衆寺古松─百尺森踈倚梵臺昔人誰見此初栽
故園未有偏堪戀浮世如閒即合来天暝豈分蒼翠色
嵗寒應識棟梁材清隂可惜不駐得歸去暮城空首回
　─鄭谷松─下視垂楊拂路塵雙峯石上覆苔文濃霜滿
徑無紅葉晩日髙枝有白雲春砌花飄僧旋掃寒溪子
落鶴先聞那湛寂寞悲風起千樹深藏李白墳　─吴融
和陸拾遺題諫院松─落落孤松何處尋月華西畔結根
深曉含仙掌三清露晩上宫墻百雉隂野鶴不歸應有
怨白雲髙去本無心碧巖秋澗休相望捧日原湏在禁
林　─韓溉松─倚空髙檻冷無塵往事閒徴夢欲分翠色
本宜霜後見寒聲偏向月中聞啼猿想帶蒼山雨歸鶴
應和紫府雲莫向東園競桃李春光還是不容君　─李
中題吉水縣㕔前新栽小松─劚開幽㵎蘚苔斑移得孤
根植砌前影小未遮官舍月翠濃猶帶舊山烟羣花解
笑香寜久衆木雖髙節不堅輸我婆娑欄檻内晩風蕭
颯學幽泉　─徐夤松─澗底青松不染塵未逢良匠競誰
分龍盤勁節巖前見鶴唳翠梢天上聞大厦可營誰擇
木女蘿相附欲凌雲皇王自有増封日修竹徒勞號此
君　─畫松─㵎底隂森驗筆精筆閑開展覺神清曽當月
照還無影若許風吹合有聲枝偃只應𤣥鶴識根深宜
與茯苓生天台道士頻来見說似株株倚赤城　─炙轂
子松─寒松聳㧞倚蒼岑緑葉扶疎自結隂丁固夢時還
有意秦皇封日豈無心常将正節栖孤鶴不遣髙枝宿
衆禽好是特凋羣木後護霜凌雪翠逾深　─宋韓琦和
潤倅王太博林畔松─欝鬱山頭翠色攅就中髙格出林
端霜凌勁節難摧抑石纒危根任屈盤古鬛自隨仙日
老孤風不入俗人㸔時来匠者湏回頋且禀幽姿待歳
寒　─蔡襄古寺偃松─古寺無人野蘚滋空庭永日雪風
吹横柯圎若張青盖老幹孤如植紫芝萬乘未經蟠木
器千年終與大椿期湏知才短為天幸江上婆娑得所
宜　─安静堂庭松─偏愛堂東砌下松三年瀟灑伴衰翁
寒聲澹蕩潮初上疎影孤圎月正中清徹紗帷延晝夢
緑涵金盞帶春風自縁多病饒歸思便覺山林野意通
　─王安石古松─森森直幹百餘尋髙入青冥不附林萬
壑風生成夜響千山月照挂秋隂豈因糞壤栽培力自
得乾坤造化心廊廟乏材應見取世無良匠勿相侵
次韻董伯懿松聲─天機自動豈闗情能作人間物外聲
暝聒一堂無客夢曉悲千嶂有猿驚廟中奏瑟沈三歎
堂下吹簫失九成俚耳紛紛多鄭衛直湏聞此始心清
　─蘇軾登州孫氏松堂─萬松誰種已摐摐半嶺蒼雲映
此邦露重珠瓔䝉翠盖風来石齒碎寒江浮空兩竹横
南閣倒影扶桑射北窓坐待夕烽傳海嶠重城歸去蹋
逢逢　─萬松亭并引─麻城縣令張􁎏植萬松於道周以
芘行者且以名其亭去未十年而松之存者十不及三
四傷来者之不嗣其意也故作是詩十年栽種百年規
好徳無人助我儀縣令若同倉庾氏亭松應長子孫枝
天公不救斧斤厄野火解憐冰雪姿為問幾株能合抱
殷勤記取角弓詩　─劉子翬詠松─風韻颼飀逺更清蒼
髯痩甲聳亭亭連根欲鬭巖巒力一盖常涵雨露情曽
映月明留鶴宿近經雷霹帶龍腥衰殘愧我無仙骨願
採流膏慰暮齡　─元謝宗可龍形松─夭矯挐雲海上来
蜿蜒蛻骨老莓苔紫髯夜濕千山雨鐡甲春生萬壑雷
影動欲翻平陸起聲號如捲怒潮回蜷枝冷挂巖前月
猶似擎珠照九垓　─張雨次韻虞公和斷江和尚種松
松下微吟惬病悰支離潦倒似支公頂因巢鶴翻成結
心為依禪畢竟空陸子壇前春古淡葛洪井上雨青蔥
茯苓乞與楊貟外誰復緘詩過浙東　─原─明屠隆詠羅
漢松─何年蒼叟住禪林百尺婆娑萬壑隂四果總来成
佛印一官應不受秦侵靈根歳月跏趺久老幹風霜面
壁深謖謖回飇響空谷猶聞清夜海潮音
五言排律─増─唐貟南溟禁中春松─鬱鬱貞松樹隂隂在
紫宸蔥蘢偏近日青翠更宜春雅韻風来起輕烟霽後
新葉深栖語鶴枝亞拂朝臣全節長依地凌雲欲致身
山苖䕃不得生植荷陶鈞　─陸贄禁中春松─隂隂清禁
裏蒼翠滿春松雨露恩偏近陽和色更濃髙枝分曉日
靈韻雜宵鐘嵐助爐烟逺形疑盖影重願符千載夀不
羡五株封倘得廻天眷全勝老碧峰　─周存禁中春松
幾歳含貞節青青紫禁中日華留偃盖雉尾轉東風不
為繁霜改那将衆木同千條攅翠色百尺淡晴空影宻
金莖近花明鳯沼通安知幽澗側獨與散樗叢　─常沂
禁中春松─映殿松偏好森森列禁中攢柯沾聖澤疎盖
引皇風晩色連秦苑春香滿漢宫操将貞石固材與直
臣同翠影宜青𤨏蒼枝秀碧空還知沐天眷千載更蔥
蘢　─李胄文宣王廟古松─列植成均裏分行古廟前隂
森非一日蒼翠自何年寒影煙霜暗晨光枝葉妍近簷
隂更静臨砌色相鮮每愧聞鐘磬多慚接豆籩更宜教
胄子於此學貞堅　─元稹與楊十二巨源盧十九經濟
同遊大安亭各賦二物合為五韻探得石松─片石與孤
松曽經物外逢月臨栖鶴影雲抱老人峯蜀客君當問
秦官我舊封積膏當琥珀新刼長芙蓉待補蒼蒼去樛
柯早變龍　─白居易題遺愛寺前溪松─偃亞長松樹侵
臨小石溪静将流水對髙共逺峰齊翠盖烟籠宻花幢
雪壓低與僧清影坐借鶴穏枝棲筆寫形難似琴偷韻
易迷暑天風槭槭晴夜露凄凄獨憩依為舍閑行繞作
蹊棟梁君莫採留著伴幽栖　─鄭澣中書相公任兵部
侍郎日後閣植四松逾數年澣沗此官因獻拙作─丞相
當時植幽襟對此開人知舟楫器天假棟梁材錯落龍
鱗出襹褷鶴翅廻重隂羅武庫細響静山臺得地公堂
裏移根㵎水隈吴臣夢寐逺秦岳歳年催轉覺飛纓謬
何因繼組来幾尋珠履跡願比角弓培柏恱猶依社星
髙久照台後凋應共操無復問良媒　─劉禹錫和兵部
鄭侍郎省中四松詩十韻─右相歴中臺移松武庫栽紫
茸抽組綬青實長玫瑰便有干霄勢㸔成構厦材數分
天柱半影逐日輪廻舊賞台階去新知谷口来息隂長
仰望翫境幾徘徊翠粒晴懸露蒼鱗雨起苔凝音助瑶
瑟飄蘂汎金罍月桂花遥燭星榆葉對開終須似雞樹
榮茂近昭回　─姚合和兵部鄭侍郎省中四松詩十韻
四松相對植蒼翠映中臺擢幹凌空去移根劚石開隂
陽氣潜照造化手親栽日月滋佳色煙霄長異材清音
勝在㵎寒影遍生苔静繞霜霑履閒㸔酒滿杯同榮朱
户際永日白雲隈宻葉聞風度髙枝見鶴来賞心雖可
盡麗什妙難栽此地無因到循墻幾百回　─李正封貢
院樓北新栽小松─青蒼初得地華省植来新尚帶山中
色猶含洞裏春近樓依北户隠砌浄遊塵鶴夀應成盖
龍形未有鱗為梁資大厦封爵恥嬴秦幸此觀光日清
風屢得親　─白行簡貢院樓北新栽小松─華省清霜曙
樓隂植小松移根依厚地委質别危峰北户知猶逺東
堂幸見容心堅終待鶴枝嫩未成龍夜影㸔仍薄朝嵐
色漸濃山苖不可䕃孤直俟秦封　─錢衆仲貢院樓北
新栽小松─愛此凌霜操移来獨占春貞心初得地勁節
始依人晩日煙猶薄當軒色轉新枝低無宿羽葉浄不
留塵每與芝蘭近常慙雨露均幸因逢顧盻生植及兹
辰　─吴武陵貢院樓北新栽小松─拂檻愛貞容移根自
逺峯已曾經草没終不任苔封葉少初凌雪鱗生欲化
龍乗春濯雨露得地近垣墉逐吹香微動含煙色漸濃
時廻日月照為謝小山松　─劉得仁賦得聽松聲─庭際
微風動髙松韻自生聽時無物亂盡日覺神清强與幽
　　泉並翻嫌細雨并拂空増鶴唳過牖合琴聲况復當秋
　　暮偏宜在月明不知深澗底蕭瑟有誰驚
　　五言絶句─
御製戒壇卧松─蒼松卧如龍蜿蜒鱗鬛古膚寸起山雲用汝
　作霖雨　─詠盆中松─歳寒堅後彫秀萼山林性移根黼座
　傍可託青松柄
　　増─唐皇甫冉臺頭寺願上人院古松下有小松栽毫末
　　新生與纖草不辨重其有陵雲干霄之志與趙八員外
　　裴十補闕同賦之─細草亦全髙秋豪乍堪比及至干霄
　　日何人復居此　─元稹題翰林東閣前小松─簷礙修鱗
　　亞霜侵簇翠黄唯餘入琴韻終待舜絃張　─王建小松
　　小松初數尺未有直生枝閑即旁邉立㸔多長却遲
　　叚成式竒松二十字─杉桂何相踈榆栁方迥屑無人擅
　　談柄一枝不敢折　偃盖入樓妨盤根侵井窄高僧獨
　　惆悵為與澄嵐隔　─鄭谷乳毛松─松格一何髙何人號
　　乳毛霜天寓直夜愧爾伴閑曺　─唐彦謙松─托根盤泰
　　華倚幹蝕莓苔誰云山澤間而無梁棟材　─宋徐鉉松
　　細韻風中逺寒青雪後濃繁隂堪避雨效用待東封
　　蘇軾松─強致南山樹来經渭水灘生成未有意鴉鵲莫
　　相干　─元李俊民松─欝鬱愁無地青青獨有心疑從大
　　夫後傾盖到如今　─明李東陽題畫松─種樹自何年幽
　　人不知老不愛松色竒只聽松聲好　─陳憲章畫松為
　　張别駕─松乃木之雄公亦人中龍何湏㸔畫本千丈在
　　胸中─朱鷺黄山松─松無五仭髙矮者二三尺敷枝或
　　横畝平翠可布席
　　七言絶句─
御製閱烏稽并序─古松林數十里䕃翳無際非午亭夜分不
　見日月松林黯黯百十里罕境偏為麋鹿遊雨雪飄蕭難
　到地嗁烏野草自春秋
　　原─唐杜甫憑韋少府覓松樹子─落落出羣非櫸栁青青
　　不朽豈楊梅欲存老蓋千年意為覔霜根數寸栽　─増
　　白居易松樹─白金換得青松樹君既先栽我不栽幸有
西風易憑仗夜深偷送好聲来　─劉商與湛上人畫松
水墨乍成巖下樹摧殘半隠洞中雲猷公曽住天台寺
隂雨猿聲何處聞　─章孝標小松─爪葉鱗條龍不盤梳
風幕翠一庭寒莫言只似人長短湏作浮雲向上㸔
僧院小松─抛杉背柏冷僧簾鎖月梳風出殿簷還似天
台新雨後小峰雲外碧尖尖　─施肩吾翫手植松─却思
毫末栽松處青翠纔将衆草分今日散材遮不得㸔㸔
氣色欲凌雲　─李羣玉書院二小松─一雙幽色出凡塵
數粒秋煙二尺鱗從此静忩聞細韻琴聲長伴讀書人
　─崔塗澗松─寸寸凌霜長勁條路人猶笑未干霄南園
桃李雖堪羡争奈春殘又寂寥　─鄭谷傳經院壁畫松
危根痩盡聳孤峰珍重江僧好筆蹤得向遊人多處畫
却勝澗底作真松　─陸希聲松嶺─嶺上春松手自栽已
能蒼翠映莓苔歳寒本是君家事好送清風月下来
曹松題僧院松─空山澗畔枯松樹老對禪堂鱗甲身傳
是昔朝僧種著下頭應有茯苓神　─杜荀鶴小松─自小
刺頭深草裏而今漸覺出蓬蒿時人不識凌雲木直到
凌雲始道髙　─成彦雄松─大夫名價古今聞盤屈孤貞
更出羣将謂嶺頭閑得了夕陽猶挂數枝雲　─張蠙華
山孤松─石罅引根非土力冒寒猶助岳蓮光緑槐生在
膏腴地何得無心拒雪霜　─羅隠小松─已有清隂逼座
隅愛聲仙客肻過無陵遷谷變湏髙莭莫向人間作大
夫　─徐夤詠大夫松─五樹旌封許歳寒挽柯攀葉也無
端争如澗底凌霜節不受秦皇號此官　─僧景雲畫松
畫松一似真松樹且待尋思記得無曽在天台山上見
石橋南畔第三株　─僧皎然題松─為愛松聲聽不足每
逢松樹便忘還翛然此外更何事笑向閒雲似我閒
原─宋王安石道旁大松人取以為明─龍甲虯髯不可攀
亭亭千丈䕃南山應嗟無地逃斤斧豈願爭明爝火間
　─増─王安石北山道人栽松─陽坡風暖雪初融度谷遥
㸔積翠重磊砢拂天吾所愛他生来此聽樓鐘─鄭獬
種松─髙標不畏雪霜侵狂劚孤根出舊林但恐長安無
地種人家桃李自成隂　─蘇軾予少年頗知種松手植
數萬株皆中梁柱矣都梁山中見杜輿秀才求學其法
戲贈二首─露宿泥行草棘中十年春雨養􁐠龍如今尺
五城南杜欲問東坡學種松　君方掃雪收松子我已
開榛得茯苓為問何如挿楊栁明年飛絮作浮萍　─黄
庭堅題仁上座畫松─偃蹇松枝隔煙雨知儂定是歳寒
材百年根節要老硬将恐崩崕倒石来　─戲荅陳季常
寄黄州山中連理松枝二首─故人折松寄千里想聽萬
壑風泉音誰言五鬛蒼烟面猶作人間兒女心　老松
連枝亦偶然紅紫事退獨參天金沙灘頭鏁子骨不妨
隨俗暫嬋姢─謝薖移松二首─古貌蒼髯十八公巍巍
獨出衆村中朝来挽致茅堂下為我商量送好風　河
出崐崙派九州矻然砥柱立中流蒼松若比丘山重豈
但回頭費萬牛─陸游雙松─東岡夭矯兩蒼龍千尺蟠
空黛色濃六十餘年松若此誰知我更老于松　─楊萬
里松七首─翠旌緑纛夹車輪龍作長身鐡作鱗莫笑道
傍數松樹古来老卻幾官人　修塗殘暑僕夫勞午憩
茅簷尺許髙忽有凉風颯然起小松呼舞大松號　松
本無聲風亦無適然相值兩相呼非金非石非絲竹萬
頃雲濤殷五湖　莫信秦人五大夫一生清苦不敷腴
也将青玉琱釵子一一釵頭綴兩株　老人手種一川
松為棟為梁似未中只合茅齋聽驅使為公六月喚清
風　夾道松杉半老蒼前賢餘澤未應忘君㸔直幹連
雲起豈但當年蔽芾棠　一生著數落人先自愛栽松
自可憐待得茯苓堪採掘此翁久已作飛仙　─謝枋得
松─喬松磊磊多竒節冬無霜雪夏無熱根頭更有千嵗
苓知誰可語長生訣　─元傅若金題畫松─遥憶商顔松
色青女蘿枝上醉眠醒自從四皓安劉後嵗莫何人采
茯苓　─僧行端栽松─鈍钁横肩雪未消不辭艱歩上岧
嶤等閒種得靈根活㑹㸔春風長緑條　─明李東陽畫
松三首為卜刑部從大題─𤣥雲匝地黯無輝老幹盤空
勢不歸疑是葉家堂上見夜深風雨墨龍飛　十年不
到山中路又見青松畫裏生擬着茅堂最深處石忩凉
雨聽秋聲　郎官對坐一松孤共識西臺兩大夫十八
年中今已半夜来曽夢作公無　─原─陳繼儒─曽笑西湖
九里松樛枝數尺不成龍只因枯頂時多月照見南髙
峰外峰
詩散句─増─晉嵇康─遥望山上松隆冬欝青蔥自遇一何
髙獨立迥無雙　─袁宏─森森千丈松磊砢非一節雖無
榱桷麗較為棟梁傑　─唐王績─松生北巖下由来人徑
絶布葉捎雲烟插根擁巖穴　─唐扶─日射蒼鱗動塵迎
翠箒㢠廻嫩茸含細粉初葉泛新杯　─宋石延年─菌生枝
上雨龍起穴中雷怪影漫溪側寒根纒石回　─晉阮籍
澤中生喬松萬世未可期　─陶潜─懐此貞秀姿卓為霜
下傑─原─宋鮑照─願君松柏心採照無窮極　─梁吴均
白雲光彩麗青松意氣多─増─唐孟浩然─寥落幽居心
颼飀青松樹─原─李白─開花必早落桃李不如松　巫
山小揺落碧色見松林　松柏本孤植難為桃李顔
勗君青松心努力保霜雪─増─李白─長松入雲漢逺望
不盈尺　五峰轉月色百里行松聲　錯落千丈松虯
龍盤古根　─杜甫─土室延白光松門耿疎影　─栁宗元
日出霧露餘青松如膏沐　─元稹─君㸔孤松樹左右蘿
蔦纒　臺下三四松低昂勢前却　─白居易─愛君抱晩
節憐君含直文　臨風有清韻向日無曲隂　衆目悅
芳艷松獨守其貞─邵謁─孤松自有色豈奪衆草榮
宋司馬光─藏春在何許欝欝萬松林─蘇軾─林中百尺
松歳久蒼鱗蹙　養此霜雪根遲彼鸞鳯吟　─黄庭堅
青松出㵎壑十里聞風聲　─孫文懿─疎影碎夜月寒聲
攪秋風　─金蔡松年─髙陵五六松潭水涵清隂　─元楊
載─長松䕃泉水四時清如秋　─原─唐李白─南窓蕭瑟松
風起憑誰一聽清心耳　増─韓愈─山紅澗碧紛爛熳時
見松櫪皆十圍　─白居易─有松百尺大十圍生在澗底
寒且卑　煙葉葱蘢蒼麂尾霜皮剥落紫龍鱗　惟憶
夜深新雪後新昌臺上七株松　─廖匡國─曽於西晉封
中散又向東吴作大夫　─原─宋石延年─影揺千尺龍蛇
動聲撼半天風雨寒　─王令─却笑五株喬嶽子肯將直
節事嬴秦　─文同─若遇風雷湏守護恐生頭角似飛騰
　─蘇軾─百年父老知誰在惟有雙松識使君　─張舜民
要有堂堂冠劒叟蒼然千萬甲夫中─張商英─如障如
屏如繡畫似幢似盖似旌旗　─増─范成大─松節焦膏當
燭籠凝烟如墨染房櫳　─金蔡松年─老松閱世幾千尺
玉骨冷風戰天碧　─晉左思─欝鬱澗底松　─劉琨─繫馬
長松下　─許詢─青松凝素髓　─湛方生─林松冬夏青
梁江淹─青松挺秀萼─唐太宗─巖松千丈蓋　─王績─澗
松寒轉直　─王丘─松風鳴珮環　─王維─松樹有秦官
青松學大夫　日色冷青松　─孟浩然─谷轉松翠宻
李白─松寒不改容　翠色明雲松　松古漸無煙　長
松鳴夜風　─原─杜甫─溪回松風長　松門似畫圖　㸔
松露滴身─増─杜甫─碧色見松林　冬嶺秀孤松　青
松寒不落─原─韓愈─青鸞倚長松─増─白居易─松張翠
傘盖　龍蟠松矯矯　澗逺松如畫　─孟郊─青松多夀
色　萬松無一斜　松氣清耳目　─姚合─㸔月嫌松宻
　─李商隠─張琴和古松　紫閣舞雲松　─朱慶餘─山深
松翠冷　─司空圖─松凉夏健人　─韓偓─松長見日多
裴說─無風松自吟　─杜荀鶴─松頭穿破雲─李中─清風
生古松　─張蠙─松髙影上樓　松合徑先秋　─僧卿雲
松徑雨餘香　─宋錢惟演─松疎露下凉　─余靖─松溪千
盖雨　─司馬光─秀直寒松節─蘇軾─長松度翠蔓　─陸
游─露濃松鬛長─戴昺─松凉鶴夢清─吴儆─松風六月
寒　─元袁桷─松聳翠崚嶒　─唐王維─種松皆作老龍鱗
　─李白─枯松倒挂倚絶壁　─原杜甫─新松恨不髙千尺
　踈松隔水奏笙簧　─増─杜甫─松髙擬對阮生論　─韋
應物─碧澗蒼松五粒稀　─白居易─寒松縱老風標在
秋風拂松疎韻落　─李商隠─青松手植變龍文　─方干
小松出屋和巢長　─唐球─松織香梢古道寒　─杜荀鶴
澗底松揺千尺雨　─韓偓─長松夜落釵千股　─韋荘─松
装粉穂臨窓亞　─宋蘇軾─澗底松根斫雪腴　─范成大
松根當路龍筋痩　─金王寂─一軒松䕃碧油幢　─元袁
桷─松吼龍吟萬壑奔　─陳樵─千歳孤松生緑煙
詞─増─宋陳亮臨江仙─五百年前非一日可堪只到今年
雲龍欲化艶陽天從来耆舊傳不博地行仙　昨夜風
聲何處度典型猶在南山自憐不結傍時縁著鞭非我
事避路只渠賢　─水龍吟─錢王霸業成時多應是百年
遺樹羞将髙古為渠遮映魚鹽調度且向空山趂時多
事四垂盤踞算興衰坐閱權竒磊塊世間斤斧　又見
當天明聖便彈丸也難分土一番整頓舊家草木新来
雨露鐡石心膓蚪龍根幹亭亭天柱縱茯苓下結蔦蘿
髙際怎堪攀附
别録─増─吴志孫晧傳注─初丁固為尚書夢松樹生其腹
上謂人曰松字十八公也後十八歳吾其為公乎卒如
夢焉　─唐書儒學傳─郎餘令授霍王元軌府參軍事從
父知年亦為王友元軌每曰郎家二賢皆入府不意培
塿而松柏為林也　─原唐書回鶻傳─拔野古有川曰康
干河斷松投之三年輒化為石色蒼緻然節理猶在世
謂康干石─増─世說─顧悅與簡文同年而髪早白簡文
曰卿何以先白對曰蒲栁之姿望秋而落松柏之質經
霜彌茂　世目李元禮謖謖如勁松下風　嵇康身長
七尺八寸風姿特秀見者歎曰蕭蕭肅肅爽朗清舉或
云肅肅如松下風髙而徐引山公曰嵇叔夜之為人也
巖巖若孤松之獨立其醉也傀俄若玉山之将崩　庾
子嵩目和嶠森森如千丈松雖磊砢有莭目施之大厦
有棟梁之用　─顔氏家訓─齊世有辛毗者清幹之士官
至行臺尚書嗤鄙文學嘲劉逖云君輩辭藻譬若朝菌
湏臾之翫非宏才也豈比吾徒千丈松樹常有風霜不
可凋悴矣劉應之曰既有寒木又發春華何如也辛笑
曰可矣─夢書─松為人君夢見松者見人君也　─杜陽
雜編─武宗㑹昌元年夫餘國貢松風石石方一丈瑩徹
如玉其中有樹形若古松偃盖颯颯然而凉飇生于其
間至盛夏上令置于殿内稍秋風颼颼即令撤去　─岳
陽風土記─白鶴老松古木精也李觀守賀州有道人陳
某自云一百三十六歳因言及吕洞賔曰近在南嶽見
之吕云過岳陽日憩城南古松隂有人自杪而下来相
揖曰某非山精木魅故能識先生幸先生哀憐吕因與
丹一粒贈之以詩吕舉以示陳陳記其末云惟有城南
老樹精分明知道神仙過明日陳行㽞之不可後年餘
李守岳陽因訪前事果城南有老松以問近寺僧曰先
生舊題寺壁久已摧毁但能記其詩曰獨自行来獨自
坐無限世人不識我惟有城南老樹精分明知道神仙
過後為亭松前曰過仙亭舊松枯槁今復鬱茂得非丹
餌之力耶─原東坡集─元祐元年正月十二日蘇子瞻
李伯時為栁仲逺作松石圖仲逺取杜子羙詩松根胡
僧憩寂寞龎眉皓首無住著偏袒右肩露雙脚葉裏松
子僧前落之句復求伯時畫此數句為憩寂圗子由題
云東坡自作蒼蒼石留取長松待伯時只有兩人嫌未
足兼收前世杜陵詩因次其韻云東坡雖是湖州派竹
石風流各一時前世畫師今姓李不妨題作輞川詩文
與可甞云老夫墨竹一派近在徐州吾竹雖不及石似
過之此一卷公案不可不令魯直下一句　─増─避暑錄
話─松磊落昂藏似孔北海─洞天清録─蜀中有石解開
自然有小松形或三五十株行列成徑描畫所不及
畫史─大夫蔣長源作著色山水松頂似荆浩松身似李
成葉取真松為之如靈䑕尾大有生意石不甚工作凌
霄花纒松亦佳作　錢藻字醇老收張璪松一株下有
流泉澗松上有八分詩一首斷句云近溪幽濕處全藉
墨烟濃─圖繪寳鑑─畢宏善畫山水作松石圖於左省
壁間一時文士有詩稱之其落筆縱横變易常法意在
筆前非䋲墨所能制故得生意為多　宋廸字復古師
李成畫山水運思髙妙筆墨清潤又喜畫松或髙或偃
或孤或雙以至於千萬株森森然殊可駭也　馬宋英
温州人放達能詩至錢塘游静慈寺寫古松於壁題云
磨出一錠兩錠墨掃出千年萬年樹月明烏鵲悮飛来
踏枝不著空歸去丁大全丞相賞其詩畫急命索之人
忌其能閟不令出卒不遇─原─梧潯雜佩─松化石余曽
於張雨若清江衙齋見之大小凡五松理而石質云得
之古廟中大是竒物雨若繪圖而系以詩好事者咸屬
和焉─増─素園石譜─婺州永寜縣松林一夕大風雨忽
化為石悉皆新截大者徑二三尺有松節脂脈土人運
而為坐且至有小如拳者亦宜置几案間─原─種藝─八
月終擇成熟松子柏子同收頓至来年春分時甜水浸
十日治畦中下水土糞漫散子於畦内如種菜法或單
排㸃種上覆土厚二指許畦上搭短棚蔽日旱則頻澆
常湏濕潤至秋後去棚髙四五寸十月中夹薥稭籬以
禦北風畦内亂撒麦糠覆樹令梢上厚二三寸止南方
宜微盖至榖雨前後手爬浄澆之次冬封盖如前二年
後於三月帶土移栽先撅坎用糞土相合納坎中水調
成稀泥栽於内擁土令坎滿下水塌實不用杵築脚蹋
次日㸔有縫處以細土掩之常澆令濕至十月以土覆
藏毋使露根春間去土次年不湏覆若果松湏種於盆
仍用水隔勿令蟻傷根　─移植─過冬至三候以後至春
社以前松柏杉槐一切樹皆可移栽大樹湏廣留土如
一丈樹留土二尺逺移者二尺五寸用草䋲纒束根土
樹大者從下去枝三二層記南北運至栽處深鑿穴先
用水足然後下樹加乾土将樹架起揺之令土至根底
皆徧實土如舊根四圍築實然後澆水令足俟乾再加
土一二寸以防乾裂勿令風入傷根百株百活若欲偃
蹇婆娑将大根除去止留四邉鬚根─製用─清異錄─却
老霜九鍊松枝為之辟穀長生　松節松之骨也質堅
氣勁筋骨間諸病宜之釀酒已風痺　松葉一名松毛
除惡疾安五臟生毛去風痛脚痺及風濕瘡　松白皮
松根下皮也解勞益氣　松皮松樹老皮也一名赤龍
皮生肌止血斂瘡口治瘡　松液火燒松枝溢出者治
瘡疥及牛馬瘡
　　(附/録)松花
原─松樹二三月抽㽔生花長四五寸采其花蘂名松黄
彚考─原─原化書─崔希真十月一日遇老父於門獻松花
酒老父曰此酒無味乃於懐中取丸藥置酒中味極羙
後問天師師曰此真人葛洪第三子其藥乃千歳松膠
也　─増─老學庵筆記─青城山上官道人北人也巢居食
松麨年九十矣人有謁之者但粲然一笑耳　─居山雜
志─松至三月花以杖叩其枝則紛紛墜落張衣裓盛之
囊負而歸調以蜜作餅遺人曰松花餅市無鬻者
集藻─五言古詩─増─金張建擬古─客從岳頂来貽我松粉
黄為言服之久身輕欲飛翔我甞淡無味我嗅寂無香
還君三太息世方好膏梁
七言律詩─増─唐韋應物紫閣東林居士叔緘賜松英丸
碧澗蒼松五粒稀侵雲来去露霑衣夜唘羣仙合靈藥
朝思俗侣寄将歸道塲齋戒今初服人事葷羶已覺非
一望嵐峰拜還使腰間銅印與心違
七言絶句─増─唐姚合採松花─擬服松花無處學嵩陽道
士忽相教今朝試上髙枝採不覺傾翻仙鶴巢
詩散句─増─宋吴儆─風急忽驚烏鵲起空堦䔩䔩墮松花
　─唐蘇頲─三月松作花　─朱慶餘─風起松花散　─元馬
祖常─石洞松花落　─倪瓚─堦下松粉黄　─唐白居易─腹
空先進松花酒　─張耒─山下松花龍甲老　─方干─慣縁
險峭收松粉　─元尹廷髙─滿山黄霧落松花　─𡊮桷─松
花落徑無人掃
　　(附/録)松脂
原─松脂松之津液精華也一名松膏一名松香一名松
膠一名松肪一名瀝青以通明如薫陸香顆者為勝老
松皮内自然聚者為第一勝鑿取及鍊成者根下有傷
處不見日月者為隂脂尤佳氣味苦温無毒潤心肺强
筋骨安五臟利耳目除伏熱治瘡瘍消風氣久服輕身
不老　千年松脂入地化為琥珀又千年為瑿状如黑
玉蜜蠟金亦多年琥珀所化屑其末焚之有松香氣
彚考─増─漢武内傳─仙之上藥有松柏之膏服之可延年
　─原─列仙傳─仇生者不知何許人湯時為木正甞食松
脂在尸鄉北山上自作石室周武王幸其室祠之　─増
博物志─松脂淪入地中千嵗為茯苓茯苓千年化為琥
珀琥珀一名江珠今泰山有茯苓而無琥珀益州永昌
出琥珀而無茯苓　─原─抱朴子─松樹之三千嵗者其皮
中有聚脂状如龍形名曰飛節芝─増─燕閒録─戴石屏
詩麦麨朝充食松明夜當燈此是山西本色語深山老
松心有油者如蠟山西人多以代燭謂之松明頗不畏
風─原─上黨趙瞿病癩垂死其家棄之山中有仙人見
而憐之與以藥服百餘日瘡愈顔色豐悅肌膚玉澤後
遇仙人乞其方乃錬過松脂也瞿服久身輕力倍年百
餘嵗齒髪如故夜卧忽見屋間有光大如鏡久而一室
盡明如晝又見面上有采女戲於口鼻間後入抱犢山
中成地仙
别録─原─製用─辟榖松脂十斤桑薪灰汁一石煮五七沸
撈入冷水中旋復煮凡七遍乃白細研為散每服一二
錢粥飲調下日三服至十兩不饑一年以後夜視目明
久服延年益夀　松脂不拘多少長流水桑柴煮挼三
次再以枽灰汁煮七次扯㧞更以好酒煮二次仍以長
流水煮二次色白不苦為度每斤入九蒸地黄末十兩
烏梅末六兩煉蜜丸桐子大每服七十丸用鹽米湯下
補中强筋潤肌大能益人　取松柏粉帶露採嫩葉搗
末當日為之經日則無粉松蘂去赤皮取嫩白者蜜漬
之略焙令蜜熟勿太熟則香脆
　　(附/録)艾蒳香
増─廣志─松樹緑衣名艾蒳合衆香燒之其煙回聚清白
可愛　─春風堂隨筆─栝柏百年即有白衣如粉本草謂
之艾蒳香吾鄉錢鼒先生號艾蒳盖取諸此趙文敏號
松雪乃是一琴名若艾蒳香亦可稱曰松雪
　　(附/録)水松
増─南方草木狀─水松葉如檜而細長出南海土産衆香
　而此木不大香故彼人無佩服者嶺北人極愛之然其
　香殊勝在南方時植物無情者也不香于彼而香于此
　豈屈于不知己而伸于知己者歟物理之難窮如此
　　　(附/録)落葉松
　増─落葉松塞外興安嶺多有之五臺亦有其皮䝉古無
　茶時可以當茶木性最堅其刺有毒入肉即爛入水即
　沉所以木商不取其榦直挺㕘天枝葉蔚然恍若九簷
　羽盖以塞北髙寒經秋葉脫至春復生松上寄生白脂
　厚五六寸光潔似玉微軟而堅有用之為靴底者
　　　(附/録)杄松
　増─杄松一名白松生塞外汗帖木兒嶺五臺亦有其榦
　直上枝葉如盤下枝長以上漸短逺望無異浮圖其體
　最輕商人取之運至通州
　
　
御定佩文齋廣羣芳譜卷七十
　欽定四庫全書
御定佩文齋廣羣芳譜卷七十一
　　木譜
　　　柏
　原─柏一名椈(爾雅云/柏椈)樹聳直皮薄肌膩三月開細𤨏花
　結實成毬状如小鈴多瓣九月熟霜後瓣裂中有子大
　如麥芬香可愛六書精藴云柏隂木也木皆屬陽而柏
　向隂指西盖木之有貞徳者故字從白白西方正色也
　處處有之古以生泰山者為良今陕州宜州宻州皆佳
　而乾陵者尤異木之文理大者多為菩薩雲氣人物鳥
　獸狀態分明徑尺一株可值萬錢川柏亦細膩以為几
　案光滑恱目　─増─廣雅─汁柏柏也　─地理志─華山生文
　柏一名黄腸　─廣志─柏有續柏
　彚考─原─書禹貢─杶榦栝柏　─詩弼風─汎彼柏舟─魯頌
　新甫之柏　─増─禮記雜記─暢臼以椈杵以梧─疏─擣鬱鬯
　用柏臼桐杵者柏香桐潔於神為宜　─原─論語─殷人以
柏─増─漢書武帝紀─元鼎二年春起柏梁臺─註─三輔舊
事云以香柏為之　─郊祀志─李少君見上上有故銅器
問少君少君曰此器齊桓公十年陳於柏寢─註─以柏木
為寢室於臺之上　─東方朔傳─柏者鬼之廷也─註─言鬼
神尚幽闇故以松柏之樹為廷府─朱博傳─御史府中
列柏樹常有野烏數千棲宿其上晨去暮来號曰朝夕
烏─晉書郭璞傳─璞洞五行天文卜筮之術王導深重
之甞令作卦璞言公有震厄可命駕西出數十里得一
柏樹截斷如身長置常寝處災當可消矣導從其言數
日果震柏樹粉碎　─孝友傳─王裒廬於墓側旦夕常至
墓所拜跪攀柏悲號涕泣著樹樹為之枯　庾衮字叔
褒或有斬其墓柏莫知其誰乃召隣人集於墓而自責
焉因叩頭泣涕謝祖禰曰徳之不修不能庇先人之樹
衮之罪也父老咸亦為之垂泣自後人莫之犯　─宋書
符瑞志─王者耆老見敬則柏受甘露　─原─宋書武三王
列傳─魯郡孔子舊庭有柏樹二十四株經歴漢晉其大
連抱有二株先折倒士人崇敬莫之敢犯義㳟悉遣人
伐取父老莫不歎息─増─南齊書髙逸傳伯徐伯珍宅南
九里有髙山班固謂之九巖山後漢龍丘萇隠處也山
多龍鬚檉柏望之五采世呼為婦人巖伯珍移居之
周書齊王憲傳─髙祖親圍晉州齊主將兵十萬自来援
之永昌公椿屯雞棲原憲宻謂椿曰汝今為營不湏張
幕可伐柏為庵示有形勢令兵去之後賊猶致疑也及
椿被勅追還率兵夜返齊人果謂柏庵為帳幕也不疑
軍退翌日始悟　─隋書王劭傳─劭上表言符命曰陳留
老子祠有枯柏世傳云老子将度世云待枯柏生東南
枝廻指當有聖人出吾道復行至齊枯柏從下生枝東
南上指夜有三童子相與歌曰老子廟前古柏樹東南
狀如繖聖主從此去及至尊牧亳州親至祠樹之下自
是柏枝廻抱其枯枝漸指西北道教果行　─原─南史王
晏傳─晏為員外郎齋前柏樹忽變成梧桐論者謂梧桐
雖有棲鳯之羙而失後凋之節及晏敗果如之　─増─裴
邃傳─邃廟在光宅寺西堂宇𢎞敞松柏欝茂范雲廟在
三橋蓬蒿不翦梁武帝南郊道經二廟顧而歎曰范為
已死裴為更生大同初都下旱蝗四籬門外桐柏凋盡
唯邃墓犬牙不入當時異之　─孝義傳─霸城王整之姊
嫁為衛敬瑜妻年十六而敬瑜亡手為亡婿種樹數百
株墓前柏樹忽成連理一年許還復分散女乃為詩曰
墓前一株柏根連復並枝妾心能感木頺城何足竒
唐書狄仁傑傳─左威衛大将軍權善才右監門中郎將
范懐義坐誤斧昭陵柏罪當免髙宗詔誅之仁傑奏不
應死帝怒曰是使我為不孝子必殺之仁傑曰漢有盜
髙廟玉環文帝欲當之族張釋之廷諍曰假令取長陵
一抔土何以加其法於是罪止棄市陛下之法在象魏
固有差等犯不至死而致之死何哉今誤伐一柏殺二
臣後世謂陛下為何如主帝意解遂免死　─原─方技𫝊
桑道茂居有二柏甚茂曰人居而木蕃者去之木盛則
土衰土衰則人病乃以鐡數十鈞埋其下　─増─山海經
白於之山其上多柏　講山其上多柏─尚書逸萹─東
社惟柏─原─穆天子傳─甲申天子升於大北之隥而降
休於兩柏之下─増─三輔黄圖─漢文帝霸陵不起山陵
稠種柏─春秋運斗樞─玉衡星精散為柏　─東觀漢紀
李恂邅父母䘮六年躬自負土樹柏常在冡下　─原─謝
承後漢書─陳留虞延為郡督郵光武廵狩至外黄問延
園林柏樹株數延悉曉之由是見知　─東方朔外傳─孝
武皇帝時閒居鵲鳴新雨止朔執㦸在殿上呼問之荅
曰殿後柏樹有鵲立枯枝上東嚮鳴上遣視如朔言
晉宫閣名─華林園柏二株　─抱朴子─大谷倒生之柏
増─神仙傳─孔元方鑿水邉㟁作一窟室窟前有一柏樹
生道後棘草間委曲隠蔽弟子有急欲詣元方窟室者
皆莫能知　─列士傳─延陵季子解寳劒挂徐君墓柏樹
　─三齊略記─堯山在廣固城西七里尭廵狩所登遂以
為名山頂立祠祠邉有柏樹枯而復生不知幾代樹也
　─拾遺記─始皇起雲明臺窮四方之珍木東得葱巒錦
柏　─述征記─柏谷谷名也谷中無迴車地夾以髙原柏
林䕃藹窮日幽暗弗覩陽景─從征記─泰山廟中柏皆
二十餘圍夹兩堦赤眉嘗斫一樹見血而止今斧創猶
在　─泰山記─山南有泰山廟種柏樹千株大者十五六
圍長老傳云漢武所種　─述異記─盧氏縣有盧君古塜
塜旁柏二株枝條䕃茂二百餘歩樹文𨼆起皆如龜甲
根勁如銅石　─水經注─沁水北有華嶽廟廟側有攅柏
數百根對郭臨川負岡䕃渚青青彌望竒可翫也　陘
山子産墳東有廟舊有一枯柏樹其塵根故株之上多
生稚柏列秀青青望之竒可嘉矣　─樊宗師園林記─柏
曰蒼官　─酉陽雜爼─上座璘公院有穂柏一株衢柯偃
覆下坐十餘人　太常博士崔碩云汝西有練溪多異
柏及暮秋葉上歛俗呼合掌柏　─海録碎事─負霜柏一
作宜霜柏　─寰宇記─巴郡有柏柱大可十圍髙二十餘
丈乃公孫述時樓柱所斫之處忽生枝而不朽　真源
縣老子堂前有雙柏樹左階之柏久枯大業十三年忽
從根生一枝聳榦三丈三尺枝葉青翠唐武宗二年更
生一枝直上五尺横枝兩層枝葉相覆異於常樹　─東
齋紀事─武侯廟柏其色若牙然白而光澤尚復生枝葉
今纔十丈─原─東坡集─孤山有陳時柏二株其一為人
所薪山下老人自為兒已見其枯矣然堅悍如金石愈
于未枯者僧志詮作堂于其側名之柏堂　予来汝南
地平無山清潁之外無以娱予者而地近亳社特宜檜
柏自拱把而上輒有樛枝細紋治事堂前二柏與薦福
兩檜尤為殊絶孰使予安此寂寞而忘歸者非此君歟
　─増─春渚紀聞─元豐間朝廷問罪西夏五路舉兵秦鳯
路圖上師行營憇形便之次至闗嶺有秦時柏一株雖
質榦不枯而枝葉略無存者既標圖間裕陵披圖顧問
左右偶以御筆㸃其枝間而歎其閱嵗之久也後郡奏
秦朝柏忽復一枝再榮殿中有記當時奏圖歎賞之語
私相聳異以為天人筆澤所加便同雨露之施　─少林
集録─嵩山漢武帝登封時神人呼萬嵗之所峰之半乃
昔嵩陽觀故基有唐天寳年碑刻碑東古柏五株積翠
婆娑可愛中有一株尤大五人聮手抱之圍始合下一
石刻曰漢武帝封大将軍　─山川紀異─漢陽縣西柏泉
寺有古井世傳大禹植柏於大别山其根盤曲直至井
底今柏根尚存又大别山陽太平興國寺前亦有古柏
俗傳禹治水時所植者　─化源記─柏葉仙人田鸞家居
長安常聞道者有長生術遂入華山求問真侣心願懇
至至山下數十里見黄冠自山而出鸞遂禮謁祈問隱
訣黄冠指柏樹示之曰此即長生藥也何必深逺但問
志何如爾鸞遂捜尋仙方云側柏服之久而不已可以
長生乃取柏葉曝乾為末服之稍莭葷味心志専一至
六七十日未有他益但覺時時煩熱至二年餘病熱頭
目如裂舉身生瘡而鸞意終不捨至七八年熱疾益甚
其身如火人不可近皆聞柏葉氣諸瘡潰爛黄水遍身
如膠忽自云體今小可湏一沐浴遂命置一斛温水於
室數人舁卧斛中遂於斛中寝三日方悟呼人起之身
上諸瘡皆已掃去光彩明白鬚髮紺緑頓覺耳目鮮明
自云初寢夢黄冠數人持旌節導引謁上清遍禮古来
列仙皆謂曰柏葉仙人来此遂授以仙術謂曰且止於
人世修行後有位次當相召也自此絶榖𨼆於嵩陽年
百二十三嵗無疾而終異香滿室空中聞音樂聲乃造
青都赴仙約耳　─原─燕談─寇萊公知巴東縣手植雙柏
於庭民比之甘棠謂之莱公柏後大火柏與公祠俱焚
莆陽鄭贛為令悼柏之焚惜公手植不忍翦伐種凌霄
花於下使附榦而上以著公之遺徳且慰邦人之去思
云　─増─西溪叢語─青龍寺老柏院有布衣張在題一絶
於院壁云南隣北舍牡丹開年少尋芳去又回唯有君
家老柏樹春風来似不曽来元祐中州學教授畢仲愈
題跋刻石於平嵐亭上　─姚氏殘語─太祖以柏為界尺
謂之隔筆簡　─避暑録話─柏竒峻堅痩似李元膺　─遯
齋閒覽─余靖慶歴中知桂州州境窮僻處有林木延袤
數十里每至月盈之夕輙有笛聲發於林中甚清逺土
人云聞之已數十年終不知其何怪也公遣人尋之見
其聲出一大柏樹中乃伐取以為枕聲如期而發公甚
寳惜凡數年公之季弟欲窮其怪命工解視但見木之
文理正如人在月下吹笛之像雖善畫者莫能及重以
膠合之則不復有聲矣　─玉堂閑話─髙祖在襁褓之時
母置放其荘柏樹之隂而往餉田比及餉回日斜而樹
影不移　─墨客揮犀─壺山有柏木一株長數尺半化為
石半猶是堅木蔡君謨見而異焉因運至私第余在莆
陽日親見之　─老學庵筆記─真宗御集有苑中賞花詩
十首内一首龍柏花李文饒平泉山居草木記有藍田
之龍柏宋子京又有真珠龍柏詩劉子儀晁以道朱希
真亦皆有此作予長于江南未甞見也或云本出鄜坊
間　─方輿勝覽─桔柏渡在昭化縣今昭化驛有古柏土
人呼桔柏故名　─逰武夷山記─峰山有仙柏樹古而青
翠可賞─成都記─日就殿以文檉綺柏為材─原─五色
線─嵩山天封觀有古柏三株武后封五品大夫䕃百餘
歩俗云大小將軍─増─濟南行記─岱岳觀有漢柏柯葉
甚茂　─蜀都雜抄─蜀都大抵雨多風少故竹樹皆修聳
少陵古柏二千尺人譏其痩長詩固有放言要之蜀産
與他逈異謂柏之森森者惟蜀為然所謂喬木如山者
亦惟蜀為然　─逰香山寺記─至洪光寺入石門路甚修
平可歩古柏夹之外不見林上不見顛枝榦交䕃人行
道上蒼翠撲衣日影注射如荇藻凌亂可數百歩復折
而上如是者凡十有一每登一折必右俯木末左瞰絶
壁壁皆甃石為之嵗久若天造柏從石罅出多類鬼工
初登一二盤竒在柏稍上諸山如螺髻自柏外見則又
竒至七八盤山盡在下精藍名墅棊布繡錯金碧晃耀
目境屢換殆無暇問柏竒矣　─桐柏山志─柏香峰四望
隂巖垂磴萬仭上多柏木　─金陵諸園記─東園一曰太
傅園兩柏異榦合杪下可出入曰柏門　─天中記─廣漢
梁泉縣漢故道縣也龍女山多紫柏華陽志云梁泉有
紫柏坂　─嵩逰記─嵩陽宫外有漢武帝封三將軍柏柏
膚殻皆脫去獨存肉理色蒼白大者圍六人次四次三
人計千百年物矣其最大者南枝一節瘇甚盖木癭也
　祖庵左一柏云恵能謁祖時從鉢盂中帶至也余為
書六祖手植柏五字　─原─湧幢小品─髙祖取婺州過蘭
溪縣見古柏甚竒駐師其下後剏亭繞之而空其中夜
半輒有蒼龍繞伏其上王世懋詩云何年古柏尚青青
曽是髙皇玉輦停不信聖恩偏雨露枝枝都作老龍形
　─増─七曲山記─應夢臺右晉柏二株其形盤踞如虯龍
色含蒼翠自晉代傳於今幾三合抱　─泰山記─炳靈殿
漢柏三四株皆連理中一株最巨輪囷臃腫狀尤詭異
非千年不能有此　─四川志─詹香山綿竹縣人言某寺
有古柏一株縣令將伐之造署人莫敢逆者寺有老僧
題一絶於樹云定知此去棟梁材無復清隂覆緑苔只
恐深山明月夜懼他千里鶴歸来縣令見之惻然而止
　─原─崑山縣志─南宋時髙麗進隂陽柏二株初僅二尺
種之永懐寺殿庭左右久之髙與殿等每左花則右實
右花則左實
集藻─記─増─宋田況古柏記─成都諸葛孔明祠古柏年祀
寖逺喬柯鉅圍蟠固凌㧞有足異者杜甫甞作歌叚文
昌亦作文摹状瓌竒人多暗誦故老相傳及記事者云
自唐季凋瘁歴王孟二偽國蠧槁尤甚然以祠中樹無
敢翦伐者皇朝乾徳丁夘嵗仲夏枯柯復生日益敷茂
觀者歎聳以為榮枯之變應時治亂武侯光靈如有意
於茲者誠為異事因命工圗寫備述本末以貽好事者
題䟦─増─宋陸游䟦古柏圖─此圗吾家舊藏余居成都七
年屢至漢昭烈恵陵此柏在陵旁廟中忠武侯室之南
所謂先主武侯同閟宫者與此略無小異則畫工亦當
時名手也
贊─増─宋蘇軾東莞資福堂老柏再生賛─生石首肎奘松
肘回是心茍真金石為開堂去柏枯其留復生此柏無
我誰為枯榮方其枯時不枯者存一枯一榮皆方便門
人皆不聞瓦礫說法今聞此柏熾然常說
賦─原─齊蕭鋒修柏賦─既殊羣而抗立亦含貞而挺正豈
春日之自芳在霜下而為盛衝風不能摧其枝積雪不
能改其性雖坎壈於當年庶後凋之可詠　─増─唐魏徴
道觀内柏樹賦有序─元壇内有柏樹焉封植營護幾乎
二紀枝榦扶疎不過數尺籠於衆草之中覆乎藂棘之
下雖磊落節目不改本性然而翳薈蒙籠莫能自申達
也惜其不生髙峰臨絶壑籠日月帶雲霞而與夫臃腫
之徒雜糅兹地此豈所謂方以類聚物以羣分者哉有
感於懐喟然而賦其詞曰覽大鈞之播化察草木之殊
類雨露清而並榮霜雪茫而俱悴唯丸丸之庭柏禀自
然而醇粹渉青陽不増其華歴𤣥英不減其翠原斯木
之攸挺植新甫之髙岑干霄漢以上秀絶無地而下臨
籠日月以散彩俯雲霞而結隂邁千祀而逾茂秉四時
而一心靈根再徙兹庭爰植髙節未彰貞心誰識既雜
沓乎衆草又蕪沒乎叢棘匪王孫之見知志耿介其何
極若乃春風起於蘋末美景麗乎中園水含苔于曲浦
草鋪露於平原成蹊花亂幽谷鶯喧徒耿然而自撫謝
桃李而無言至于日窮於紀嵗云暮止飄蓬亂驚愁雲
叠起氷凝無際雪飛千里顧衆類之颯然欝亭亭而孤
峙貴不移於本性方有儷於君子聊染翰以寫懐庶無
虧於善始─李徳裕栁柏賦并序─夫受天地之正氣者
唯松柏而已故聖人稱其有心美其後凋豈無他木莫
可儔匹予常歎柏之為物貞若有餘而華滋不足徒植
於精舍列於幽庭不得處園池之中與松竹相映獨此
郡有栁柏風姿濯濯宛若荑楊而冒霜停雪四時不改
斯得謂之具美矣惜其生於遐逺人罕知之偶為此賦
以貽親友惟天地之生物均覆載而不私雖草木之殊
性皆榮落之有時感松柏兮自得經隆冬兮乃知常集
霰於窮節秉心終而不移觀夫竹嬋娟以挺秀松英茂
以含滋可䕃蔚於臺榭故封植於園池嗟緑柏之貞苦
爰自託乎幽崕或森森於寒壟或肅肅於神祠何炎徼
之僻陋忽珍木而在茲齊芊蔚於蘭苕儷真芳於桂枝
逺而象之聳榦參差凝翠旌之陸離廹而翫之布葉低
垂若孔盖之葳𬎼又似翠列巢以羣棲鸞奮翼而来儀
含輕烟於夕景泫零露於朝曦逮秋實之蕃衍綴青珠
以纍纍嗟乎材不可備人亦如此斯子張之容雖盛栁
惠之貞則虧有長孺之正色無思曼之風姿歎此物之
具美以幽深而見遺非企瑶林於塵外方玉樹於前墀
望舊國兮無際思故人兮未期曽不得倚樹而泛瑶瑟
攀條而獻蘭巵慨路逺而莫致抑毫端而孔悲顧謂稚
子起為謡曰楚山側兮湘水源羙斯柏兮託幽根條總
翠兮冬轉茂實垂珠兮秋始蕃彼變化兮不測焉知非
張緒之精魂
五言古詩─増─北齊魏收庭柏─古松圖偃盖新柏寫爐峰
凌寒翠不奪迎暄緑更濃茹葉輕沉體咀實化衰容将
使中臺麝違山能見從　─原─唐杜甫病柏─有柏生崇岡
童童狀車盖偃蹙龍虎姿主當風雲㑹神明依正直故
老多再拜豈知千年根中路顔色壊出非不得地蟠據
亦髙大嵗寒忽無憑日夜柯葉改丹鳯領九雛哀鳴翔
其外鴟鴞志意滿養子穿穴内客從何鄉来竚立久吁
怪静求元精理浩蕩難倚賴─増─宋司馬光柏軒─凛然
凌霜色本自生丘壑徙之君子庭栽培固不薄静夜聲
飂飂清晝隂漠漠秀氣逼簷楹翠影通簾箔知君梁棟
材大匠偶未度但守歳寒心閑軒亦不惡　─蘇軾和子
由記園中草木─種柏待其成柏成人已老不如種叢篲
春種秋可倒隂陽不擇物美惡随意造柏生何苦艱似
亦費天巧天工巧有幾肎盡為汝耗君㸔藜與藿生意
常草草　─御史臺柏─故園多珍木翠柏如蒲葦幽囚無
與樂百日㸔不已時来拾流肪未忍踐落子當年誰所
種少長與我齒仰視蒼蒼榦所閱固多矣應見李将軍
膽落温御史　─蘇轍㕔前柏─穉柏如嬰兒冉冉三尺長
移根出澗石植榦對華堂重露恣膏沐清風時抑揚我
老不耐寒憐汝堪風霜朝夕望爾長尺寸常度量知非
老人伴可入諸孫行想見十年後簷前蔚蒼蒼人来顧
汝笑誦我此詩章─嵩山天封觀将軍柏─肅肅避暑宫
石殿秋日冷凛然中庭柏氣壓千夫整風聲荅萬壑雲
色通諸嶺材大難為工甘與蓬蒿屛─元陳樵雙柏─亭
亭山上柏柯榦如青桐蒼古㧞俗姿肎作兒女容風霜
日揺落萬木為之空爾獨不見摧屹立如老翁乃知歸
根妙生意恒内融願乗雷雨興化作雙飛龍　─明方孝
孺栽柏─迂拙乖世用每藴無窮思取效非目前逺與千
載期翠柏信良材成長計功遲兹晨劚煙雨移種盈尺
姿清廟嚴潔地聖靈㑹於斯豈無杞栁輩不足當階墀
殷社夙所尚古制非人為先師實殷人植此理固宜但
恐枝榦弱不耐風霜欺培護茍無失終見盛大時三年
過人長十年齊桷榱百年必合抱根深柯葉滋青霄泊
鸞鳯厚土蟠蛟螭豈特傲寒暑将堪閱興衰所托况得
所永免斤斧危既膺顧盻榮復與翦伐辭寥寥百世後
神物相扶持何必為棟梁乃見才氣施流光若飛翰時
代易推移行㸔好古士追說種者誰我生素多病中歳
早孱羸待為鶴髮翁見女凌雲枝志士用心者濩落為
世嗤何如羣兒巧插槿紛成籬
七言古詩─原─唐杜甫古柏行─孔明廟前有老柏柯如青
銅根如石霜皮溜雨四十圍黛色參天二千尺君臣已
與時際㑹樹木猶為人愛惜雲来氣接巫峡長月出寒
通雪山白憶昨路繞錦亭東先主武侯同閟宫崔嵬枝
榦郊原古窈窕丹青户牖空落落盤踞雖得地冥冥孤
髙多烈風扶持自是神明力正直原因造化功大厦如
傾要梁棟萬牛回首邱山重不露文章世已驚未辭翦
伐誰能送苦心豈免容螻蟻香葉終經宿鸞鳯志士幽
人莫怨嗟古来材大難為用　─増─宋梅堯臣龍柏─花非
龍香葉非柏獨竊二羙誇芳𬎼苦楝不分顔色近紫荆
未甘開謝遲羣公莫以得地貴竟費佳句何足思　─明
李奎古柏行─虞山古柏幾千嵗根盤節錯羅星文靈氣
常懸白日雨疎枝亂灑青天雲霜柯露榦了不識半是
蒼苔半成石石上猶存古鏡光青萍未拭芙蓉色我来
八月秋氣濃月明滿地盤虬龍赤脚大呌不忍去長風
吹落虞山鐘天生異物詎可測呵護常聞鬼神泣巖壑
寜教無此材嵗寒然後知松柏
五言律詩─増─唐岑參使院中新栽柏樹子呈李十五栖
筠─愛爾青青色移根此地来不曾臺上種留向磧中栽
脆葉欺門栁狂花笑院梅不湏愁歳晩霜露豈能摧
李徳裕柏─聞有三珠樹惟應秘閬風珊瑚不生葉朱草
又無叢未若凌雲柏常能終嵗紅晨霞與落日相照在
巗中　─叚成式穂柏聮句─一院暑難侵莓苔共影深枝
標争息鳥餘吹正開襟(柯/古)宿雨香添色殘陽石在隂乗
閒動詩意助静入禪心(善/繼)　─李洞古柏─手植知何代年
齊偃盖松結根生别樹吹子落隣峰古榦經龍嗅髙煙
過雁衝可佳繁葉盡聲不礙秋鐘　─宋朱長文多榦柏
古柏列重門連枝若弟昆㕘天分直榦得地共靈根月
照龍蛇影風摧鐡石痕鸞凰期可宿香葉向春繁　─明
吴寛追和朱樂圃蘇學多榦柏─新甫傳遺種吴門見後
昆碧霄多直榦黄壤本同根霜雪持髙節莓苔接古㾗
三年非榿木十畝自隂繁
七言律詩─原─唐温庭筠晉朝柏樹─晉朝名軰此離羣想
對濃隂去住分題處尚尋王内史畫時應是顧将軍長
廊夜静聲疑雨古殿秋深影勝雲一下南臺到人世曉
泉清籟更難聞　─増─宋韓琦刪柏─翠柏枝繁鬱未伸我
来刪理務躬親孤根得地雖經嵗逸勢参天不在人先
易工夫知取舍後凋顔色長精神瓌材自入他年用莫
厭因時翦擇頻　─王安石景福殿前柏─香葉由来耐嵗
寒幾經真賞駐鳴鑾根通御水龍應蟄枝觸宫雲鶴更
盤怪石誤䝉三品號老松先得大夫官知君勁節無榮
慕寵辱紛紛一等㸔　─蘇轍文殊院古柏─曽㸔大柏孔
明祠行盡天涯未見之此樹湏當稱子行他山只可作
孫枝棟梁知是誰家用舟楫唯應海水宜日莫飛鵶集
無數青田老鶴未曽知　─郭祥正柏─青幢碧盖儼天成
濕翠濛濛滴畫楹禪客自陪千嵗老逰人時抱一樽傾
恥隨桃李春風短奪盡松篁夜氣清安得鬼神題巨筆
不容左紐獨専名
五言排律─増─唐李商隠武侯廟古柏─蜀相階前柏龍蛇
捧閟宫隂成江外畔老向惠陵東大樹思馮異甘棠憶
召公葉凋湘燕雨枝折海鵬風玉壘經綸逺金刀歴數
終誰将出師表一為問昭融
五言絶句─増─唐武平一奉和正旦賜宰臣柏葉應制─緑
葉迎春緑寒枝歴嵗寒願持柏葉夀長奉萬年歡　─趙
彦昭奉和元日賜羣臣柏葉應制─器乏雕梁器材非搆
厦材但将千嵗葉常奉萬年杯　─李乂元日恩賜柏葉
應制勁節臨冬勁芳心待嵗芳偏令人益夀非止麝含
香
七言絶句─増─唐雍陶武侯廟古柏─宿葉四時同一色髙
枝千嵗對孤峰此中疑有精靈在為見盤根似臥龍
宋司馬光柏─紅桃素李競年華周遍長安萬萬家何事
青青亭下柏東風吹盡亦無花　─金完顔璹黄華畫古
柏─黄華老人畫古柏鐡簡将軍挽大弨意足不求顔色
似荔支風味配江瑶
詩散句─増─晉潘岳─不見㵎邊柏嵗寒守一度　─唐杜甫
雖當霰雪巖未覺栝柏枯　─李賀─幽幽太華側老柏如
建纛　─宋石延年─蛇露根穿嶺龍眠影在潭　─梅堯臣
棐柏移皆活風霜不變青　─蘇軾─蒼龍轉玉骨黑虎抱
金柅　瘦皮纒鶴骨髙頂轉龍腰　─蘇轍─孤直自新甫
何年移禁廷　─陸游─龍吟風雨夕山立雪霜晨　─唐張
籍─弱柏倒垂如線蔓簷頭不見有枝柯　─宋夏竦─托植
久依山杏宻附枝俄接帝梧榮　─劉敞─南牆雙柏天生
直材雖未老心千尺　─王令─不惜以材同失地好留更
老共支天　强枝抝回信有力髙榦復俯交虬拳　─蘇
軾─道人手植幾生前鶴骨龍姿尚宛然　─周弼─更添蒼
柏兩三軰相伴髙枝作雨聲　─金王元粹─風吹髙柏影
在衣忽驚滿座蛟龍入　─原─唐杜甫─翠柏苦猶食　─増
李賀─小柏儼重扇─薛能─春氣柏林香　─宋司馬光─翠
色添崖柏　─金元好問─細柏含古春─元許有壬─翠柏
瀉秋聲　─唐王維─柏葉初齊養麝香─杜甫─錦官城外
柏森森─宋歐陽修─凜凛節竒霜榦柏　─蘇軾─拏龍濯
霧屈虬枝　─吴儆─庭柏無心不受誇
别録─原─南史王儉傳─儉字仲寳丹陽尹袁粲聞其名及
見之曰宰相之門也栝柏豫章雖小已有棟梁氣矣
増─拾遺記─太山下有連理文石髙十二丈狀如柏樹其
文彪發似人雕鏤自下而上皆合而中開廣六尺望若
真樹也　─桂海虞衡志─石柏生海中一榦極細上有一
葉宛似側柏扶疎無小異根所附著如烏藥大抵皆化
為石矣　─行營雜録大中祥符六年緜州彰明縣崇仙
觀柏柱上有木文如畫天尊状毛髮眉目衣服履舄纖
縷悉備　─素園石譜─黄龍府山中產柏枝瑪瑙石色甚
瑩白上如柏枝或黄或黑甚光潤頃年白䝉亨奉使北
主遺以一石大如桃上有鴝鵒如豆許棲柏枝上頗竒
怪　─原─種植─九月中柏子熟採收俟来年二三月間用
水淘過取沉水者著濕地二三日淘一次候芽出将劚
熟地調成畦水飲足以子勻撒其中覆細土半寸再以
水壓下二三日澆一次常使土潤勿太濕太乾既生出
土四圍竪矮籬護之恐為蝦蟇所食常澆水亦宜糞俟
長髙數尺分栽　─灌溉─性喜曬一年中用曬過糞水澆
三四次則青翠蓊欝秋時翦小枝二三尺可插活　柏
葉色緑不凋夏秋採者良種類非一入藥惟取葉扁而
側生者名側柏功効殊别古柏尤竒益州孔明廟中大
柏蜀漢時植人多採入藥其味甘香大異常柏他如花
柏葉濃郁成朶無子叢柏樹緑色並不入藥　─製用─嫩
柏枝洗浄控乾入梅滷曬乾甘草桂心為細末入淨磁
器中一層藥一層柏枝𦂳封藏之久不開則上鹽花可
玩可食煮汁釀酒去風痺歴節風
　　(附/録)柏實
原─本草─柏實以乾州者為最三月開花九月結子状如
小鈴霜後四裂中有數子大如麥粒芬香可愛
彚考─増─列仙傳─赤松子好食柏實齒落更生　─賈氏談
録─李徳裕平泉荘有珠子柏實皆如珠子簾生葉上香
聞數十歩　─傳燈録─僧問趙州和尚祖師西来意趙云
庭前柏樹子　─茅亭客話─遂州小溪縣石城鎮仙女埡
村民程翁名君友開寳九年春往雲頂山寺遇一道士
隨往青城山道士曰爾有仙表得至於此開囊取丹一
粒令吞之曰若有饑渇則可嚼柏葉柏實些些君友歸
家無饑渇之念遂别止一室不顧家事甞焚柏子柏葉
静坐無所營為不飲不食時嚼柏實三五顆而已門外
有一柏樹下有一大盤石常偃息於上至九月七日夜
如有所待達旦雲霞相映有如五色君友躡空而去
集藻─詩散句─増─宋晏殊─紫結茱茰實濃薫菡萏香　─唐
皮日休─荒徑掃稀堆柏子
别録─原─收子─熟時頓採之易得過時則零落又易生蟲
　─製用─子熟採蒸曝舂礧取仁用　取子之沉者曝乾
為末每服方寸匕漸増三五合欲絶榖恣食取飽渇則
飲水久服延年
　　(附/録)竹柏
増─益部方物略記─竹柏生峨眉山中葉繁長而籜似竹
然其榦大抵類柏而亭直
集藻─賛─増─宋宋祁竹柏贊─葉與竹類緻理如柏以狀得
名亭亭修直
　　檜
原─檜柏葉松身(見爾/雅)葉尖硬亦謂之栝今人名圎柏以
别側柏　─増─爾雅翼─又有一種别名檜柏不甚長其枝
葉乍檜乍柏一枝之間屢變人家庭宇植之以為玩
彚考─増─書禹貢─杶榦栝柏　─詩衛風─檜楫松舟　─宋史
真宗紀─大中祥符六年十月甲子亳州太清宮枯檜再
生　─西京雜記─上林苑栝十株　─洛陽伽藍記─永寧寺
僧房樓觀一千餘間栝椿松柏扶疎拂簷　─水經注─孔
子舊廟西北二里有顔母廟廟像猶嚴有修栝五株
封氏見聞記─兖州曲阜縣文宣廟門内并殿西南各有
柏葉松身之樹各髙五六丈枯槁已久相傳夫子手植
永嘉三年復枯俗傳千年木療心痛人多竊割削之樹
身漸細去地丈餘皆以泥累泥封猶不免焉亦有取為
笏者色紫而甚光澤肅宗時二樹猶在　─幽燕記異─幽
燕思先驛後有五樹檜忽生藥圎試摘服之往往療疾
有驗　─賈氏談録─李徳裕平泉荘有雁翅檜婆娑如鴻
雁之翅　─洛陽名園記─董氏東園北鄉入門有栝可十
圍實小如松實而甘香過之　歸仁園其坊名也園盡
此一坊廣輪皆里餘唐丞相牛僧孺園七里檜其故木
也　─避暑録話─蘇州白樂天手植檜在州宅後余政和
初甞見之已槁瘁髙不滿二丈意非四百年物真偽未
知也後為朱冲取獻聞槁死於道中乃以他檜易之禁
中多不知又有言華亭悟空禪師塔前檜亦唐物詔冲
取之檜大不可越橋梁乃以大舟即華亭泛海出楚州
以入汴既行一日張㠶風猛檜枝與帆低昂不可制舟
與人皆沒長興大雄寺陳霸先宅庭亦有大檜中空裂
為四枝䕃半庭質如金石相傳以為霸先所植又欲取
以獻㑹聞悟空檜沉海乃已賢者因物幸託以不朽然
此三檜一槁死于道一沉于海一僅以免盖欲為道旁
橛株不可得也　檜深宻紆盤似管㓜安　─澠水燕談
亳州法相寺矮檜髙纔數尺偃亞蟠屈枝葉繁茂不可
圖唐大中年李待價石記云圎䕃三丈餘詎今又三百
餘年廣袤五六丈為一郡之珍玩士人目其寺曰矮栝
　─遊茅山録─玉晨觀東廊許長史手植檜其圍丈餘西
廊左紐檜圍八尺　─原─太清記─亳州太清宫有八檜老
子手植根株枝榦皆左紐石曼卿集此檜不知年代李
唐之盛一枝再生至聖朝復有此異　─増─老學菴筆記
海檜有二種海檜夭矯堅痩皆天成又有刻削盤屈而
成者名土(音/杜)檜海檜絶難致凡人家所有大抵土檜也
　亳州太清宫檜至多檜花開時蜜蜂飛集其間不可
勝數作蜜極香而味帶微苦謂之檜花蜜真竒物也歐
陽公守亳時有詩曰蜂採檜花村落香則亦不獨太清
而已　─話腴─宋真宗朝寢殿側有古檜秀茂不羣名御
愛檜然横礙殿簷真皇意欲去之一夕風雷轉折其枝
時以為瑞　─中吴紀聞─白樂天為蘓州守時恩信及民
皆敬而愛之甞植檜數本於郡圃後人目之為白公檜
以况甘棠焉　─湖山勝槩─鳯凰山有交枝檜　─東遊記
顔廟中孤檜髙五丈許　─逰茅山記─茅峰之西麓有玉
宸觀門外有古檜千餘皆逾抱紋左紐竒怪可畫白馬
老君二殿前各檜一株尤古而竒　─西山逰記─碧雲寺
殿前二栝松十圍隠千牛焉日出映之山中蓊蓊如青
雲起　─龍鳴山記─聽松軒西即韓熙載讀書堂遺址所
植檜猶存　─原─梧潯雜佩─余甞憩兩廣公署前庭有榕
檜二樹駢生蟠根合體互相糾結異枝交䕃蒼翠成帷
每婆娑其下玩之不忍去　─増─福建志─王審知夢衆僧
奕奕有光所至有雙檜并池旦尋而得之池曰浴聖檜
曰息聖─原─曲阜孔廟殿前宣聖手植檜紋皆左紐上
聳無枝而不朽每遇一代興或聖君出則發一枝我朝
　　太祖龍興世宗繼統曾兩見真大異事　常州烈帝廟
　　有獨孤檜潁州靈壇觀有再生檜
　　集藻─賦─
御製闕里古檜賦并序─孔子手植檜在杏壇之側金貞祐間
　無復存矣元至元三十年再茁故處明宏治間又燬于火
　今所遺者不枯不榮屹立霜露而秀色獨異撫摩久之乃
　作賦曰維槎枒之靈質實鈞化之所鍾標扶輿之竒特峙
　先聖之故宫涵元氣以不朽與至道而俱崇爾其黛榦蒼
　蒼孤柯濯濯鶴骨初扶霜鱗未作儼茁軋以方舒類洪荒
　之忽鑿謝縟采于春華完淳風于太樸夭矯拂勃星臨露
　滴枝無取于樛樛葉全稀于摵摵夕飇度兮弗驚朝旭烘
　兮如滌伊間氣之潛滋惟神爽之咸集徘徊延却宛轉斷
　連蟠屈兮若佾羽之在列聳削兮若簨簴之待懸則有築
　以崇封沃以膏壤方以周䦨角以文磉足縮心歔目給神
　賞蘿烟奪翠松籟失響于是楷因之而擢潁蓍感之而抽
　莖争葳㽔于絃誦之里齊扶疎于禮樂之庭朝菌慚兮一
旦大椿讓兮千齡上泝真宰之功逺契無為之代均雲行
兮雨施等乾始兮坤載疇則出混茫之中而居耳目之外
與三才以並植綿歴禩其長在亦有扶桑海表若木山巔
東瀛西極掲日摩天迹雖誇于神異植非出于文宣宜瞠
乎其後矣邈無得而稱焉
　増─唐温岐再生檜賦─檜有再生之瑞天符聖運之興挺
　松身而鱗皴迥出布柏葉而杳藹相承隋道既窮則沒
　身于亂土唐朝将建故發徳于休徴原夫日將興而幽
　暗皆明君應期而纖微必表生于枯朽證受命于敗徳
　之時長則繁華示寳祚于延慶之兆想夫拔陳根而已
　茂聳修榦以方妍凌朝而還宜宿露向晩而尤稱新煙
　以狀而方生荑之枯楊若此以理而喻易葉之僵栁昭
　然效殊祥以示後願衆瑞而居先嘉其擢本傍榮抽條
　迥秀歴朱夏而彌盛冒霜雪而不朽應昌業于龍潜之
　際豈曰無心彰聖徳于虎視之前孰云虚受徒觀夫載
　光紫府効祉皇家竦亭亭之柯葉擢鬱鬱之輝華可以
播之于萬古可以流之于四遐是知歴數歸唐禎祥啓
聖何厚地之朽木報上天之明命殘陽未落宫庭之林
藪忽生明月初懸玉砌之桂花復盛矧夫貞節獨異髙
標自持散芳氣而微風乍動入重隂而宿鳥猶疑盖天
所贊也亦神以化之客有生遇明時身䝉至徳窮勝負
于朕兆慕休祥于邦國敢獻賦以揚榮遂布之于翰墨
　─元祝堯手植檜賦─繄孔庭之喬木兮自夫子之文章
象三林以毓秀兮開萬葉以流芳根詩書之正脈兮表
吾道之昌長昔闕里之微言兮稱後凋之松柏惟若木
之柏葉松身兮固手之而不能釋諒因材以栽培兮在
人物以如一元氣㑹乎其根兮集條理而大成日月拂
乎其枝兮掲文明而上行映尼山之正色兮紛蒼翠之
曽敷承泗波之餘澤兮潤滲漉而不枯雲風歘霍而經
庭兮差芳氣之襲予八音噌吰以砰磕兮忽升堂而驚
顧鳯飄颻以銜圖兮遥千載以来下麒麟有時而出兮
或遲兹而逰豫彼春秋之風雨兮超震凌以自掲後七
雄之斬艾兮曾不足動其一髮金石嫓乎其堅剛兮縦
百秦而何焚神左右以扶持兮知未䘮於斯文吾聞孔
壇之杏兮配斯文以永久何茲檜之鼎峙兮亦茲杏之
不朽信聖人之於萬物兮無一物而不仁茍仁心一有
所寓兮自當與天地而長春建深根而不㧞兮矻儒家
之柱石今将指天地為期兮夀皇圖於箕翼北極建杓
而秉持兮奎璧燦然而成行扶桑昭晰以警曄兮條風
發乎震方皇覽乎六藝之芳潤兮熙文運以再昌録孔
氏之子孫兮攬庭秀而不敢忘訪故家而愛其木兮當
百倍乎甘棠命青陽使發敷兮起朱融使楙鬯戒顥收
以来殺兮警神冥以孳養謂英材之並育兮待棟梁以
為用矧先聖之親植兮誠有土之所重嗟七十子面承
挈提兮各抱材而有施何梁木之既壊兮余乃不得與
茲檜而同時幸壁藏之亡恙兮瞻牆仭以有基託餘隂
以延佇兮結芳條而遐思衣前後之襜如兮恍洋洋而
在斯雖朽質之莫雕兮亦求柯而為則喜斯道之有依
兮遂游歌而不息歌曰檜之根兮輪囷檜之節兮嶙峋
自周及元吾不知其幾春檜之古兮有神檜之今兮有
靈維元繼周益將開千萬億載之文明
五言古詩─増─宋梅尭臣和曹光道風㧞三檜─飄風西北
至樹苦萬繂牽君家三古檜繁根龍地纒其固謂不㧞
朱欄擁青塼今同秀林木摧倒誰復憐安得百力士扶
持尚可全慎勿伐作薪豈無庭燎然　─原─蘓軾和趙景
貺栽檜─汝隂多老檜處處屯蒼雲地連丹砂井物化青
牛君時有再生枝還作左紐文王孫有古意書室延清
芬應憐四孺子不堕凡木羣體備松柏姿氣含芝术薰
初扶鶴立骨末出龍纒筋巢根白蟻亂網葉秋虫紛乃
知蔽芾初甚要封植勤他年皮三寸狐鼠了不聞　─増
蘇軾王仲至侍郎見恵穉栝種之禮曹北垣下今百餘
日矣蔚然有生意喜而作詩─翠栝東南美近生神嶽隂
惜哉不可致霜根絡雲岑仙風振髙標香實隕平林偶
隨樗櫟生不為樵牧侵忽驚黄茒嶺稍出青玉鍼好事
雖力取王城少知音豈無換鵞手但知覓来禽髙懐獨
夫子一見捐槖金得之喜不寐贈我意殊深公堂開後
閤凡木愧華簪栽培一寸根寄子百年心常恐樊籠中
摧我鸞鶴衿誰知積雨後寒芒曉森森恨我廹歸老不
見汝十尋蒼皮護玉骨旦暮視古今何人風雨夜卧聽
饑龍吟　─郭祥正合肥何公檜部使者楊公潜古命予
賦之─合肥有老檜得名自何公何公何代人名跡了莫
窮髙枝偃羽盖低枝卧蒼龍盤根徹厚地踈影落寒空
荏苒九天碧仍為煙霧濛相傳魏武帝解甲休鐡驄甞
坐此檜下吞吴未成功至今晦暝夕往往揚英風我公
心好古清標聳千峰鑒賞揮巨筆丹青孰為工燦燦發
明玉琤琤叩絲桐談笑走兵役垣墻宻泥封拂拭枯折
榦一助春風融願回㧞山力移植明光宫　─原─陳師道
次韻趙徳麟植檜─種木待成林聊為千年事目中趨百
里寧同萬牛費植檜三尺强已有凌雲氣生世能幾何
擬作千年計衆人笑拍手君子用其意蕭蕭孤竹君忘
言黙相契名以金石交椿楊皆奴婢緬懐萬仭巔千丈
蔚蒼翠盤根泉石底用意霜雪外寜湏大厦材坐待斧
斤至散為風雨聲密作馬牛蔽─増─金元好問濟南廟
中古檜同叔能賦─亭亭祠宫檜鬱鬱上雲雨扶持幾来
年造物心獨苦青餘玉川潤根入鐡崕古雖含棟梁姿
斤斧安得取沇洑地中久駭浪思一鼓天柱屹不移水
國奠平土乾坤此神物甲乙存世譜瀨鄊留耳孫闕里
傳鼻祖秦松徒自汙蜀柏聊共數㑹待十抱成茲焉重
摩拊─明吴寬觀孔林手植檜─魯宫久已壞孔宅仍如
新悠悠二千載手澤嗟猶存所存匪他物竒樹當髙門
矯矯歴霜雪青青出埃塵親承時雨化生意常欣欣相
傳藉文字烈火經嬴秦而此特萌蘖挺然異其羣羣木
繞庭際合抱髙入雲尋常豈得似隠起成旋文端如人
索綯徽纆依然分米芾好竒士于道未必聞玩物有述
作意與石丈均我来重謁拜欲去歩幾廵維魯多松柏
斷度見詩人徂徕與新甫遥瞻失嶙峋　─沈周七星檜
海虞七星檜宜為羣木冠列生老子宫與邑作竒觀廣
墀氣蕭森入門凜欲汗久信天地成沃知雨露灌𫝊植
從蕭梁其說我恐漫驗斗形叵全七既斃其半三株實
聊存難執嵗月算各各具其異形容匪詞翰西體裂多
槁豁然敞三判東體活亦裂筋骸互續斷北者蜷而秃
袖破舞脫腕葉亦不暇葉榦亦不暇榦左文皮索綯孤
蕝頂留繖槎折象齒蹺癭决鬼目爛疏越復叢穴骳骫
仍軒岸蛟攣及猊跛努力不得竄矛長及劒短接戰驚
楚漢如此紛怪駭聃君不能按知遭幾雷厄還屢兵火
難生死付冥然造物反被玩君子重貞固頑醜小人讕
緣髙坐吹簫我欲呼鶴鸛從根覓埋丹澆泉覬紅燦長
生就其䕃永作婆娑伴─鄧韍致道觀七星檜─琳宫何
岧嶤爽氣凌青蒼中有古檜樹傳植自蕭梁嵗逺四樹
存如斗酌天漿東株聳而老慶歴補其亡中株麗瓊壇
少日嬉其旁枿動手可撼鐡柱鎻蛟猖今已翦不遺彼
蚩盗其香兩株在東南偃盖覆修廊攅枝細而宻葉聚
如針芒擁挺析三本糾結連肺腸龍也方出海挟以子
母将兩株在西南赤立膚無霜偃蹇捎殿角督力示堅
强龍也得雲霧攫騖不復翔六子莫囚鎖帝招遣巫陽
北株最怪異不與羣木行質榦盡屈鐡夭矯互低昂辨
葉知乃樹尋柯惑其方衆視興怪歎應接不得遑乍疑
古蚩尤蓄力抗軒黄拓臂運五兵有徒實跳踉勁者弩
脫括彎者弧方張横者奪槊舞堅者操矛鏘何乃大小
柯亷脊如斧螳怒虬㧞山出隠霧勢騰驤理斷一絲續
膚削流乳肪我語非强聒細視乃知詳四檜皆左紐玉
晨逺相望霽晴亦慘黯昏黑常晶光仙真護呵久山鬼
憑藉長至今空翠表劒佩時将将蜀廟青銅柏涿郡羽
葆桒圗經儼封殖况我桑梓鄉入景星月夜清唳徹虚
皇移酒與檜飲風露襲綃裳石田寫東樹髙詞振琳瑯
遺墨付好事煙姿漲雲房我詩費摹寫傳之起譸張録
詩冠巨圖尚與檜作堂─原─施顯七星檜─琳宫檜森森
蟉枝鬱蒼翠植時應斗宿數列三之四龍鱗綴苔圎香
葉凝煙細節操歴冰霜大材難小試匠石偶来見錯愕
相驚視─吴納七星檜─仙壇有古檜森列同七星云是
梁家種古怪如龍形東蘇護朽骨新枝復青青造化呈
竒觀拱衛煩山靈誰栽若此樹閱嵗踰千齡
七言古詩─原─宋蘇轍任氏閱世堂前大檜─君家大檜長
百尺根如車輪身弦直壯夫連臂不能抱孤鶴髙飛直
上立狂風動地舞枝榦大雪翻空洗顔色人言此檜三
百年未知昔是何人植君家大夫老不遇一生使氣未
甞屈沒身不說歸故里遺愛自知懐舊邑此翁此檜兩
相似相與閱世何終極汝南山淺無良材櫟柱棟椽聊
障日便令殺身起大厦亦恐衆材無匹敵且留枝葉撓
雲霓猶得世人長太息─増─郭祥正詠蒋公檜─淮南亭
中有蒼檜仰視團團翠為盖直榦每容鸞鳯棲盤根深
壓鯨鰲背北風預作氷陣聲恐取蛟龍斬天外呼童出
屋為我窺摩颭清隂月光碎問誰植之前蒋公得地倐
經三十載不同種杏上青天正似甘棠有遺愛使華今
復見公孫太平事業鍾一門祖朝冠帯漸塵土却嗟此
檜春常存孤髙豈忘栽培力秀發兼承造化恩已看枝
葉飽霜露終作棟柱扶乾坤新詩編聮盡珠玉光大先
烈聽箎塤更憶丹青妙手畫進入明堂逢至尊　─林景
熙雙檜堂為魯聖可行可賦─魚頭公子氷雪姿根柢忠
信華文辭乃翁手植豈無意貞固已作層霄期氣含芝
术體松柏容成山下神仙宅清隂冉冉生庭除緑霧纖
纖護琴冊風簷對語如索詩君家伯仲諧塤箎養成材
器豐且碩蓄洩雲雨蟠蛟螭黄州謫臣坐詩累杳杳蟄
龍空九地蒼根留取千載芳何物醜秦盗名字　─元謝
應芳獨孤公檜詩并序─唐獨孤憲公為常州刺史時有
手植之檜今見諸郡志等書元末樹毁於兵至此二十
餘年為常州民者宜再植以寓思賢之意况有周鍊師
為松菊主者乎率爾口占呈乞諸搢紳先生更倡迭和
相與賛成亦庶乎厚風俗云憶昔十五六好古尊前賢
初問獨孤檜快覩曽争先蒼然一株枿舊根皴皮錯節
枝葉蕃適逢夜雨半身濕疑是往年甘露痕孔明廟前
柏相似乃在陳司徒廟之後園鄉来陵谷忽變改造化
刧灰飛入海神焦鬼爛救不得桐鄊自此無光彩幸存
一曲闌干石題公姓字留遺跡石苔斕斑土花碧相伴
銅駝非荆棘余從海上避兵歸幾度摩挲長太息懐哉
古之人好賢意無窮詠甘棠愛召伯賦菉竹美武公憲
公此樹堪比隆後人寜不仰髙風𤣥都道士桃千樹一
㑹區區豈難措龍鍾野老及羣英亦媿因循坐遲暮檜
乎檜乎重培植風枝相樛霜榦直邦人具瞻仰遺徳見
樹猶如見顔色六百二十五年如一昔─明孫一元致
道觀㸔七星檜樹歌─海虞山前突兀見古檜眼中氣勢
相盤拏上應七曜分布有神㑹地靈千嵗儲精華皴皮
無文盡剝落老根化石吞泥沙據山􁒐峞映􁰃谺身枯
溜雨枝黑藏蛇佇立頃刻雲霧遮日落未落山之厓同
行觀者皆歎嗟舌捫頸縮無敢譁歸来靈物不可究夜
宿撼牀恐龍鬭─王叔承震澤普濟寺觀古檜歌─沙門
　　老樹驚竒崛四百年来青未歇氣交古佛通精靈命落
　　殘碑題嵗月皮為黛石根為鐡琥珀為枝玉為節曲阿
　　倒紐上下錯尖梢反掬東西掣扶疎入畫畫不成苔痕
　　膩鎖雷神結雨餘細葉浮煙出新枝舊枝宛相齕飛天
　　仙女生緑毛堕地驪龍蛻蒼骨西方薄樹何時分婆娑
　　獨立南江濆寒色虚揺五湖月清隂薄灑諸天雲忽漫
　　星槎過笠澤酣歌樹底流光碧秦亡争笑大夫松蜀破
　　空憐丞相柏信是僧家佛日長貝葉曇花幻今昔昔者
　　火燒闕里檜仲尼寂寞斯文墜今来風擊虞山枝言游
　　慘澹文章廢儒林喬木奈如許野寺孤根聊酹汝
　　五言律詩─
御製闕里古檜─榦聳朱甍外根蟠碧殿阿竒文成左紐元氣
　挺孤柯瑞與龜龍並傳来嵗月多徘徊㸔手澤不共刼灰
　磨
　　増─宋梅尭臣施景仁邀詠泗州普照王寺古檜─来尋淮
　　上寺老檜莫知年刼火已鎔像樛枝寜改煙根拏怪石
入節駮蒼苔堅欲問浮波箭空嗟此獨傳─朱長文並
秀檜─盤根幾百齡合榦倚冥冥偃蹇雙虬聳聯翩兩盖
青紫鱗霜外躍紺葉雨餘馨左紐憑仙宇何如拱泮亭
　─明吴寬追和朱樂圃蘇學並秀檜─講堂前並立霜雪
傲𤣥冥此樹今猶在常年不改青雨来添秀色風動散
微馨科第能相繼題名下有亭　─董其昌詠孟檜─愛此
孟家檜森然見典型沃根洙泗潤含氣嶧山靈閱世消
秦篆㕘天鬱魯青方知樗散夀只入列仙經
七言律詩─増─唐劉禹錫謝寺雙檜─雙檜蒼然古貌竒含
煙吐霧鬱參差晩依禪客當金殿初對将軍映畫旗龍
象界中成寳盖鴛鴦瓦上出髙枝長明燈是前朝焰曽
照青青年少時　─原─秦韜玉檜樹─翠雲交榦痩輪囷嘯
雨吟風幾百春深盖屈盤青麈尾老皮張展黒龍鱗唯
堆寒色資琴興不放秋聲染俗塵嵗月如波事如夢竟
留蒼翠待何人　─増─杜荀鶴題瓦棺寺真上人院矮檜
天生仙檜是長材栽檜希逢此最低一似舊山来砌畔
幾番凡木與雲齊廻無斜影教僧蹋免有閑枝引鶴棲
今日偶題題似著不知題後更誰題　─宋韓琦得太清
小檜植館中─仙檜移来近紫壇亭亭将見起毫端纖枝
未覺来風韻勁節先知度嵗寒得地最宜儒館種結根
湏作棟梁㸔願将軒竹陪蒼翠帯雪開樽助雅歡　─梅
堯臣檜詠─文章老重欲追古便作帝宫蒼檜詩青葱玉
樹傳楊子盤屈洪桃見左思龍鱗已愛松身直珠實還
看柏葉垂秀木艷叢那可擬但将霜雪定堅姿　─曽鞏
庭檜呈蒋穎叔─樛枝髙下秀森森曽寄名卿異俗心草
舍一時成往事松身千尺見新隂聲清不受笙竽雜氣
勁能遺霰雪侵漢節從来縦真賞謝庭蘭玉載芳音
元成廷珪陳朝檜─千年老檜上青霄三閣花飛不動揺
香骨自来盤左紐苦心未忍棄前朝蛟龍並立江雲黑
鸞鳯雙啼海霧消想得龜䝉題詠處殿頭風雨正蕭條
五言排律─増─唐吴融三峯府内矮檜─擢秀依黄閣移根
自碧岑周圍雖合抱直上豈盈尋逺砌行窺頂當庭坐
芘隂短堪驚衆目髙已讓他林日轉無長影風廻有細
音不容蘿蔦附只耐雪霜侵玉帳籠應匝牙旗倚更禁
葉低宜拂席枝褭易抽簪緑㵎支離久朱門揜映深何
湏一千丈方有嵗寒心
五言絶句─増─宋蘇軾檜─依依古松子鬱鬱緑毛身每長
湏成節明年漸庇人　─明李東陽詠檜─雙枝出牆頭亭
亭兩髙盖雨色愛青葱天聲聽靈籟
七言絶句─増─唐皮日休重𤣥寺雙矮檜─撲地枝徊是翠
鈿碧絲籠細不成煙應如天竺難陀寺一對狻猊相枕
眠　─陸龜䝉和重𤣥寺雙矮檜─可憐煙刺是青螺如到
雙林誤禮多更憶早秋登北固海門蒼翠出晴波　─宋
韓琦小檜─小檜新移近曲欄養成隆棟亦非難當軒不
是憐蒼翠只要人知耐嵗寒　─蘇軾塔前古檜─當年雙
檜是雙童柏樹無言老更恭庭雪到腰埋不死如今化
作兩蒼龍　─王復秀才所居雙檜二首─吴王池館遍重
城竒草幽花不記名青蓋一歸無覔處只留雙檜待昇
平　凛然相對敢相欺直榦臨空未要竒根到九泉無
曲處世間惟有蟄龍知　─郭祥正檜─花開供蜜葉經霜
老柏喬松氣亦降未遇李聃誰愛惜柘塘西院碧油幢
　─元虞集古檜─根到深泉石作身踈踈香葉不知春海
波不動天風逺千嵗寒蛟作老人
詩散句─増─宋蘇軾─團團山上檜歲歲閱榆栁　─郭祥正
嵗老枝葉簡春深香氣新　─元王惲─南山開畫屏髙下
蔚萬檜　─唐張祐─髙臨月户秋雲影静入風簷夜雨聲
　─孟郊─䕃庾森嶺檜─李賀─古檜拏雲臂─宋歐陽修
夜􁧈蒼檜起天風　─楊萬里─老檜如幢翠接連　─金許
古─蒼檜四排嚴法界
　　(附/録)樅
原─樅松葉柏身(見爾/雅)千仭無枝葉與身皆直樅檜樹皆
髙丈餘花葉皆同但實稍大而色黄緑肉虚為異耳初
甚酸澀經霜乃可食採藥者不收
彚考─増─尸子─松柏之鼠不知堂宻之有羙樅　─西京雜
　記─上林苑樅七株
　
　
　
　
　
　
　
　
　
　
　
　
　
　
御定佩文齋廣羣芳譜卷七十一
　欽定四庫全書
御定佩文齋廣羣芳譜卷七十二
　　木譜
　　　杉
　原杉一名煔(爾雅云/披煔)一名沙一名㯳類松而幹端直大
　者數圍髙十餘丈文理條直南方人造屋及船多用之
　葉麤厚微扁附枝生有刺至冬不凋結實如楓有赤白
　二種赤杉實而多油白杉虚而乾燥有斑紋如雉尾者
　謂之野雉斑入土不腐燒灰最發火藥
　彚考─増─西京雜記─太液池西有一池名孤樹池池中有
　洲洲上煔樹一株大十餘圍望之重重如盖故取為名
　　─南方草木狀─合浦東二百里有杉一樹漢安帝永初
　五年春葉落隨風飄入洛陽城其葉大常杉數十倍術
　士亷盛曰合浦東杉葉也此休徴當出王者帝遣使驗
　之信然乃以千人伐樹　─南康記─南野巘山有漢太傅
　陳蕃墓遥望兩杉樹聳柯出嶺垂隂覆谷　─遊名山志
華子岡上紫杉千仭被在崕側　金州山西面杉樹偏
為白猨所棲竟夕哀鳴行人所惡　─晁無咎詩注─慎思
家臨湘豪塘晉陶淡隠此山仙去藏丹於杉今大十餘
抱矣　─避暑録話─杉豐腴秀澤似謝安石　─福建志─淳
熙二年仙遊縣九座山上古杉木生花其臭如蘭　─貴
州志─白雲山在廣順州城東四十里建文帝常遯迹於
此上有羅永庵庵外杉二株長可數十尺其一經帝手
所摩至杪絶無附枝
集藻─頌─増─梁江淹杉頌─桐梓舊麗松栝稱竒焉如茲品
獨秀青崕羣木斂望雜卉不窺長入烟氛永驂鸞螭
五言古詩─増─唐韋應物郡齋移杉─擢榦方數尺幽姿已
蒼然結根西山寺来植郡齋前新含野露氣稍静髙窓
眠雖為賞心遇豈有巖中縁　─白居易栽杉─勁葉森利
㦸孤莖挺端標纔髙四五尺勢若干青霄移栽東窓前
愛爾寒不凋病夫卧相對日夕閒蕭蕭昨為山中樹今
為簷下條雖然遇賞玩無乃近塵囂猶勝澗谷底埋沒
隨衆樵不見欝欝松委質山上苖
七言古詩─増─元范梈古杉行─丹陵觀有古杉屹如雙闕
當雲門云是鍾君之手植君去此樹餘空邨尾揺翡翠
梢八表根結蛇蛟行九原幽邉豈無鬼神䕶深處直形
天地恩一方拆裂引穿溜猶是百年燒火痕蒼皮樹裹
漸欲合始知草木有道存或云下有丹火仗四時地底
皆春温神還復壮此其騐疑是自此無傳喧平生政坐
嗜竒古来㸔適值寒冬昬長歌沉思遶其下夜半月髙
松露繁飄颻葉縣鳬舄影牢落豐城龍劔魂何當喚起
博物者共騎黄鵠凌崐崘　─傅若金古杉行題陳兵曹
所藏李遵道畫靈隠道中二杉圗─靈隠道中古杉樹上
與雲霧相膠葛李侯一見為寫真霜雪蕭蕭起毫末此
杉蒼茫幾百年鬼物扶持人所憐貞心豈容螻蟻蝕老
榦或有蛟龍纒山林萬里那得致見者皆驚棟梁器暗
壁尋常度雨聲晴窓彷彿生秋氣吾聞大厦衆力持此
杉誰能久棄之君見道邉不材木擁腫百圍安所施
五言律詩─増─明吴寬追和朱樂圃蘇學新杉─生為松柏
類不逐歳寒凋弱質䝉春雨髙情薄紫霄諸生沾賸馥
巧匠待長條此日材當大初栽自宋朝
七言律詩─原─宋潘紫巖杉─何代移来得許長想渠歴晉
復經唐慣於巖畔諳風雪不與人間作棟梁二室七仙
同守護千松萬檜自低昂向来諸葛祠前柏此物當為
伯仲行
五言排律─増─唐皮日休武丘寺前有古杉一本形狀醜
怪圖之不盡况百卉競媚若妬若媢唯此杉死抱竒節
髐然闖然不知雨露之可生也風霜之可瘁也乃造化
者方外之材乎遂賦三百言以見志─種日應逢晉枯来
必自隋鰐狂将立處螭鬬未開時卓犖擲槍榦义牙束
㦸枝初驚蟉篆活復訝獝狂癡勁質如堯痩貞容學舜
黴勢能擒土伯醜可駭山祗虎爪拏巗穏虬身脫浪欹
槎頭禿似刷枿觜利於錐突兀方相脛鱗皴夏氏胝根
應藏鬼血柯欲漏龍漦抝似神荼怒呀如猰㺄饑朽癰
難可吮枯瘇不堪治一炷元雲㧞三尋黑矟竒狼頭㪍
窣竪蠆尾掘攣垂目燥那逢爟心開豈中鈹任苔為疥
癬從蠧作瘡痍品格齊遼鶴年齡等寳龜将懐縮地力
欲負㧞山資未到防風骨初僵負貳屍漆書明古本鐡
室抗全師碨礧還無極伶俜又莫持堅應敵駿骨文定
寫甝皮蟠屈愁凌刹騰驤恐攫池搶烟寒嶱􁦟披蔦静
䙰褷威仰誠難識勾芒恐不知好燒胡律㸔堪共達多
期寡色諸芳笑無聲衆籟疑終添八柱位未要一繩維
盡日来唯我當春玩更誰他年如入用直搆太平基
陸龜䝉和襲羙古杉三十韻─衆木盡相遺孤杉獨任竒
插天形硉兀當殿勢㩻危恐是夸娥怒教臨嶻嶭衰節
穿開耳目根癭坐熊羆世只論榮落人誰問等衰有巔
從日上無葉與秋欺虎摶應難動鵰蹲不敢遲戰鋒新
缺齾燒岸黑􁀙䵩鬭死龍骸雜争奔鹿角差脂銷洪水
腦稜聳梵天眉磔索珊瑚湧森嚴獬豸窺向空分犖指
衝浪出鯨鬐楊僕船橦在蚩尤陣纛隳下連金粟固髙
用鐡菱披挺若苻堅捶浮於祖納椎崢嶸驚露鶴䟐趣
閡雲螭傍宇将支壓撐霄欲抵巇背交蟲臂挶相向鶻
拳追格筆差猶立階干卓未麾鬼神應暗畫風雨恐潜
移已覺寒松伏偏宜后土疲好邀清嘯傲堪映古茅茨
材大應容蝎年深必孕䕫後凋依佛氏初植必僧彌擁
腫煩荘辯槎牙費庾詞詠多靈府困捜苦化權卑類既
區中寡朋當物外推蟠桃標日域珠草侍仙墀真宰誠
求夢春工幸可毉若能嘘嶰竹猶是動華滋
七言絶句─増─宋曾鞏七星杉─古杉蒼蒼横斗文其榦十
圍隂蔽野應到夜深山月来林色天光迷上下　─王十
朋杉─記得先人手自栽森然千尺盡成材翠絲結作思
人樹他日兒孫豈忍摧
詩散句─増─宋朱子─門前杉徑深屋後杉色竒空山嵗年
晩鬱欝凌寒姿　─梁吴均─三秋合浦葉九月洞庭秋
唐韓愈─夜風一何喧杉檜屢磨颭　─曺唐─雪風更起古
杉葉時送歩虚清磬音　─宋范成大─萬杉離立翠雲幢
嫋嫋稀聞晚吹香　─朱子─好把穉杉縁徑插待迎凉月
㸔清華─原─唐杜甫─杉青延日華─増─孟郊─石根百尺
杉─皮日休─杉葉尖於鏃　─杜牧─杉樹碧為幢　─宋唐
庚─杉木翠邉程─隋薛道衡─杉葉朝飛向京洛　─宋王
阮─萬嵗靈杉守百神
别録増─種植─江南宣池歙饒等䖏山廣土肥堪挿杉苖
先将地耕過種芝蔴一年来嵗芒種時截嫩苖頭一尺
二三寸長先用尖橛一把舂穴勿番轉原土将苖揷下
一半築實離四五寸成行排宻則易長每年耘鋤勿雜
他木或種榖麦以當耘鋤髙三四尺則不必鋤　─原─種
樹書─插杉枝用驚蟄前後五日斬新枝鋤開根入枝下
泥杵𦂳視天隂則插插了遇雨十分無雨即有分數
　　梓
原梓或作杍楸類(爾雅云椅梓/註云即楸)一名木王(埤雅云梓/木為木王)植
於林諸木皆内拱造屋有此木則羣材皆不震處處有
之木莫良於梓故書以梓材名篇禮以梓人名匠木似
桐而葉小花紫陸璣詩䟽謂楸之疏理白色而生子者
為梓賈思勰齊民要術以白色有角者為梓似楸有角
者名為角楸又名子楸角細如箸長徑尺冬後落葉而
角不落其實亦名豫章─増─齊民要術─黄色無子者為
栁楸世人見其木黄呼為荆黄楸　─本草─李時珍曰梓
木有三種木理白者為梓赤者為楸梓梓之羙文者為
椅　─原─梓以白皮者入藥味苦寒無毒治熱毒去三蟲
療目疾吐逆反胃及一切温病
彚考原─書梓材─若作梓材既勤樸斲惟其塗丹艧　増
詩鄘風─樹之榛栗椅桐梓漆爰伐琴瑟─𫝊─椅梓屬也
原─小雅─維桑與梓必恭敬止　─増─齊書髙逸傳─徐伯珍
宅南九里有髙山班固謂之九岩山伯珍移居之門前
生梓樹一年便合抱論者以為隠徳之感　─山海經─虖
勺之山其上多梓柟　堇理之山其上多美梓　雞山
其上多羙梓　─尚書大傳─伯禽康叔見周公三見而三
笞商子曰南山之陽有木名橋北山之隂有木名梓二
子盍往觀焉二子往觀見橋木髙而仰梓木晉而俯反
以告商子商子曰橋者父道也梓者子道也二子再見
周公入門而趨登堂而跪周公拂其首勞而食之　─尚
書逸篇─南社惟梓　─竹書─文王之妃曰太似夢商庭生
棘太子發植梓樹於闕間化為松柏棫柞以告文王文
王幣率羣臣與發並拜吉夢─原─尸子─荆有長松文梓
　─増─禮斗威儀─君乗火而王其政和平梓為長生─華
嶠後漢書─應華仲遷東平相賞罰必信吏不敢犯有梓
樹生於㕔事室上事後母至孝衆以為孝感之應　─拾
遺記─始皇起雲明臺窮四方之珍木東得岏雲之梓北
得隂坂文梓─南康記─梓潭昔有梓樹巨圍葉廣丈餘
垂柯數畝吴王伐樹作船使童男女挽之船自飛下
𤣥中記─秦文公造長安宫面四百里南至終南山山有
梓樹大數百圍䕃宫中公惡而伐之連日不剋輙大風
雨夜有鬼問梓樹樹曰豈奈吾何鬼曰若使三百人披
頭以絲繞樹豈不敗汝樹黙然不應明日人言於秦王
王依此言伐之中有青牛逐之入澧水　─述異記─梓樹
之精化為青羊生百年而紅五百年而黄又五百年而
色蒼又五百年而色白　─雜五行書─舍西種梓楸各五
根子孫孝順口舌消滅也　─雲笈七籖─果州開元觀接
郡城選立觀額猶闕大殿州司遣工匠及道流採買林
木臨行夢有人云朱鳯潭中有木可以足用如此者三
一匠曰吾於朱鳯山下江中尋之莫有商筏已到来否
即往山下尋求潭水澄澈忽見潭底有木因使善沉者
鈎求得梓木千叚構成三尊殿鐘樓經閣山門廊宇咸
得周足─原─海虞王之稷通判貴陽運木渡黄河其最
大梓木二忽䧟泥中千人不可出為文祭之乃見夢曰
吾三千年為羣木領袖今乃逐逐隨其後終當别去必
欲相煩應天子命非巨舟載不可如其言拽而登舟舉
纜一呼如躍舟行甚疾絶無阻滯
别録増─漢武故事─衛子夫入宫嵗餘不得見因涕泣請
出上曰吾昨夢子夫中庭生梓樹數株豈非天意乎是
日幸之有娠─種藝─齊民要術─種梓法秋耕地令熟秋
末冬初梓角熟時摘取曝乾打取子耕地作壟漫散即
再勞之明年春生有草枝令去勿使荒沒後年正月間
劚移之方歩兩歩一樹即無子可於大樹四面掘坑取
栽移之一方兩歩一根兩畝一行一行百二十株五行
合六百株十年後一樹千錢　在外車板盤合樂器所
在任用─原春月斷其根瘞於土遂能發條取以分種
　─製用─博物志─桐梓二樹花葉飼猪能肥大且易養
　　(附/録)鼠梓
原─鼠梓名楰詩所謂南山有楰是也今人謂之苦楸江
東人謂之虎梓(爾雅云楰䑕梓注云楸/屬也今江東有虎梓)鼠李亦名鼠梓
别是一種
　　漆
原─漆(說文云漆本作桼木汁可以/䰍物其字象水滴下之形)似榎而大樹髙二三
丈餘身如柿皮白葉似椿花似槐子似牛李子木心黄
生漢中山谷梁益陜襄歙州皆有金州者最善廣州者
性急易燥辛温有小毒乾漆去積滯消淤血殺三蟲通
經脉李時珍曰漆性毒而殺蟲降而行血主證雖煩功
只在二者
彚考増─詩鄘風─椅桐梓漆　─唐風─山有漆　─周禮夏官
河南曰豫州其利林漆絲枲　─史記貨殖列傳─陳夏千
畝漆其人與千户侯等─原─後漢書樊宏傳─宏父重甞
欲作器物先種梓漆時人嗤之然積以嵗月皆得其用
向之笑者咸求假焉　─魏志方技傳─樊城樊阿從華佗
學求可服食益於人者佗授以漆葉青黏散漆葉屑一
升青黏屑十四兩以是為率言久服去三蟲利五藏輕
體使人頭不白阿從其言夀百餘嵗漆葉處所而有青
黏生於豐沛彭城及朝歌云　─増─山海經─號山其木多
漆㯶　英鞮之山上多漆木　原─荘子─桂可食故伐之
漆可用故割之人皆知有用之用而莫知無用之用也
　─増─淮南子─蟹見桼而不乾　─西京雜記─上林苑蜀漆
樹十株　─拾遺記─始皇起雲明臺窮四方之珍木北得
㝠阜乾漆─原─本草─葛洪抱朴子云漆葉青黏凡藪之
草也樊阿服之得夀二百嵗而耳目聰明猶能持鍼治
病此近代實事史所記注者也洪說猶近於理有言阿
年五百嵗者誤也或云青黏即葳㽔
集藻─七言律詩─増─宋蕭文山漆樹─天以晶華累爾形千
夫斂鍔可曽停世間有器䝉鮮澤林下無辜受割刑斫
壊孫枝難老大摧殘老幹易凋零退思禹貢周征日未
必如春稅不征
五言絶句─増─唐王維漆園─古人非傲吏自闕經世務偶
寄一微官婆娑數株樹　─裴廸漆園─好閒早成性果此
諧宿諾今日漆園遊還同荘叟樂　─原─宋朱子漆園─舊
聞南華仙作吏漆園裏應悟見割愛嗒然空隠几
詩散句─増─唐杜甫─近聞西枝村有谷杉漆稠
别録増─後漢書雷義傳─義舉茂才讓於陳重刺史不聽
遂佯狂披髮走不應命鄉里為之語曰膠漆自謂堅不
如雷與陳─原─種植─春分前移栽易成一云臘月種
製用─六月中以剛斧斫皮開以竹管承之汁滴管中則
成漆先取其液液滿則樹菑翳一云取於霜降後者更
良取時湏荏油㸃破故淳者難得可重重别拭之上等
清漆色黑如瑿若鐡石者好黄嫩若蜂窠者不佳　─試
驗─稀者以物蘸起細而不斷斷而急收更塗於乾竹上
䕃之速乾者佳世重金漆出金州也人多以桐油雜入
試訣云微扇光如鏡懸絲急似鈎撼成琥珀色打著有
浮漚今廣浙中出一種取漆物黄澤如金即唐書所謂
黄漆也入藥當用黒漆　─入藥─用乾漆筒中自然乾者
状如蜂房孔孔隔者為佳湏搗碎炒熟不爾損腸胃亦
有燒存性者生漆毒烈人以雞子和服之去蟲猶自嚙
腸胃者毒發飲鐡漿煎黄櫨汁甘豆湯蠏並可制之因
漆氣成瘡腫者杉木湯紫蘇湯漆姑草湯蠏湯浴之良
又嚼蜀椒塗口鼻可避漆氣
　　豫樟
増─本草─豫章乃二木名一類二種也─原─豫章二木生
七年乃可辨(見淮/南子)豫一名烏樟一名枕樟又名釣樟(通/志)
(云釣樟亦樟之類即爾雅所謂棆無/疵是也又本草云釣樟即樟之小者)莖葉寘門上辟天
行樹髙丈餘小葉似柟而尖長背有黄赤茸毛四時不
凋夏開細花結小子肌理細膩有紋故名樟可雕刻氣
甚芬烈大者數抱西南處處山谷有之可為居室器物
又可製船易長根側分小木種之老則出火種勿近人
家辛温無毒霍亂及乾霍亂湏吐者樟木屑煎濃汁吐
之甚良此物辛烈香竄能去濕氣辟邪惡宿食不消常
吐酸臭水酒煮服煎湯浴脚疥癬瘋癢作履除脚氣
彚考増─晉書王廙傳─廙為荆州刺史奏中興賦上疏曰
臣郡有枯樟更生　─宋書符瑞志─愍帝建興四年豫章
有大樟樹大三十五圍枯死積久永嘉中忽更榮茂景
純言是元帝中興之應　─陳書髙祖紀─承聖中議欲營
太極殿獨闕一柱至是有樟木大十八圍長四丈五尺
流泊陶家後渚監軍鄒子度以聞　─山海經─蛇山其木
豫樟　玉山其木多豫樟　─尸子─土積則生楩柟豫樟
　─神異經─東方荒外有豫樟焉此樹主九州其髙千尺
圍百尺本上三百丈本如有條枝敷張如帳枝主一州
南北並列面向西南有九力士操斧伐之以占九州吉
㐫─荆州記─山陽縣豫樟木可伐作鼓顙　─陳留風土
傳─尉氏章樹生酸棗─拾遺記─岱輿山北有沙棠豫章
之木長千尋細枝為舟猶長十丈　─述異記─漢武帝寳
鼎二年立豫章宫於昆明池中作豫章木殿　─豫章記
新淦縣封谿有聶友所用樟木殘柯者遂生為樹今猶
存其木合抱始倒植之今枝條皆垂下　─水經注─豫章
城之南門曰松陽門門内有樟樹髙七丈五尺大二十
五圍枝葉扶踈垂䕃數畝應劭漢官儀曰豫章郡樹生
庭中故以名郡矣此樹嘗中枯逮晉永嘉中一旦更茂
豐蔚如初咸以中宗之襌也禮斗威儀曰君政訟平豫
章常為生大興中元皇果興大業於南故郭景純南郊
賦云弊樟擢秀於祖邑是也以宣王祖為豫章故也
栝甌勝述─栝州白雲山下有麗陽廟其神即以麗陽作
姓寝殿二像刻自老樟靈根千年不榮不槁而柯萌時
出殿外　─閩部疏─建寜都司後園多大樟皆十許人合
抱一樹中空可容五六人坐槎枒下垂儼如巖洞不知
為樹也　原─花史─建昌邑人李公懋入朝髙宗問樟公
安否李奏枝葉扶疎嵗寒獨秀黄庭堅有記
集藻─記─増─宋祝穆南溪樟隠記─余卜居南溪上流溪之
漘有喬木二盖古之豫章而今俗以樟名者也其夀當
三百餘載而大且二十圍團欒偃蹇庇及數畝老根盤
踞髙突地面如巨石礧砢余因募工畚土厚培其根使
平若一臺可坐數客久焉根入土深得所滋養枝葉益
敷暢亭午日不穿漏夏五六月清䕃覆地暑氣不入凉
颸時来方春稚緑競秀靄若雲屯及𤣥㝠凍沍此獨挺
秀余愛護封殖每為賦甘棠之詩余聞昔商山之老戲
於橘中者謂之橘隠後世效山隂之種竹者謂之竹隠
慕彭澤之採菊者謂之菊隠擬孤山之詠梅者謂之梅
隠余愛此古樟遂名吾廬以南溪樟隠暇日披閱書箧
得晦庵朱子所書四大字適契余所命名若有天相亟
摹勒掲於㕔之楣即其右闢一小室取朱子所書嵗寒
二大字為匾以表古樟之髙致室僅容膝處勢最髙平
挹翠嵐下臨緑浸隔㟁擔簦負笈之行人中流披蓑鼓
枻之漁父皆可坐見於几席之上市㕓雖近而一塵不
侵余盖於此讀書以求聖賢為已之學涵養體察私淑
吾身庶幾不負朱子教育之意且日有餘力則編輯古
人嘉言善行類成巨帙窮年矻矻皆手自抄録樂而忘
疲今一二書行於世者行有揚子雲不以一醬瓿之可
為坐久神倦起而欠伸則信手拈取前輩詩文一二帙
緩誦微吟戰睡魔而却之此則樟隠之成趣也其西則
築小樓四楹與㕔對峙又取南軒張子所書藏書閣三
大字掲匾樓上雖余無資聚書不能多視鄴侯插架特
泰山之毫芒然余性健忘不可無書舊所讀不獲盡記
必藉檢閱積久抽取簡帙散亂則必决其甲乙使如舊
序剔去蠧魚燥以風日盖兹樓也檢書則登整書則登
曝書則登當此之時窓櫺四敞不妨眺望以舒暢心目
至於秋霄爽豁月檻澄鮮朔風怒號雪絮飛舞乗興一
登便覺水晶宫闕瓊樓玉宇去人不逺此又樟隠之勝
概也噫余晨興而啟吾扉出入而渉吾庭仰而瞻吾巨
匾銀鈎鐡畫動有法度則思其人儼若先儒之臨其上
顧而見吾古樟龍身虬柯昂霄聳壑則愛其木凛然嵗
寒之友在吾側是則吾廬雖甚湫隘卑陋而雄麗偉特
之觀固不在於輪奐之美也
頌─増─梁江淹豫章頌─伊南有材匪桂匪椒下貫金壤上
籠赤霄盤薄廣結捎瑟曽喬七年乃識非曰終朝
賦─増─唐敬括豫章賦─東南一方淮海維揚爰有喬木是
名豫章根坎窞彗天綱欝四氣煥三光矗縮雲聳離披
翼張一擢而其秀頴發七年而其材莫當懿夫倚荆衡
連楚越廻合湘沅之浦芬敷吴㑹之闕㸃彭蠡而烟垂
汨滄浪而吹發清輝艶艶朝灑陽臺之雲翠影亭亭夕
皓巫山之月爾其孤榦直指交莖亂傾紺葉烟緑朱華
日明掩蓂靈之光價奪若木之芳榮卉不暇植蔓不及
縈總此衆羙疇之與京其下則啼飛猱逐暴武突兀鹿
麌爪牙鉤拏盤遊其下盖難勝數其上則陸鴻漸谷鶯
遷孔翠曳曵鸞鵠翩翩翼翳日聲聞天巢集其巔動盈
百千嗟乎不囷不輪有典有則(闕四/字)其材也直空懐寳
以自棄諒斤斧之未識日者龍宫是搆鵲觀云修罄山
林之木應榱桷之求何獨不見千金而留為媒紹也闕
為出處也幽為爾不任大為賢而致尤今叢木之所忽
吾亦為之心憂借如将趙括於上軍秩長卿於下令良
驥為鹽車所伏谷松為山苖所映以曼倩而等侏儒尚
俳優而輕雅正雖物情之共爾固君子之攸病向若廓
君之林池充君之苑囿膏澤既沐鴻休亦覆門栁不可
齊華庭梧不能獨秀已矣夫用之則哲抑之則沉隨取
捨之攸措何棟梁之所任梓匠之瞻望靡及江潭之嵗
月空深誰當徙植天池畔終兾成君桃李隂
文散句─増─梁劉勰新論─夫樟木盤根鈎枝癭節蠧皮輪
箘擁腫則衆眼不顧匠者採焉製為殿堂塗以丹漆畫
為黼藻則百辟卿士莫不頋盻仰視木性猶是也而昔
賤今貴者良工為之容也　豫樟之植百尺而蒔柯
五言古詩─増─唐白居易寓意詩─豫章生深山七年而後
知挺髙二百尺本末皆十圍天子建明堂此材獨中規
匠人執斤墨采度将有期孟冬草木枯烈火燎山陂疾
風吹猛焰從根燒到枝養材三十年方成棟梁姿一朝
為灰燼柯葉無孑遺地雖生爾材天不與爾時不如糞
土英猶有人掇之已矣勿重陳重陳令人悲不悲焚燒
苦但悲采用遲
七言絶句─増─宋祝穆豫章─豫章偃蹇兩蒼龍雪榦寜湏
匠石逢借重嵗寒雙大字絶勝松拜大夫封
詩散句─増─唐杜甫─豫章夹日月嵗久空深根　豫章深
入地滄海濶無涯　─元稹─千尋豫章幹九萬大鵬歇
原─杜甫─豫章翻風白日動鯨魚跋浪滄溟開─増─朱慶
餘─館依髙嶺分樟葉
　　(附/録)樟腦
原─樟腦樟樹脂也似龍腦色白如雪出韶州漳州辛熱
無毒通闗竅利滯氣治中帶邪血寒濕脚氣霍亂心腹
痛疥癬風瘙齲齒殺蟲辟蠧
别録─原─修治─煎樟腦法新樟木切片井水浸三日三夜
入鍋煎之栁木頻絞待汁減半栁上有白霜濾去滓傾
汁入新瓦盆經宿自然結成塊　鍊樟腦法用銅盆以
陳壁土為粉糝之糁樟腦一重又糝壁土如此四五重
以薄荷安土上再用一盆覆之黄泥封固火上欵欵炙
之湏以意斟酌不可太過不及勿令出氣候冷取出則
腦皆升於上盆如此兩三次可充片腦　凡用每一兩
以二椀合住濕紙糊口文武火㶸之半時許冷定取出
用　─製用─燒烟熏衣箧蓆簟能辟壁虱蟲蛀
　　柟
原─柟生南方故又作楠黔蜀諸山尤多其樹童童若幢
盖枝葉森秀不相碍若相避然又名交讓木文潞公所
謂移植虞芮者以此本草李時珍曰葉似豫章大如牛
耳一頭尖經嵗不凋新陳相換花黄赤色實似丁香色
青不可食榦甚端偉髙者十餘丈麤者數十圍氣甚芬
芳紋理細緻性堅耐居水中今江南造船皆用之堪為
梁棟製器甚佳盖良材也子赤者材堅子白者材脆年
深向陽者結成旋紋為鬭柏楠　─増─格古要論─骰(一作/鬭)
柏楠木出西蜀馬瑚府紋理縦横不直其中有山水人
物等花者價髙亦難得又謂之骰子柏楠
彚考─増─史記貨殖傳─江南出柟梓薑桂─宋史五行志
政和四年六月沅陵縣江漲流出楠木二十七可為明
堂梁柱　─山海經─揺碧山其木多梓柟　─西京雜記─上
林苑柟四株　原─述異記─黄金山有柟樹一年東邉榮
西邉枯後年西邊榮東邉枯年年如此張華云交讓樹
也　─增─酉陽雜俎─武陵郡記白雉山有木名交讓衆木
敷榮後方萌芽亦更嵗迭榮也　─潜確類書─真多市有
楠木其竅若七星之状李八百妺躡其竅而上仙後立
星楠觀　─原凡楠木最巨者商人採之鑿字號編筏而
下既至蕪湖每年清江主事必来選擇買供運舟之用
南部又来爭商人甚以為苦剔巨者沈江干俟其去沒
水取之常失去一二萬歴癸酉一舟飄沒中有老人素
持齋守信義方拍水若有一人扶之至一潭口榜曰木
龍府殿上人冕旒甚偉面有黒痕宛然所鑿字號也傳
呼曰曽相識否老人頓首曰榜已明矣惟大王死生之
又傳呼曰汝善人數尚可延速歸令一人負之而出俄
頃抵㟁則身在大木上衣服皆不濡既登㟁一無所見
　─増─四州志─楠溪在酉陽宣撫司西二百里其溪清淺
傍多柟木
集藻─記─増─宋蒲咸臨新繁古楠木記─周公賦鴟鴞之年
大風㧞木乃命邦人起而築之最為異事然大風拔木
天也起而築之人也大木所偃因人而起之當無足怪
者孔子定書從而記之示訓戒也元祐八年繁江隆道
觀玉帝殿庭有古楠二章分列左右如輔如弼一夕風
雷大作偃其左偏者邑宰命匠石取之方執柯伐其枝
忽聞軋軋聲乃稍稍起立匠石皆在上如猿猱然觀者
驚駭邑宰降階俯伏謝罪君子以是知天道之不可誣
也較諸金縢兹尤為異盖以不待人力而自起也今五
十有一年矣縉紳先生尚能言之若不鑱諸石以永其
傳則無以訓戒後代余被命尉兹邑道士詹次淵請書
其事因從春秋記異之法月而日之以警不能寅畏上
帝者─原─陸游成都犀浦國寜觀古楠記─予在成都甞
以事至沉犀過國寜觀有古楠四皆千嵗木也枝擾雲
漢聲挟風雨根入地不知幾百尺而隂之所芘車且百
輛正晝日不穿漏夏五六月暑氣不至凛如九秋成都
固多夀木然莫與四楠比者予盖愛而不能去者彌日
有石刻立廡下曰是仙人蘧君手植余歎曰神仙至人
手之所觸氣之所呵羸疾者起盲瞶者愈榮茂枯朽而
金玉瓦石不難况其親所培植哉久而不槁不死固宜
欲為作詩文㑹多事不果甞以語道人蘧昌老真叟以
為恨予既去蜀三年而昌老萬里以書屬予曰國寜之
楠幾伐以營繕郡人力全之僅乃得免懼卒不免也君
為我終昔意予發書且歎且喜夫勿翦憩棠恭敬桑梓
愛其人及其木自古已然姑以蜀事言之則唐節度取
孔明祠柏一小枝為手版書於圖志今見非詆蒋堂守
成都有美政止以築銅壺閣伐江瀆廟一木坐謡言罷
亦書國史且王建孟知祥父子専有西南窮土木之侈
沉犀近在國城數十里間而四楠不為當時所取彼猶
有畏而不敢者况今聖主以恭儉化天下有夏禹卑宫
室漢文罷露臺之風専閫方面皆重徳偉人豈其殘滅
千嵗遺跡侈大棟宇為王孟之所難哉意者情出於吏
胥梓匠欺罔專恣以自為功而已使有以吾文告之者
讀未終篇禁令下矣然則其可不書
贊─増─宋宋祁蜀楠賛─在土所宜亭擢而上枝枝相避葉
葉相讓繁隂可庇羙榦斯仰
賦─増─宋宗澤古柟賦有序─巴城之南山有寺曰南龕寺
之外有大木曰楠其生甚久唐刺史嚴武御史史俊皆
有詩謌刻於巖腹嚴曰臨溪插石盤老根史曰結根幽
壑不知嵗自時迄今又數百年邦人謂之古楠宜矣僕
到官之三月兩至巖下讀史嚴之清什感是楠之老於
巖谷而可憐也因慨然操筆而賦之曰楠之生兮層崕
之中巔詢之人兮不知幾何年包堅根而下蟠兮貫頑
石而徹沉淵竦修榦以上淩兮並孤岑而參蒼天大枝
崛起兮虎豹拏攫小枝回屈兮蛟螭蜿蜒黄葉敷隂白
晝沉沉輪廣十畝盖窮百尋衆鳥托宿鄧林非深諸卉
仰芘荆雲非隂雨濯瑩兮一塵不染風振響兮海潮同
音露下兮鶴唳月明兮猿吟擅此清致亘古迄今有客
戾止惻然動中吁嗟斯木之異兮有不遇之窮爾胡不
生於泰山之側秦帝東封㑹風雨之是避豈以五大夫
之號而封松爾胡不生於周成之宫禁林九重顧親賢
之是戲豈以封國之瑞而翦桐爾胡不生於分陕之域
舍彼召公未必以甘棠之蔽芾流詠於國風抑亦豈無
工師之良識爾材之非常用之為棟梁則足以建九重
之明堂用之為舟楫則足以濟巨川之汪洋用為宗廟
社稷之器則足以㕘鼎鼐交神明薦至徳之馨香夫何
黙黙而甘老於窮山寂寞之鄊徘徊其下恍若夢兮心
駭而目眙蒼髯偉人瞋目視曰噫謂子知我乃不吾知
吾生於斯長於斯始於毫末至於十圍雨露不吾遺霜
雪不吾欺春兮秋兮吾不知代謝之有期漢兮唐兮吾
不知興亡之幾時柯葉顔色曽無改移過者千百睥睨
焉不以吾為樸􁂶輩待之斧斤之害亦幸不罹吾受天
地造化之恩孰有等夷子之不智而乃我悲使子處此
復將奚為吾非不知强自取藏器以待時而動老當益
壮自任以天下之重儻匠人斲而小之能不浼然而悔
痛乃所願比不材之樗同乎無所用若曰不遇自有物
主之非吾所能為姑亦付之一夢客聞之釋然悟曰達
矣夫斯言可書紳而詠誦　─原─明王煜楠樹賦─繄楠之
生也含津𤣥㝠托根崐崙氣之所凑殷殷屯屯羌濆浡
之歘發觸巨石而塊分得貞剛以為性匪蓊茸之為倫
迨夫雨以膏之雷以震之風以撓之霜以嚴之扶疎矗
特輪輪囷囷虯枝上聳迥無旁紛凝若木之晶魄翕淑
氣之芳芬膚理潤玉體榦堅金繄楠之茂也勢㕘岱華
光拍滄溟上懸三光下蟠九地青鸞白鵠朝夕是憩夫
豈鷦鷯之敢寄也貞松巨柏戢戢相比夫豈蔓草之敢
麗也荘生索之而駭眙匠石過焉而睥睨顧神物之偉
竒斧欲揮而終忌是宜棟梁乎清廟為九垓之大庇繄
楠之夀也瀋液内盎姿華外妍顓頊不肅祝融不然枝
拂常春之霧根漬不涸之泉元龜蟠其下卿雲覆其巔
豐隆為之呵護王孫怵而不前望之蒼蒼然叩之砰砰
然騰神光兮夜曙播蕃隂兮晝帡老𥅆曽息䕃於髫齔
王母於兹表道兮屢焉笑蟠桃之難熟輕銅狄之千年
諒𤣥精之丕搆與日月而周旋
文散句─増─晉左思蜀都賦─楩柟幽藹於谷底(闕/)交讓所
植　─吴都賦─楠榴之木相思之樹
五言古詩─原─唐杜甫枯楠─楩楠枯崢嶸鄊黨皆莫記不
知幾百歳慘慘無生意上枝摩皇天下根蟠厚地巨圍
雷霆坼萬孔蟲蟻萃凍雨落流膠衝風奪佳氣白鵠遂
不来天雞為愁思猶含棟梁具無復霄漢志良工古昔
少識者出涕淚種榆水中央成長何容易截承金露盤
裊裊不自畏
七言古詩─原─唐杜甫楠樹為風雨所㧞歎─倚江柟樹草
堂前故老相傳二百年誅茅卜居總為此五月髣髴聞
寒蝉東南飄風動地至江翻石走流雲氣榦排雷雨猶
力争根斷泉源豈天意滄波老樹性所愛浦上童童一
青盖野客頻留懼雪霜行人不過聽竽籟虎倒龍顛委
榛棘淚痕血㸃垂胸臆我有新詩何處吟草堂自此無
顔色　─嚴武題巴州光福寺楠木─楚江長流對楚寺楠
木幽生赤崕背臨谿插石盤老根苔色青蒼山雨痕髙
枝閙葉鳥不度半掩白雲朝與暮香殿蕭條轉宻隂花
龕滴瀝垂清露聞道偏多越水頭烟生霽斂使人愁月
明忽憶湘川夜猿呌還思鄂渚秋㸔君幽靄幾千丈寂
寞窮山今遇賞亦知鐘梵報黄昏猶卧禪牀戀竒響
史俊題巴州光福寺楠木─近郭城南山寺深亭亭竒樹
出禪林結根幽壑不知嵗聳榦摩天凡幾尋翠色晩将
嵐氣合月光時有夜猨吟經行緑葉望成盖宴坐黄花
長滿襟此木甞聞生豫章今朝獨秀在巴鄊凌霜不肯
讓松柏作宇由来稱棟梁會待良工時一盼應歸法水
作慈航
五言律詩─原─唐杜甫髙柟─柟樹色㝠㝠江邉一盖青近
根開藥圃接葉製茅庭落景隂猶合微風韻可聽尋常
絶醉困卧此片時醒
七言律詩─増─宋歐陽修至喜堂新開北軒手植柟木兩
株走筆呈元珍表臣─為憐碧砌宜佳樹自劚蒼苔選緑
叢不向芳菲趁開落直湏霜雪見青葱披條泫轉清晨
露響葉蕭騷半夜風時掃濃隂北窓下一枰閒且伴衰
翁
七言絶句─増─宋范成大寄題郫縣蘧仙觀四楠─沉犀浦
上舊仙蹤老木長春翠埽空敢請丹光来萬里為扶雲
嶠駕飛鴻
詩散句─増─宋宋祁─童童挺十尋一蓋摩空緑　─孫覿─枯
柟鬱峥嶸老榦空自表　─文同─佛現寳幢經幾刦天開
雲幄待何人　─唐薛能─夜聲柟樹逺
　　石楠
増─南方記─石楠樹野生二月花實如燕卵七八月熟出
九真　─本草─石楠一名楓藥蘇頌曰南北有之生於石
上株有極髙大者江湖間出者葉如枇杷上有小刺凌
冬不凋春生白花成簇秋結細紅實關隴間出者葉似
莾草青黄色皆有紫㸃雨多則併生長及二三寸根横
細紫色無花實葉至茂宻南北人多移植亭院間隂翳
可愛不透日氣冦宗奭曰石楠葉似枇杷葉之小者而
背無毛光而不皺正二月間開花冬有二葉為花苞苞
既開中有十五餘花大小如椿花甚細碎每一苞約弹
許大成一毬一花六葉一朶有七八毬淡白緑色葉末
微淡赤色花既開蕋滿花但見蕊不見花花纔罷去年
緑葉盡脫落漸生新葉
彚考─増─述異記─曲阜古城有顔回墓上石楠樹二株可
三四十圍土人云顔子手植　─太真外傳─上發馬嵬行
至扶風道道旁有花寺畔見石楠樹團圞愛玩之因呼
為端正樹　─酉陽雜俎─衡山石楠花有紫碧白三色花
大如牡丹亦有無花者　─齊雲山志─西山有石罅方廣
若門盖天造以通逰者門首有石楠一株其大數圍
集藻─五言古詩─増─唐孟郊和宣州錢判官使院㕔前石
楠樹─太朴既一剖衆材争萬殊懿兹南海華来與北壤
俱生長如自惜雪霜無凋渝籠籠抱靈秀簇簇抽芳膚
寒日吐丹艶赬子流細珠鴛鴦花數重翡翠葉四鋪雨
洗新妝色一枝如一姝聳異敷庭際傾妍来坐隅散彩
飾几案餘輝盈盤盂髙意因造化常情逐榮枯主公方
寸中陶殖在湏臾養此奉君子賞覿日為娛始覺石楠
詠價傾賦兩都棠頌庶可比桂詞難以踰因謝丘墟木
空採落泥塗時来聞佳姿道去卧枯株争芳無由縁受
氣如欝紆抽肝在郢匠歎息何踟蹰
五言律詩─増─宋朱長文石楠─昔年曽賞玩移自碧山遥
古榦摩文石寒枝熨翠綃雖殊楩梓用終免雪霜凋来
者宜珍護毋令困採樵　─明吴寬追和朱樂圃蘇學石
楠─泮水根常溉臨池路不遥顧瞻依曲檻愛護障輕綃
别種為交讓終年亦後凋有材非㸑用斤斧免山樵
七言律詩─増─唐白居易石楠樹─可憐顔色好隂凉葉翦
紅牋花撲霜傘盖低垂金翡翠薫籠亂搭繡衣裳春芽
細炷千燈焰夏蕊濃薫百和香見說上林無此樹只教
桃栁占年芳　─胡汾石楠樹─本自清溪石上生移栽此
處稱閒情青雲事盡識珍木白屋人多喚俗名重布緑
隂滋蘚色深藏好鳥引雛聲余今一日千廻㸔每度㸔
来眼益明
七言絶句─増─唐王建㸔石楠花─留得行人望却歸雨中
　(闕一/字)是石楠枝明朝獨上銅臺路客見花開少許時　─權
　徳輿石楠樹─石楠紅葉透簾春憶得妝成下錦茵試折
　一枝含萬恨分明說向夢中人　─温庭筠重題端正樹
　路傍佳樹碧雲愁曽侍金輿幸驛樓草木榮枯似人事
　緑隂寂寞漢陵秋　─趙嘏詠端正樹─一樹繁隂先著名
　異花竒葉儼天成馬嵬此去無多地祗合楊妃墓上生
　詩散句─増─唐李白─千千石楠樹萬萬女貞林　─張籍─江
　臯三月時花發石楠枝　─司空圖─客處偷閒未是閒石
　楠雖好懶頻攀　─李白─風掃石楠花　─宋蘓軾─孤生有
　石楠　─元龔璛─紅樹石楠春
　
　
　
　
　
御定佩文齋廣羣芳譜卷七十二
　欽定四庫全書
御定佩文齋廣羣芳譜卷七十三
　　木譜
　　　桐
　增─爾雅翼─桐有青赤白三種而青桐又有有實無實之
　辨　─原─梧桐一名青桐(埤雅今以梧桐/皮青號曰青桐)一名櫬(爾雅櫬/梧注今)
　(梧/桐)皮青如翠葉缺如花姸雅華淨賞心悦目人家齋閣
　多種之其木無節直生理細而性𦂳四月開嫩黄小花
　如棗花墜下如醭五六月結子莢長三寸許五片合成
　老則開裂如箕名曰櫜鄂子綴其上多者五六少者二
　三大如黄豆雲南者更大皮皺淡黄色仁肥嫩可生噉
　亦可炒食遁甲書云梧桐可知月正閏嵗生十二葉一
　邊六葉從下數一葉為一月有閏則十三葉視葉小處
　則知閏何月立秋之日如某時立秋至期一葉先墜故
　云梧桐一葉落天下盡知秋　白桐一名華桐一名泡
　桐葉三杈大徑尺最易生長皮色麤白木輕虛不生蟲
蛀作器物屋柱甚良二月開花如牽牛花而色白華而
不實賈勰云桐葉華而不實者曰白桐無子冬結似子
者乃明年華房爾雅云榮桐木即此華而不實故曰榮
桐木也木之榮者多矣獨桐名榮者桐以三月華蔡邕
月令曰桐始華桐木之後華者也穉之故曰始周書時
訓曰清明之日桐始華桐不華嵗有大寒蓋不華則陽
氣㣲陽氣㣲則寒可知也造琴瑟以華桐生山間者為
樂器則鳴孫枝為琴則音清　─增─桐譜─一種文理麤而
體性慢葉圓大而尖長光滑而毳稚者三角成條之時
葉皆茸毳而嫩皮體清白喜生朝陽之地花先葉開白
色心赤内凝紅其實穟先長而大可圍三四寸内為兩
房房中有肉肉上細白而黒㸃者其子也謂之白花桐
一種文理細而體性𦂳葉三角而圓大色青多毳而不
光滑葉硬文㣲赤花亦先葉而開皆紫色而作穟類紫
藤花謂之紫花桐二桐皮色皆一類但花葉小異體性
𦂳慢不同
彚考─增─書禹貢─嶧陽孤桐─傳─孤特也嶧山之陽特生桐
中琴瑟　─原─詩鄘風─椅桐梓漆爰伐琴瑟　─大雅─梧桐
生矣于彼朝陽─注─梧桐不生山岡太平而後生朝陽
增─禮記月令─季春之月桐始華　─原─禮記雜記─杵以梧
　─孟子─拱把之桐梓人茍欲生之皆知所以養之者
增─史記晉世家─成王與叔虞戲削桐葉為珪以與叔虞
曰以此封若史佚因請擇日立叔虞成王曰吾與之戲
耳史佚曰天子無戲言言則史書之禮成之樂歌之于
是遂封叔虞于唐　─後漢書蔡邕傳─邕在吳吳人有燒
桐以㸑者邕聞火裂之聲知其良木因請而裁為琴果
有美音而其尾猶焦故時人名曰焦尾琴焉　─西南夷
傳─哀牢夷有梧桐木華績以為布　─晉書張華傳─吳郡
臨平岸崩出一石鼓槌之無聲帝以問華華曰可取蜀
中桐材刻為魚形扣之則鳴矣于是如其言果聲聞數
里　─原─晉書苻堅載記─堅以姜宇為前將軍與苻琳率
衆三萬擊慕容冲于灞上為冲所敗冲遂據阿房城初
長安謠曰鳳凰鳳凰止阿房堅以鳳凰非梧桐不棲非
竹實不食乃植桐竹數十萬株于阿房城以待之冲小
字鳳凰至是入止阿房城焉　─增─魏書彭城王勰傳─高
祖與侍臣升金墉城顧見堂後梧桐竹曰鳳凰非梧桐
不棲非竹實不食今梧桐竹並茂詎能降鳳乎勰對曰
鳯凰應徳而來豈竹梧桐能降高祖曰何以言之勰曰
昔在虞舜鳳凰來儀周之興也鸑鷟鳴于岐山未聞降
桐食竹高祖笑曰朕亦未望降之也後宴侍臣於清徽
堂日宴移于流化池芳林之下高祖仰觀桐葉之茂曰
其桐其椅其實離離豈弟君子莫不令儀今林下諸賢
足敷歌詠遂令黄門侍郎崔光讀暮春羣臣應詔詩
北史李元忠傳─元忠甚工彈彈桐葉常出一孔擲棗栗
而彈之十中八九　─原─唐書李泌傳─徳宗在奉天召泌
赴行在時李懐光叛嵗有蝗旱議者欲赦懐光帝博問
羣臣泌破一桐葉附使以進曰陛下與懐光君臣之分
不可復合如此葉矣繇是不赦　─增─宋史五行志─治平
四年六月汀州進桐木板二有文曰天下太平　─山海
經─虢山其下多桐椐　─穆天子傳─是日天子鼓道其下
而鳴乃樹之桐─注─桐亦響木　─管子─五沃之土其木宜
桐　─原─莊子─空門來風桐乳致巢─增─列子─人有枯梧
樹者其隣父言枯梧之樹不祥其隣人遽而伐之隣人
父請以為薪其人乃不悦曰隣人之父徒欲為薪而教
吾伐之也與我隣若此其險豈可哉　─原─淮南子─梧桐
斷角馬氂截玉　─增─淮南子─桐木成雲─注─取十石瓮滿
以水置桐其中蓋之三四日氣如雲作　智者有所不
及故桐不可以為弩　以巨斧擊桐薪不待利日良時
而後破之加斧桐薪之上而無人力之奉雖順招搖刑
徳而不能破無其勢也　─新書─懸弧之禮東方之弧以
梧梧者東方之草春木也　─風俗通─梧桐生于嶧陽山
巖石之上采東南孫枝為琴聲清雅　─伏䖍古今注─昭
帝丹鳳二年馮翊人獻桐枝長六尺九枚枚一葉也
楚辭注─梧桐春榮陽木也　─新論─神農黄帝削桐為琴
　─論衡─李子長為政欲知囚情刻桐象囚形鑿地為坎
臥木囚其中囚若正木囚不動若有冤木囚動出蓋人
之精誠著木人也　─原─易緯─桐枝濡毳而又空中難成
易傷須成氣而後華─禮斗威儀─君乘火而王其政平
梧桐為常生　─瑞應圖─王者任用賢良則梧桐生于東
廂─遁甲書─梧桐不生則九州異　─增─西京雜記─上林
苑桐三椅桐梧桐荆桐　五柞宫西有青梧觀觀前有
三梧桐樹　─晉宫閣名─華林園青白桐三株　─廣志─驃
國有白桐木其葉有白毳取其毳淹漬緝織以為布
華陽國志─益州有梧桐木其華采如絲人績以為布名
曰華布　─南越志─青桐華頗似木綿而輝薫過之　─安
成記─府君諱保如令樹梧于苞兩邊柯葉菴藹炎暑為
之清凉百姓列宅其間　─鄒山記─鄒山古之嶧陽魯穆
公改為鄒今鄒山嶧陽猶多桐樹─齊春秋─豫章王于
郊起山列種桐竹號為桐山武帝幸之置酒為樂　─齊
地記─城北十五里有桐臺即桐宫　─水經注─浦陽江自
􁬹山東北逕太康湖車騎將軍謝𤣥田居所在於江曲
起樓樓側悉是桐梓森聳可愛居民號為桐亭樓　─顔
氏家訓─或有諱桐者呼梧桐樹為白鐵樹便似戲笑耳
　─原─異苑─句章吳平州門前忽生一株青桐樹上有謠
歌之聲平惡而伐之平隨軍北行首尾三載死桐歘自
還立於故根上聞聲樹巔空中歌曰死樹今更青吳平
尋當歸適聞伐此樹已復有光輝平尋歸如鬼謠　─述
異記─梧桐園在呉夫差舊國一名琴川梧園在句容縣
傳曰吳王别館有楸梧成林焉古樂府云梧宫秋吳王
愁是也　─增─遊山記─吹臺有高桐皆百圍嶧陽孤桐方
此為劣　─隋唐嘉話─唐初宫中少樹孝仁后命種白楊
謂何力曰此樹易長三數年間宫中可得隂映何力一
無所應但誦古詩云白楊多悲風蕭蕭愁殺人意謂此
是塚墓間木非宫中所宜種孝仁遽令拔去更樹梧桐
也　─尚書故實─李汧公取桐孫之精者雜綴為琴謂之
百衲琴　─原─酉陽雜俎─厯城房家園齊博陵君豹之山
池其中雜樹森竦曾有人折其桐枝者公曰何為傷吾
鳳條自後人不復敢折　─增─酉陽雜俎─大興善寺東廊
之南素和尚院庭有青桐四株素之手植元和中卿相
多遊此院桐至夏有汗汚人衣如輠脂不可浣昭國東
門鄭相常與丞郎數人避暑惡其汗謂素曰弟子為和
尚伐此樹各植一松也及暮素戲祝樹曰我種汝二十
餘年汝以汗為人所惡來嵗若復有汗我必薪之自是
無汗　南中桐花有深紅色者　臨瀨西北有寺寺僧
智通常持法華經入禪每宴坐必求寒林静境殆非人
所至經數年忽夜有人環其院呼智通至曉聲方息厯
三夜聲侵户智通不耐應曰汝呼我何事可入來言也
有物長六尺餘皁衣青面張目巨吻見僧初亦合手智
通熟視良久謂曰爾寒乎就是向火物亦就坐智通但
念經至五更物為火所醉因閉目開口據爐而鼾智通
覩之乃以香匙舉灰火寘其口中物大呼起走至閫若
蹶聲其寺背山智通及明視蹶處得大皮一片登山尋
之數里見大青桐樹梢已童矣其下凹根若新缺然僧
以木皮附之合無蹤隙其半有薪者創成一蹬深六寸
餘蓋魅之口灰火滿其中火猶熒熒智通焚之其怪自
絶　─十道志─桐廬縣吳黄武四年置以桐溪側有大桐
樹垂條偃蓋傍䕃數畝逺望似廬因謂之桐廬　─原─本
事詩─蜀候繼圖倚大慈寺樓偶飄一大桐葉上有詩云
拭翠斂蛾睂為鬱心中事搦管下庭除書作相思字此
字不書石此字不書紙書向秋葉上願逐秋風起天下
有心人盡解相思死天下負心人不識相思意有心與
負心不知落何地後數年繼圖卜任氏為婚始知字出
任氏　─增─高僧傳─僧瑜幼入釋門擔薪欲焚身以宋孝
建中集薪為龕請僧設齋禮别而入火中經三日而瑜
房内忽生䨇桐樹根枝豐茂鬱翠非常道輩異之號為
䨇桐沙門　─原─清異録─同州郃陽縣劉靖家兄弟同居
宅邊榆樹上生桑西廊梧桐上生穀枝明年墳中白楊
生檜並鬱茂鄉人號榆為義祖桐為小義楊為義孫縣
令出官錢為修三義亭　─北夢瑣言─王義方初拜御史
置宅酬直訖數日忽對賔朋指庭中青桐一䨇曰此忘
酬直召宅主付錢四千　─搢紳脞説─顧况于御溝流水
上得一桐葉有詩云一入深宫裏年年不見春聊題一
片葉寄與有情人况亦題葉于流泛之後十餘日况又
得一詩以荅况者　─集仙傳─吕洞賔題汴都峩睂院云
明月斜秋風冷今夜故人來不來教人立盡梧桐影
揮麈前録─自祖宗以來故家以眞定韓氏為首忠憲公
家也居京師庭有桐木都人以桐樹目之以别相韓焉
相韓則魏公家也　─洞天清録─桐木年久木液去盡紫
色透裏全無白色更加細密方稱良材　─龍門山記─徐
童觀多桐木花其花清香襲人其子碧可染青碧色若
移植他處則不活　─埤雅─詩曰湛湛露斯在彼杞棘愷
悌君子莫不令徳其桐其椅其實離離愷悌君子莫不
令儀杞棘剛木故詩以况令徳椅桐柔木故詩以况令
儀　─增─古琴疏─吳叔治夏日納凉門外時聞桐樹下有
琴聲後一人請以五百金買此樹叔治曰金欲得耳苐
吾自以口就食即見此樹今何忍伐之後叔治出為北
海主簿歸已為族人賣去久之其人以二琴至示叔治
一曰隂姬一曰陽娃不加少漆斵磨光毫其文宛然各
有仙女弄琴之狀云凉天月夜不鼓而自鳴請留其一
以一相報叔治不受　─丹鉛總録─凡木本實而末虛惟
桐反之試取小枝削之皆堅實如蠟而其本皆虚故世
所以貴孫枝者貴其實也　─原─滇南雜記─永昌有梧桐
子比中州者形頗長大者幾可當蓮實過永昌亦不可
得　─已瘧編─張士傑客壽陽被酒厯淮陽濱入龍祠見
後帳龍女塑像甚美乃取桐葉題詩投帳中云我是夢
中傳彩筆書于葉上寄朝雲忽見一舍有美女士傑徑
詣置酒女吟曰落帆且泊小沙灘霜月無波淮上寒若
向江湖得消息為傳風水到長安士傑昏醉既醒孤坐
于廟門之右小女奴曰娘子傳語還君桐葉勿復置念
　─增─一統志─桐君山在桐廬縣東二里相傳昔有異人
于此山採藥求道結廬于桐木下人問其姓則指桐以
示之因號為桐君山
集藻─記─增─宋陳翥西山植桐記─咸聲子陳翥子翔少漸
義方訓渉孤哀淪于季孟惸疾否滯十有餘年蝎蠧木
虛根枝不附志願相畔退而治生至慶厯八年戊子冬
十有一月于家後西山之南始有地數畝東止陳詡西
止柴􁭨凡東西延二十丈有竒南止弟翊北止兄翦凡
南北袤十丈有竒自十二月至于皇祐三年辛卯冬澆
而植之凡數百株南栽㦸榆以累翊北樹槿籬以分翦
餘桐皆布于内靡有列也未植前斫其地有圃者至而
問曰將胡為乎余荅曰植桐于其中圃者笑曰得利之
速植桐不如植桑之博矣余應之曰吾非不知衣食之
源為世所急但足而已夫仲尼豈不能明老圃之業乎
柳下惠豈不能為盜跖之事乎茍議利而後動誠聖賢
之所不取亦吾心之所未能也翌日將植撫而祝之曰
爾其材森森直而理敷榮朝陽立而不倚吾將激清風
　　將其聲聽之以為古琴之操焉爾其葉萋萋緑而繁應
　　時開落不為物頑吾將招君子于其下樂之以待靈鳳
　　之棲焉因書以為植桐記
　　贊─增─晉郭璞梧桐贊─桐實嘉木鳳凰所棲爰伐琴瑟八
　　音克諧歌以永言噰噰喈喈　─宋孝武帝孤桐贊─珍無
　　隱徳產必有甄資此孤榦獻枝楚山梢星雲界衍葉炎
　　廛名列貢寳器贊虞絃
　　賦─
御製梧桐賦─撫萬彚之生成攬植物之暢茂見藹藹之梧桐
　爲良材之僅覯當綺閣而結柯臨玉階而吐秀既託根以
　得地亦含靈而迎候扇淑景於春陽振英華於清晝揚蕤
　瑤樹布葉金鑾碧滋密綴翠纈深攢㪚澄暉于帷幄濯鮮
　色於琅玕被光華於日月耀羽儀於鳳鸞迺有醲雲上覆
　瓊泉下浸長浥潤於丹穹永敷榮於紫禁雨滴疎聲風吹
　籟鳴乍響廻於環珮已樂合於竽笙若夫新條始引清露
　初流如潔清之士邈焉而寡儔挺節無撓陵虛欲上如謇
直之臣介然而不黨菶菶者其隂可以矢卷阿之頌音離
離者其實可以廣湛露之雅什韻虞氏之文琴絙軒皇之
素瑟信天地之嘉生非凡材之能匹彼夫桃李之佳䕃松
柏之貞心甘棠蔽芾於南國玉樹青蔥於上林雖留詠於
在昔詎埓美於斯今至於嶧山孤立之姿龍門百尺之榦
或擢本於丘樊或漸色於巖畔豈若兹樹之曜穎朝陽植
枝霄漢負聳壑之遐標增麗城之榮觀也哉
　增─魏夏侯湛桐賦─有南國之陋寢植嘉桐乎前庭闡洪
　根以誕茂豐脩榦以繁生納谷風以疏葉含春雨以濯
　莖濯莖天天布葉藹藹蔚童童以重茂䕃䝉接而相蓋
　蔽隂澹之南表覆陽阿之北外于是詰朝之暇歩趾前
　廡春以遊目夏以清暑昔詩人之所稱美厥生之攸竒
　植匪崗其不滋識非條其不儀　─晉嵇康琴賦─惟椅桐
　之所生兮託峻嶽之崇岡披重壤以誕載兮參辰極而
　高驤含天地之醇和兮吸日月之休光鬱紛紜以獨茂
　兮飛英蕤于昊蒼夕納景于虞淵兮旦晞榦于九陽經
千載以待價兮寂神跱而永康且其山川形勢則盤紆
隱深磪嵬岑嵒𤣥嶺巉巖岞㟧嶇崟丹巖嶮巘青壁萬
尋若乃重巘增起偃蹇雲覆邈隆崇以極壯崛巍巍而
特秀蒸靈液以播雲據神淵而吐溜爾乃顚波奔突狂
赴争流觸巖觝隈鬱怒彪休洶湧騰薄奮沬揚濤瀄汨
澎湃䖤蟺相糾放肆大川濟乎中州安廻徐邁寂爾長
浮澹乎洋洋縈抱山丘詳觀其區土之所產毓奥宇之
所寶殖珍怪琅玕瑤瑾翕赩叢集累積奐衍于其側若
乃春蘭被其東沙棠殖其西涓子宅其陽玉醴湧其前
𤣥雲䕃其上翔鸞集其巔清露潤其膚惠風流其間竦
肅肅以静謐密微微其清閒夫所以經營其左右者固
以自然神麗而足思願愛樂矣於是遯世之士榮期綺
季之儔乃相與登飛梁越幽壑援瓊枝陟峻㟧以遊乎
其下周旋永望邈若凌飛邪睨崑崙俯闞海湄指蒼梧
之迢逓臨廻江之威夷寤時俗之多累仰箕山之餘輝
羡斯嶽之𢎞敞心慷慨以忘歸情舒放而遠覽接軒轅
之遺音慕老童于騩隅欽泰容之高吟顧茲桐而興慮
思假物以託心乃斵孫枝凖量所任至人攄思制為雅
琴　─傅咸梧桐賦─美詩人之攸貴兮覽梧桐乎朝陽蔚
菶菶以萋萋兮鬱株列而成行夾二門以駢羅作館㝢
之表章停公子之龍駕息旅人之肩行瞻華實之離離
想儀鳳之來翔　─宋劉義恭桐樹賦─伊梧桐之靈材蔚
疎林而擢秀𤣥根通徹于幽泉密葉垂藹而增茂挺修
幹䕃朝陽招飛鸞鳴鳳凰甘露灑液于其莖清風流薄
乎其枝丹霞赫奕于其上白水浸潤乎其陂　─袁淑桐
賦─越衆木之薫狥勝雜樹之藻縟信爽幹以弱枝實裏
素而表緑若乃根荑條茂跡曠心冲貞觀于曾山之陽
抽景于少澤之東被籍兮煙霞褱珮兮星虹儀丹丘之
瑞羽棲清都之仙宫　─齊蕭子良梧桐賦─植椅桐于廣
囿嗟儵忽而成林依層楹而吐秀臨平臺而結隂乃抽
葉而露始亦結實于星沈聳輕條而麗景涵清風而㪚
音發雅詠于攸昔流素賞之在今必鸞鳳而後集何燕
雀之能臨匪伊楚宫側豈獨嶧山岑邈蒿萊之難儷永
配道于仙琴　─王融桐樹賦─梧桐生矣于邸岫之曾隈
儀龍門而插幹佇鳳羽以抽枝蹤楚宫而留稱藉溜館
以翻聲直不繩而特秀圓匪規而天成同嵗草以萎暮
共辰物而滋榮豈逺心以自外寧有志于孤貞　─梁沈
約桐賦─龍門之桐逺望青蔥專巖擅嶺或孤或叢枝封
暮雪葉映晝虹抗蘭橑以棲龍拂雕牕而漙露喧密葉
于鳳晨宿高枝于鸞暮合影陽崖標峯東陸俯結𤣥隂
仰成翠屋乍髣髴于行雨時徘徊于丹轂遶齊綵于碧
林豈慚光于若木　─唐崔鎮尚書省梧桐賦─惟皇立極
建都河洛會府疏庭珍木咸若偉梧桐之嘉遇竟因人
以勝託傾鳳翼于朝陽偶鵷行于祕閣貴有常尊静爲
躁君花繁翼子幹直謀孫履素至潔體柔常存掲日月
以曜穎含雨露以流根豈與夫龍門半死嶧陽孤植齊
萬籟而混吹合千巖以共色勁質氷摧而杼人莫識高
標風析為樵人所得求知音于㸑燃論分理于繩墨且
問之以生死又焉議夫通塞故至人以全身逺害君子
以自強不息失其理山林不足以攝生順其道朝市何
妨乎育徳梧桐生矣自逺而至輕去無何之鄉不居有
過之地謂繁華兮國人服媚吾獨後春而翠謂搖落兮
物情共棄吾亦先秋以悴不改節以邀利不立名而自
異必居常以待終將百慮而一致大年椿榦捎雲豫章
箘簵貞勁桂椒信芳百果甲坼于金谷千林花發于河
陽實繁者皆折材用者先亡我異于是于何不臧布清
隂于仙署棲白雲于帝鄉旁連杞梓俯接琳瑯蔚金蟬
之氣色耀錦帳之輝光我封我樹無臭無香後天年于
社櫟用當代于甘棠得䘮齊致語黙兩忘吾不知夫支
離之徳何獨攘而自出蘧瑗之智何獨卷而自藏復有
翦刻為圭琢磨成器龍章鳳軫金符玉瑞平君子之心
戒王者之戲晉侯得之諸侯麏至子野得之𤣥鶴來曁
雖信美于疇日未若兹辰之佩仁履義我求懿德于是
乎在疏相比逺相待以其彚征成而不宰譬諸草木生
植有時除惡務本樹徳務滋引之斯至權之斯離角弓
兮有什枤杜兮陳詩敢告在位如何不思念兹在兹恕
事順施茍求夏隂與秋實無㧞楊以樹茨　─宋陳翥桐
賦─始吾植桐與竹于西山南見誚乎天倫間以謂拙難
于生計不如桑柘果實之木有所利吾决而遂其志乃
自號桐竹君以固而拒之又作西山桐詩十二首復掇
其詩之餘次而為賦所以伸植之之心也其詞曰伊梧
桐之柔木生崇絶之高岡盗天地之淳氣吐春冬之竒
芳借濡潤于夕陛藉和煖于隂陽綿嵗月之久持森鬱
茂而延昌爾其溪臨千仞巖空百丈增巘岌以周列重
峯嶪其相向勢崔嵬而峭且峻形崎嶇而不可上巖嶮
巇以無土壑增巉而弗敞枝上拔而雖榮根下朶而不
長迅雷疾風之所飄擊湧濡飛溜之所滌蕩䝉苦霧而
含暝鏁愁雲于寫望霏霜封條而欲折積雪擁根而致
強枝蠧則中間節傷則液滿同枌棘以溷殽雜樞榆而
蒼莽于是哀狖晨吟饑梟夜啼熊狐傍宿麏麑下蹊悲
號呌嘯囘惶慘悽勇夫聞之而心碎山鬼尋之而晝迷
寒雕啄鷹以之游集妖烏怪鵬以之安棲蓋人跡罕履
故物類來萃材雖具不見用于匠氏根已固故不可以
移陟其或春氣和木向榮飛子結孕其柢抽萌條毳毳
以嫩聳葉茸茸而緑成水再離而自茂氣猶缺而未英
當斯時也吾孤且否人無我諳既支離而不煖始有地
于西山之南遂忘刻鋭任情意命钁以薙草向陽以避
地列行行之坑坎有鱗鱗之位次庸以梧桐植而異羣
類也由是召山叟訪塲師披榛棘之叢薄陟峯巒之險
危望椅梓以相近求拱把而見移全根本之延蔓擇材
榦之珍竒迺等地以森植亦分株而對之侔底道之矢
直鄙左右之器欹邁夾道之細柳類通衢之高椅累嵗
時而茂盛發花葉之繁滋土膏泉液以澤乎根春風夏
雨以長其枝晨霞暮雨以䕃其榦清露薄霧以潤其肌
陽烏舒暖以條布隂兔飛光而影垂佳庭雪之難積噱
巖霜之易晞是以其上則鵯鷓鷩鴺之所不敢棲也其
下則騰猿飛􁖓之所不獲息也結藤垂蔓莫得而依也
犇泉依瀨亡由而及矣故逺而望之如列㦸與排矛即
而憇之若緑幄與翠裯將以集鸑鷟鳴飄鶹翫之以興
詠聽之以消憂于是招直諒之賔命端善之友坐萋萋
之隂䕃論詩書之盛否逍遙乎志氣宴樂以文酒賞茲
桐之森森玩桑柘之黝黝彼槐歎婆娑樗傷擁腫一則
為盡其生意一則嗟無其器用未若葉中藥餌材堪梁
棟雲和曾入于周制嶧陽乃隨于禹貢有名實以相副
豈虛偽以動衆吾將采東南之孤枝創疏白之雅琴絃
以檿桑之絲徽以䨇南之金同䕫牙以揮鼓並鍾期而
側聆追淳風于先徳寫太古之遺音非鏗鏘也不足以
傾鄙夫之耳有幽静也自可以悦君子之心桐竹君乃
神魂清心志和以道自任孰知其他據高梧以釋俗申
素臆以長歌歌曰蒿艾茂郁兮芝蘭不馨柞櫟芬芳兮
楩柟不亨茍毁方以趨勢兮雖棫樸而見稱倘容援之
云依兮雖楸梓而弗名且斥逺于匠石兮終見委于林
衡自樂天以知命兮故無慮而自營歌卒瞬目周玩沉
吟自斷後以餘音系而為亂曰貴遠賤近時之宜兮衆
咸去朴爭華偽兮花葉不能資耳目兮子實無堪充口
腹兮人誰采用到林麓兮雖材還同不材木兮無願終
身老林泉兮器與不器居其間兮梓桐放懐事都捐兮
優游共得終天年兮
文㪚句─增─楚宋玉九辯─白露既下百草兮奄離披此梧
楸　─漢枚乘七發─龍門之桐百尺無枝其中鬱結輪囷
扶疎以分離　─晉崔綺七蠲─爰有梧桐生于𤣥谿傅根
朽壤托險生危　─張協七命─寒山之桐出自大㝠含黃
鍾以吐榦據蒼岑以孤生
四言古詩─増─宋伏系之詠椅桐─亭亭椅桐鬱兹庭圃翠
條疎風緑柯䕃宇
五言古詩─增─晉司馬彪與山巨源─苕苕椅桐樹寄生於
南岳上陵青雲霓下臨千仞谷處身孤且危於何託余
足昔也植朝陽傾枝俟鸞鷟今者絶世用倥傯見廹束
班匠不我顧牙曠不我録焉得成琴瑟何由揚妙曲卞
和潛幽巖誰能證竒璞冀望神龍來揚光以見燭　─宋
鮑昭山行見孤桐─桐生叢石裏根孤地寒隂上倚崩岸
勢下帶洞阿深奔泉冬激射霧雨夏霖霪未霜葉已肅
不風條自吟昏明積苦思晝夜叫哀禽棄妾望掩淚逐
臣對撫心雖以慰單危悲凉不可任幸願見雕斵為君
堂上琴　─齊王融咏梧桐─騫鳳影層枝輕虹鏡展緑豈
斁龍門幽直慕瑤池曲　─謝脁遊東堂詠桐─孤桐北牕
外高枝百尺餘葉生既婀娜葉落更扶疎無華復無實
何以贈離居裁為珪與瑞足可命參墟　─梁簡文帝䨇
桐生空井─季月䨇桐井新枝雜舊株晚葉藏棲鳳朝花
拂曙烏還看西子照銀床繫轆轤─沈約咏梧桐─秋還
遽已落春曉猶未荑㣲葉雖可賤一翦或成珪　─咏孤
桐─龍門百尺時排雲少孤立分根䕃玉池欲待高鸞集
　─吳均咏庭中桐─龍門有竒價自言梧桐枝華暉實掩
映細葉能披離不降周王子空待嵗時移嚴風忽交勁
遂使無人知　─王筠奉酬從兄臨川桐樹─伊昔擅羽儀
待價龍門垂優游清露㸃徽穆惠風吹月上隂陽榦雲
覆死生枝公子存高尚聊用影華池棲鸞既不重舞鶴
復何施方同㪚木㸑清響竟誰知　─隋魏彥深咏桐─未
求裁作瑟何用削成珪願寄華庭裏枝横待鳳棲　─陸
季覽咏桐─搖落依空井生死尚餘心不辭先入㸑惟恨
少知音　─唐戴叔倫梧桐─亭亭南軒外貞幹修且直廣
葉結青隂繁花連素色天資韶雅性不愧知音識　─元
稹三月二十四日宿曾峯館夜對桐花寄樂天─㣲月照
桐花月㣲花漠漠怨澹不勝情低徊拂簾幕葉新隂影
細露重枝條弱夜久春恨多風清暗香薄是夕逺思君
思君瘦如削但感事暌違非言官好惡奏書金鑾殿歩
屣青龍閣我在山館中滿地桐花落─雲居寺孤桐─一
株青玉立千葉緑雲委亭亭五丈餘高意猶未已山僧
年九十清浄老不死自云手種時一顆青桐子直從萌
茅拔高自毫末始四靣無附枝中心有通理寄言立身
者孤直當如此　─白居易荅桐花─山木多蓊鬱兹桐獨
亭亭葉重碧雲片花簇紫霞英是時三月天春暖山雨
晴夜色向月淺闇香隨風輕行者多商賈居者悉黎氓
無人解賞愛有客獨屏營手攀花枝立足蹋花影行生
憐不得所死欲揚其聲截為天子琴刻作古人形云待
我成器薦之於穆清誠是君子心恐非草木情胡為愛
其華而反傷其生老龜被刳腸不如無神靈雄雞自斷
尾不願為犧牲况此好顏色花紫葉青青宜遂天地性
忍加刀斧刑我思五丁力拔入九重城當君正殿栽花
葉生光晶上對月中桂下覆階前蓂汎拂香爐煙隐映
斧藻屏為君布緑隂當暑䕃軒楹沉沉緑滿地桃李不
敢爭爲君發清韻風來如叩瓊泠泠聲滿耳鄭衛不足
聽受君封植力不獨吐芬馨助君行春令開花應晴明
受君雨露恩不獨含芳榮戒君無戲言翦葉封弟兄受
君嵗月功不獨資生成爲君長高枝鳳凰上頭鳴一鳴
君萬嵗壽如山不傾再鳴萬人泰泰階為之平如何有
此用幽滯在巖坰嵗月不爾駐孤芳坐凋零請向梧枝
上爲余題姓名待余有勢力移爾獻丹庭─桐花─春令
有常候清明桐始發何此巴峽中桐花開十月豈伊物
理變信是土宜别地氣反寒暄天時倒生殺草木堅強
物所禀固難奪風候一參差榮枯遂乖剌况吾北人性
不耐南方熱強羸壽夭間安得依時節　─宋歐陽修桐
花─猗猗井上桐花葉何衰衰下䕃百尺泉上聳凌雲材
翠色洗朝露清隂午當階幽蟬自嘒嘒鳴鳥何喈喈日
出花照耀飛香動浮埃今朝一雨過狼籍黏青苔斯桐
乃誰樹意若銘我齋常聞漢道隆上下相和諧選吏擇
孝亷視民嬰與孩政聲如九韶百物絶妖災優優穎川
守能致鳳凰來到此幾千載丹山自崔嵬聖君勤治理
百郡列賢才嗟爾不自勉鳳凰其來哉　─司馬光桐軒
朝陽升東隅照此庭下桐菶菶復萋萋居然古人風疎
柯青玉聳密葉翠羽䝉午景凝餘清夕照留殘紅雨響
甍棟外風生户牖中主人政多暇歩賞常從容終當致
威鳳覽德鳴噰噰又將施五絃解愠歌帝宫　─曾鞏桐
樹─棄地瓦礫間兹桐偶誰樹憶見擁西牆俄成劃煙霧
得時花葉鮮照影清泉助當軒蔽赤日對卧醒百慮惜
哉稟受弱妄使鸞鳳顧商聲動猶㣲秀色觸已沮泫摧
亂繁條逼迫畏清露暄晴辛未闋飄落儻可拒噫號衝
飇回激射隂霰聚此勢復何言瞪視空薄暮　─陳翥西
山桐詩桐栽─吾有西山桐植之未盈握所得從野人移
來出喬嶽節凝葉尚祕根凍土自剝匪為待籬鷃庸將
棲鸑鷟異日成茂林論材誰見擢巨則為棟梁㣲亦任
楹桷仍堪雅琴器奏之反淳朴大匠如顧憐委軀願雕
斵　─桐根─我有西山桐早隣桃與李得地自行根受芘
踰高壘上濯春雲膏下滋醴泉􁏠盤結侔循環岐分類
肢體乘虚肢體大憤漲土脈起扶疎向山壤蔓衍出林
址願偕久深固無為伴生死死議大厦材合抱由滋此
　─桐花─我有西山桐桐成茂其花香心自蝶戀縹縹帶
無遮華白含香色璨如凝瑤華紫者吐芳英爛若舒朝
霞素奈未足擬紅香寧相加世但貴丹藥天艶姿驕奢
歌管遶庭檻玩賞成今誇倘或求美材為爾長吁嗟
桐葉─我有西山桐下臨百尺溪布葉雖遲遲庇本亦萋
萋密類張翠幄青堪翦封圭滑澤經日久濡毳隨榦躋
迎風帶影動墜雨向身低寧隠凡鳥巢自蔽儀鳳棲松
栢徒爾頑蒲栁空思齊但有知心時應候常弗迷　─桐
乳─吾有西山桐厥實狀如乳含房隐緑葉致巢來翠羽
外滑自為穗中犀不可數輕漸曝秋暘重即濡綿雨霜
後感氣裂隨風倒煙塢雖非松柏子受命亦于土誰能
好琴瑟種之向春圃始知非凡材諸核豈余伍　─桐孫
高梧已繁盛蕭蕭西山隴毳葉竟開展孫枝自森聳擅
美惟東南滋榮藉萋菶不能容燕雀只許棲鸞鳳寧入
呉人㸑堪隨伯禹貢雨露時加潤霜雪胡為凍况有竒
特材足任雅琴用中含太古音可奏清風頌　─桐風─分
材植梧桐桐茂成翠林日日來輕風時時自登臨拂榦
動㣲毳吹葉破圓隂虚凉可解慍鼔拂如調琴莫傳獨
鵠號願送棲鳳吟豈羞楚襄王蘭臺堪披襟亦陋陶隠
居高閣聽松音無為搖落意慰我休閒心　─桐隂─枝軟
自相交葉榮更分茂所得成清隂仍宜當白晝隂疑翠
㡩展翳若繁雲覆日午密影叠風搖碎花漏冷不蔽空
井高堪在庭甃吾本閒野人受樂忘㷀疚亭亭如張蓋
翼翼如層搆月夕獨徘徊猶思一重覆　─桐徑─時人羡
桃李下自成蹊徑而我愛梧桐亦以成乎性中平端隧
道還往非遼夐直入無欹斜横庭亦徑廷月夕照影碎
春暮花光映清朝濛露濕落日隨煙暝不使草蔓滋任
從根裂迸堪詣蔣詡徒惟任蓬蒿盛　─金張建擬古─菶
菶嶧山桐一樹十二枝枝分十二律所指各不移胡為
師襄子獨謂東南竒一律不可闕一枝不可遺誰能以
此意説似典樂䕫　─明高啓桐樹─晴粉朝英墜凉瓊夏
葉舒鳥啼高樹早蟾囀薄疏虚朱絃未薦曲彤管屢題
書坐恐銷華澤商吹起前除
五言律詩─增─唐李嶠桐─孤秀嶧陽岑亭亭出衆林春光
集鳳影秋月㺯圭隂高映龍門迥䨇依玉井深不因將
入㸑誰為作鳴琴　─王昌齡叚宥㕔孤桐─鳳凰所宿處
月映孤桐寒槁葉零落盡空柯蒼翠殘虛心誰能見直
影非無端響發調尚苦清商勞一彈　─雍陶孤桐─疎桐
餘一榦風雨日蕭條嵗晩琴材老天寒桂葉凋已悲根
半死復恐尾全焦幸在龍門下知音肯寂寥　─宋司馬
光梧桐─紫極宫庭濶扶疎四五栽初聞一葉落知是九
秋來實滿風前地根添雨後苔羣仙儻來會靈鳳必徘
徊　─王安石孤桐─天質自森森孤高幾百尋凌霄不屈
已得地本虛心嵗老根彌壯陽驕葉更隂明時思解慍
願斵五絃琴　─朱子次韻擇之咏梧并呈季通─永日長
梧下清隂小院幽自憐風嫋嫋客賦雨瀏瀏作别今千
里相思欲九秋更憐同社友復此誤淹留　─林景熙桐
角─田家無律吕聲寄始華桐碧卷春風老清吹野水空
客心寒食後牛背夕陽中不惹梅花恨年年送落紅
明高啓梧桐─井邊䨇玉樹高結自生凉影㪚秋雲薄聲
喧夜雨長疎英飄碧簟亂葉響銀牀緑綺誰能斵持將
奏鳳凰　─鍾惺月下新桐喜徐元歎至─是物多妨月桐
隂殊不然長如晨露引不隔晩凉天緑滿清虛内光生
幽獨邊懐新君亦爾到在夕陽先
五言小律─增─唐李頎題僧房䨇桐─青桐䨇拂日傍帶凌
霄花緑葉傳僧磬清隂潤井花誰能事音律焦尾蔡邕
家
七言律詩─增─唐陳標焦桐樹─江上烹魚採野樵鸞枝摧
折半曽燒未經良匠材雖散待得知音尾已焦若使琢
磨徽白玉須來風律軫青瑤還能萬里傳山水三峽泉
聲豈寂寥　─元黄清老梧桐雨─曾將秋信報人知又與
西風泣别離病緑滴殘猶有淚題紅流去更無詩舊巢
鳳冷朝飛逺古井金寒曉汲遲待得楚臺雲㪚後却憑
琴調寄相思　─原─明施槃桐─雲捲清秋畫角悲梧桐滿
地月明時斜穿翠葉通金井直透蒼波漾玉池青女莫
驚烏鵲夢素娥偏惜鳳凰枝故人千里闗情處獨立空
　　階影漸移　─徐茂吳咏桐綿─濡毳桐枝别作葩溫柔香
　　裏玉無瑕氷蠶未儗鮮新絶雪蠒還同麗密誇猶勝南
　　中榮吉貝漫教西蜀侈橦華銀牀金井俱搖落誰信廻
　　暄更有涯
　　五言絶句─增─唐韋應物題桐葉─參差翦緑綺肅灑覆瓊
　　柯憶在灃東寺偏書此葉多　─李頻題長孫桐樹─一去
　　龍門側千年鳳影移空餘翦圭處無復在孫枝
　　七言絶句─
御製詠桐老圖賜裕親王─丹桂秋香飄碧虛青桐迎露葉扶
　疎願將花萼樓前老帝子王孫永結廬
　　增─唐元稹桐孫詩并序─元和五年予貶掾江陵三月二
　　十四日宿曾峯館山月曉時見桐花滿地因有八韻寄
　　白翰林詩當時草蹙未暇紀題及今六年詔許西歸去
　　時桐樹上孫枝已拱矣予亦白鬚兩莖而蒼然斑鬢感
　　念前事因題舊詩仍賦桐孫詩一絶又不知幾何年復
　　來商山道中元和十年正月題去日桐花半桐葉别來
桐樹老桐孫城中過盡無窮事白髮滿頭歸故園　─李
商隐蜀桐─玉壘高桐拂玉繩上含非霧下含氷枉教紫
鳳無棲處斵作秋琴彈壊陵　─宋徐積華州太守花園
南園花謝北園開紅拂䦨干翠拂苔却是梧桐且栽取
丹山相次鳳凰來　─楊萬里桐花二首─春色來時物喜
初春光歸日興䦨餘更無人餞春行色猶有桐花管領
渠　老去能逢幾个春今年春事不闗人紅千紫百何
曾夢壓尾焦桐也俗塵　─元鄭氏允端梧桐─梧桐葉上
秋先到索索蕭蕭向樹鳴為報西風莫吹却夜深留取
聽秋聲
詩㪚句─原─魏明帝─䨇桐生空井枝葉自相加　─增─陳張
正見─丹山下威鳳來集帝梧中─唐孟浩然─微雲淡河
漢疎雨滴梧桐　─原─李白─梧桐落金井一葉飛銀牀
增─李白─寧知鸞鳳意逺托椅桐前　四面無附枝中心
有通理　今兹大火落秋葉黄梧桐　─原─杜甫─石欄斜
㸃筆桐葉坐題詩　西掖梧桐樹空留一院隂　─增─薛
竒童─日晩梧桐落㣲寒入紫垣　─韋應物─高梧一葉下
空齋歸思多─韓愈─空階一片下琤若摧琅玕　─原─元
稹─隴月上山館紫桐垂好隂─增─李中─門巷凉秋至高
梧一葉驚　─宋蘇軾─至今多梧桐合抱如彭聃　─陳師
道─林梧自黄殞風過成夜語─陸游─井桐殊可念無葉
送秋聲　─吳儆─庭前兩梧桐濃緑涵清輝　─金雷琯─桐
生日已長鳳來殊未央　─原─唐元稹─明月滿庭池水緑
桐花垂在翠簾前　─増─宋劉敞─城角日高春寂寂小庭
行徧拾桐花　─劉小山─睡起秋聲無覔處滿階桐葉月
明中　─徐抱獨─誰與深春共憔悴隔江一樹紫桐花
宋謝靈運─桐林帶晨霞─齊邢邵─桐影傍巖疎　─梁庾
肩吾─桐横棲鳳條　山桐迥出城　─唐太宗─舒圭葉翦
桐　─上官儀─翠梧臨鳳邸　─張説─隔户共桐隂　─李白
秋色老梧桐　─原─杜甫─薫風繞帝梧　凄凄把翠梧
増─杜甫─樹暗惜桐孫　─元稹─桐花新雨氣　─白居易─鬱
鬱井上桐　─宋梅堯臣─梧桐生静思　─陳師道─風梧有
先聲　─原─唐杜甫─清秋幕府井梧寒　碧梧棲老鳳凰
枝　─王昌齡─金井梧桐秋葉黄─増─白居易─雨滴梧桐
山館秋　梧桐老去長孫枝　─李賀─牕前植桐青鳳小
　─李商隠─桐拂千尋鳳要棲─曹唐─桐花風軟管絃清
　─韋莊─滿院桐花鳥雀喧─宋錢惟演─秋意先侵玉井
桐　─劉攽─秋桐不識春風靣　─王安石─漠漠疎桐日下
隂　─陸游─桐引新枝出粉牆　金井梧桐辭故枝　─元
倪瓚─井床露浄碧桐花　─顧瑛─梧桐葉大午隂垂
别録─增─祖台之志怪─騫保至檀丘塢上北樓宿暮鼓二
下有人著黄練單衣白帢將人持炬火上樓保懼藏壁
中須臾有二婢上帳使迎一女子上與白帢人入帳宿
未明白帢輙先去保因入帳中持女子問向去者誰荅
曰桐郎道東廟樹是也至暮二更桐郎復來保乃砟取
之縛著樓柱明日視之形如人長三尺餘檻送詣丞相
度江未半風浪起桐郎得投入水風波乃息　─大中遺
事─軒轅先生居羅浮山宣宗召入禁中能以桐竹葉滿
手挼之悉成錢　─錦里新聞─成都出小鳥紅翠相間生
于桐花中惟飲其汁不食他物　─五色線─葛仙翁憑桐
木几于女几山學仙得道後几化為三足白麂時出于
山上　─雲林遺事─倪元鎮嘗留客夜榻恐有所穢時出
聽之一夕聞有咳𠻳聲侵晨令家僮遍覔無所得童慮
捶楚偽言牕外梧桐葉有唾痕者元鎮遂令翦葉棄十
餘里外蓋宿露所凝訛指為唾以紿之耳　─清暑筆談
琴材以輕鬆脆滑謂之四善取桐木多年者木性都盡
液理枮勁則聲易發而清越─原─羣碎録─桐花可敷猪
瘡飼猪肥大三倍　─占候─梧桐花初生色赤主旱色白
主水　─種植─正二月内以黄土拌鉅末少許或盆或地
上俱可種上覆土末寸半許時時用水澆灌使土長濕
待長尺餘移栽冬間不用苫蓋─製用─桐子㣲炒布包
少許磚地上輕輕板之簡出仁未破者再板陸續收取
　　(附/録)刺桐
原─刺桐葉如梧桐其花附榦而生側敷如掌形若金鳳
枝榦有刺花色深紅嵇含草木狀云九眞有刺桐布葉
繁密三月開花赤色照映三五房凋則三五房復發陳
翥桐譜云刺桐生山谷中文理細𦂳而性喜折裂體有
巨刺如欓樹其實如楓
彚考─增─投荒雜録─刺桐花狀比圖畫者不類其木為材
三四月時布葉繁密後有赤花生葉間三五房不得如
畫者紅芳滿樹　─原─溫陵郡志─温陵城留從効重加板
築植刺桐環繞之其樹高大而枝葉蔚茂初夏開花極
鮮紅如葉先萌而花後發主明年五榖豐熟　─增─花經
刺桐八品二命　─南海古蹟記─汎杯池南有陸公亭故
基夾溪種刺桐木綿花開殷盛如畫　─泉南雜志─宋進
士吕造詩云閩海雲霞遶刺桐徃年城郭為誰封刺桐
城今泉州築城時環城皆植刺桐故號桐城　─天中記
彭綱詠刺桐花詩云樹頭樹底花楚楚風吹緑葉翠翩
翩露中幾枝紅鸚鵡刺桐花雲南名鸚哥花酷似之彭
詩本四句命吏寫刻遺其一句復誦之自覺意足乃不
更改
集藻─七言絶句─增─唐陳陶泉州刺桐花詠六首兼呈趙
使君─海曲春深滿郡霞越人多種刺桐花可憐虎竹西
樓色錦帳三千阿母家　石氏金園無此艶南都舊賦
乏靈材只因赤帝宫中樹丹鳳新銜出世來　猗猗小
艶夾通衢晴日薫風笑越姝只是紅芳移不得刺桐屏
障滿中都　不勝攀折悵年華紅樹南看見海涯故國
春風歸去盡何人堪寄一枝花　赤帝甞聞海上遊三
千幢蓋擁炎州今來樹似離宫色紅翠斜欹十二樓
髣髴三株植世間風光滿地赤城閒無因秉燭看竒樹
長伴劉公醉玉山　─宋丁謂刺桐花─聞説鄉人説刺桐
花如後發始年豐我今到此憂民切只愛青青不愛紅
　─王十朋刺桐花─初見枝頭方緑濃忽驚火􁡣欲燒空
花先花後年年雨莫遣時人不愛紅
詩散句─增─唐徐夤─歸日捧持明月寶去時期刻刺桐花
　─方干─風烟漸近刺桐花　─宋蘇軾─木綿花發刺桐開
　　(附/録)岡桐
原─岡桐一名油桐一名荏桐(其油/似荏)一名罌子桐一名虎
子桐　─增─桐譜─枝榦花葉與白桐花相類─本草─李時
珍曰即白桐之紫花者人或謂之紫花桐─原─樹小長
亦遲早春先開淡紅花狀如鼓子花實大而圓每實中
二子或四子大如大楓子肉白味甘食之令人吐人多
種之取子作桐油入漆及油器物艌船為時所須人多
僞為之惟以篾圏撣起如鼓面者為眞
　　(附/録)赬桐
增─桐譜─赬桐一名眞桐　─南方草木狀─嶺南處處有之
自初夏生至秋蓋草也葉如桐其花連枝萼皆深紅色
俗呼貞桐花　─酉陽雜俎─貞桐枝端抽赤黄條條復旁
對分三層花大如落蘇花作黄色一莖上有五六十朶
─原─身青葉圓大而長高三四尺便有花成朶而繁紅
色如火為夏秋榮觀
集藻─七言律詩─增─明沈氏天孫赬桐─朱萼疑看九月楓
繁枝又借嶧陽桐丹鬚吐舌迎風艶絳蠟籠紗照月空
西域應分安石紫寢宫可作麥英紅緑珠宴罷歸金谷
七尺珊瑚映水中
七言絶句─增─宋方岳赬桐花二首─厥草惟夭簇絳繒新
紅初滴尚炎蒸西風坐閲芙蓉老合是花中耐久朋
似子圓紅不似花緑叢擎出野人家亦知吟骨今當換
火候初成獨體砂
詩㪚句─增─宋蘇舜欽─喚起十年閩嶺夢赬桐花畔見紅
蕉
　　(附/録)臭桐
原─臭桐生南海及雷州近海州郡亦有之葉大如手作
三花尖長青不凋皮若梓白而堅韌可作繩入水不爛
花細白如丁香而臭味不甚美逺觀可也人家園内多
植之皮堪入藥采取無時
　　(附/録)胡桐
增─前漢書西域傳─鄯善國多胡桐─注─孟康曰胡桐似桑
　而多曲師古曰胡桐亦似桐不類桑也蟲食其樹而沫
　出下流者俗名為胡桐淚言似眼淚也可以汗金銀今
　工匠皆用之
　　　(附/録)海梧
　增─南方草木狀─海梧樹與中國松同但結實絶大形如
　小栗三角肥甘有香味亦樽俎間佳果也出林邑
　　　(附/録)折桐
　增─洞天清錄─有花桐春來開花如玉簪而㣲紅號折桐
　花
　
　
　
　
　
　
御定佩文齋廣羣芳譜卷七十三
　欽定四庫全書
御定佩文齋廣羣芳譜卷七十四
　　木譜
　　　榆
　原─榆一名零(本草云榆莢飄/零故曰零榆一)一名藲荎(爾雅云藲莖註/云今之刺榆)
　有數十種今人不能别惟知莢榆白榆刺榆榔榆數種
　而已莢榆白榆皆大榆也有赤白二種白者名枌(爾雅/云榆)
　(白枌説文云/楩山枌榆也)木甚高大未葉時枝上先生瘤纍纍成串
　及開則為榆莢生青熟白形圓如小錢故又名榆錢甚
　薄中仁有殻榆莢開後方生葉似山茱萸葉而長尖􁍔
　潤澤　─增─本草─大榆二月生莢榔榆八月生莢
　彚考─增─詩唐風─山有樞隰有榆─原─禮記内則─堇荁枌
　榆兔薧滫瀡以滑之　─漢書郊祀志─高祖禱豐枌榆社
　注─枌白榆也以此樹為社神因立名也　─增─漢書循吏
　傳─龔遂為渤海大守勸民務農桑令口種一樹榆　─魏
　志鄭渾傳─渾為山陽魏郡太守以郡下百姓苦乏材木
乃課樹榆為籬並益樹五果榆皆成藩五果豐實─宋
書符瑞志─晉孝武帝太元十一年四月壬申琅邪費有
榆木異根連理相去四尺九寸　─魏書昭帝紀─帝曾中
蠱嘔吐之地仍生榆木參合陂土無榆樹故世人異之
至今傳記　─太祖紀─建國三十四年生太祖於參合陂
北明年有榆生於埋胞之坎後遂成林　─南史劉善明
傳─善明除海陵太守郡境邊海無樹木善明課人種榆
檟雜果遂獲其利─原─唐書陽城傳─城隱中條山嵗飢
屏跡不過隣里屑榆為粥講論不輟　─管子─五沃之土
其榆條長　─莊子─鵲上高城之垝而巢於高榆之巔城
壊巢折凌風而起故君子之居世也得時則蟻行失時
則鵲起　─鄒子─春取榆栁之火　─韓詩外傳─楚莊王將
伐晉令曰敢諫者死孫叔敖諫曰臣園中有榆榆上有
蟬方奮翼悲鳴飲清露不知螳螂之在其後也　─增─新
論─劉子駿信方士虛言謂神仙可學余見其庭下大榆
樹久老剝折指謂曰彼樹無情然猶枯蠧人雖欲愛養
何能使之不衰　─春秋元命苞─三月榆莢落　─晉宫閣
名─華林園榆十九株　─博物志─啖榆則眠不欲覺─荆
州圖記─鄭縣東百歩里名伍伯村有白榆連理樹異根
合條高四丈餘土民奉為社　─原─鄴中記─襄國鄴路千
里之中夾道種榆盛暑之月人行其下　─增─水經注─大
河在金城北門東流有梁泉注之出縣之南山按耆舊
言梁暉字始娥漢大將軍梁冀後冀誅入羌後其祖父
為羌所推為渠帥而居此城土荒民亂暉將移居抱罕
出頓此山為羣羌圍廹無水暉以所執榆鞭竪地以青
羊祈山神泉湧出榆木成林　諸次水東逕榆林塞世
又謂之榆林山即漢書所謂榆谿舊塞者也自谿西去
悉榆林之藪矣縁厯沙陵届龜兹縣西出故謂廣長榆
也王恢云樹榆為塞謂此矣　─酉陽雜俎─盧縣東有金
榆山昔朗法師令子弟至此採榆莢詣瑕丘市易皆化
為金錢　─幽明録─虞晩家有皁莢樹有神隔路有大榆
樹古傳曰是雌雄　─原─清異録─金鄉路上一老榆往來
者就樹下易草屨例以其舊懸而去時人指為鞾鞋樹
　─增─爾雅翼─秦漢故塞其地皆榆榆北方之木也　─修
眞録─昔有女僊喜食衆草日夜恒不卧一日食一樹葉
酣卧不欲覺殊愉快因名其樹曰愉後人改以從木即
今榆樹也後女僊繞宫種之時與族雪道君會於下使
金童講鏐虹寶典　─原─農桑通訣─昔豐沛嵗饑以榆皮
作屑煑食之民賴以濟
集藻─文散句─增─魏應璩與龎惠恭書─頻見所上利民之
術植濟南之榆栽漢中之漆
五言古詩─原─宋蘇軾御史臺榆─我行汴隄上厭見榆隂
緑千株不盈畝斬伐同一束及居幽囚中亦復見此木
蠧皮溜秋雨病葉埋牆曲誰言霜雪苦生意殊未足坐
待春風至飛英覆空屋─增─明吳寛榆─始我種三榆近
在亭之左西日待隱蔽隂成客能坐七年長漸高密葉
已交鎖生錢聞可食貧者當果蓏其一忽憔悴嚙腹縁
蟻蜾持斧欲伐之材未中船舵藤蔓方附麗不伐亦自
可古人無棄物守圃常用跛
七言古詩─增─唐僧皎然寓興─天上生白榆白榆直上連
天根高枝不知幾萬丈世人仰望徒攀援誰能上天採
其子種向人間笑桃李因問老仙求種法老仙嗤我愚
不荅始知此道終無成還如瞽夫學長生
七言絶句─增─宋孔平仲榆錢─鏤雪裁綃箇箇圓日斜風
定穩如穿憑誰細與東君説買住青春費幾錢
詩散句─增─唐韓愈─狂風簸枯榆狼籍九衢内─宋蘇軾
可惜凌雲條化作樵夫束　─原─張耒─修柯遇雲日老枿
千虹霓　─增─唐韓愈─榆葉祗能隨柳好等閒撩亂走空
園─李賀─榆莢相催不知數沈郎青錢夾城路　─雍陶
寂寞春風花落盡滿庭榆莢似秋天　─曹唐─欲將心就
仙郎説借問榆花早晩秋　─薛能─此日郊亭心乍喜敗
榆芳景似還家　─明李氏玉英─柴扉寂寞瑣殘春滿地
榆錢不療貧─周庾信─興雲榆莢雨─唐張籍─榆葉暗
飄蕭─原─白居易─錢穿短貫榆─增─白居易─晴薫榆莢
黑─薛能─榆莢奔風徤　─韋莊─絲錢榆貫重─原─唐白
居易─榆葉抛錢栁展睂　隔牆榆葉㪚青錢─曹唐─北
斗西風吹白榆─薛逢─報秋榆葉落征衣　─金麻九疇
村村榆火碧煙新
别録─增─典術─北方種榆九根宜蠶桑田穀好─夢書─榆
火君徳至也夢採榆葉受恩賜也夢居樹得貴官也夢
其葉滋茂福禄存也　─原─種植─榆莢落時收取作畦種
之令與草俱長不必去草明年正月附地割除覆以草
放火燒之一嵗中可長八九尺不燒則長遲一根數條
者止留麤大條直者一株餘悉去之三年後正月移栽
早則易曲三年内若採葉戕心則不長宜更燒之則依
前茂盛附枝切勿剝性喜肥種宜糞陳屋草亦佳種非
叢林則易曲如白土薄地不宜榖者取一方純種榆則
易長種榆田畔防鳥雀損榖諸榆性皆扇地其下五榖
不植樹影所及東西北三面榖皆不生宜於近北牆處
種之　─增─汜勝之書─種木無期因地為時三月榆莢雨
時高地强土可種木　─濟民要術─種榆法嵗嵗科簡剝
治之功指柴雇人十束雇一人無業之人爭來就作賣
柴之利已自無貲况諸器物其利十倍砍後復生不勞
耕種所謂一勞永逸能種一頃嵗收千疋惟須一人守
䕶指揮處分既無牛耕種子人功之費不慮水旱風蟲
之災比之榖田勞逸萬倍男女初生各與小樹二十株
比至嫁娶悉任車轂一樹三具一具値絹三疋成絹一
百八十疋聘財資遣麤得充事─原─取用─三年春莢可
賣五年堪作椽十年後可作器用十五年後可作車轂
　嫩葉煠浸淘淨可食　榆錢可羮又可蒸糕餌收至
冬可釀酒瀹過曬乾搗羅為末鹽水調匀日中曝曬可
作醬即榆仁醬也　榆皮去上皺澀乾枯者取嫩白皮
剉乾磨粉可作粥備荒採其白皮為麫水調合香劑黏
滑勝膠漆榆皮濕搗如糊黏瓦石極有力汴洛以石為
碓嘴用此膠之
　　槐
原─槐虛星之精也(見春秋/説題辭)一名櫰有數種有守宫槐一
名紫槐似槐榦弱花紫晝合夜開(爾雅翼謂/之合昏槐)有白槐似
柟而葉差小有櫰槐葉大而黑其葉細而色青緑者直
謂之槐功用大略相等木有極高大者材實重可作器
物有青黄白黑數色黑者為猪屎槐材不堪用四五月
開黄花未開時狀如米粒採取曝乾炒過煎水染黄甚
鮮其青槐花無色不堪用七八月結實作莢如連珠中
有黑子以子多者為好淮南子云槐之生也季春五日
而兔目十日而䑕耳更旬而始規二旬而葉成味苦平
無毒久服明目益氣烏鬚固齒催生　─增─神農本草經
槐實生河南平澤可作神燭
彚考─原─周禮秋官─朝士掌建邦外朝之法面三槐三公
位焉州長衆庶在其後─註─槐之言懐也懐來人於此欲
與之謀─增─爾雅─槐棘醜喬─疏─醜類也喬高也槐棘之
類枝皆翹竦─晉書殷仲文傳─仲文因月朔與衆至大
司馬府府中有老槐樹顧之良久而歎曰此樹婆娑無
復生意─李𤣥盛傳─河右不生楸槐柏漆張駿之世取
於秦隴而植之終於皆死而酒泉宫之西北隅有槐樹
生焉𤣥盛著槐樹賦以寄情蓋歎僻陋遐方立功非所
也　─苻堅載記─堅頗留心儒學王猛整齊風俗政理稱
舉學校漸興闗隴清晏百姓豐樂自長安至於諸州皆
夾路樹槐栁百姓歌之曰長安大街夾樹楊槐下走朱
輪上有鸞棲英彥雲集誨我萌黎　─周書韋孝寛傳─孝
寛為雍州刺史先是路側一里置一土堠經雨頽毁每
須修之自孝寛臨州乃勒部内當堠處植槐樹代之既
免修復行旅又得庇䕃周文後見怪問知之曰豈得一
州獨爾當令天下同之於是令諸州夾道一里種一樹
十里種三樹百里種五樹焉─隋書高熲傳─熲每坐朝
堂北槐樹下以聽事其樹不依行列有司將伐之上特
命勿去以示後人其見重如此　─孝義傳─紐囘子士雄
少質直孝友其庭前有一槐樹先甚鬱茂及士雄居䘮
樹遂枯服闋還宅復榮高祖聞之下詔褒揚─唐書吳
凑傳─凑為京兆尹街樾稀殘有司蒔榆其空凑曰榆非
人所䕃玩悉易以槐及槐成而凑已亡行人指樹懐之
　─朱朴傳─與朴皆相者孫偓字龍光始家第堂柱生槐
枝朞而茂既而偓秉政封樂安縣侯　─宋史五行志─政
和四年澤州台州槐木連理　─山海經─首山其木多槐
條谷之山其木多槐桐　─尚書逸篇─北社惟槐─太公
金匱─武王問太公曰天下神來甚衆恐有試者何以待
之太公請樹槐於王門内有益者入無益者距之　─穆
天子傳─天子遂驅升於弇山乃紀丌跡於弇山之石而
樹之槐睂曰西王母之山　─管子─五沃之土宜槐─晏
子春秋─齊景公有所愛槐令吏守之令曰犯槐者刑傷
槐者死有醉而傷槐者且加刑焉其女告晏子曰妾聞
明君不為禽獸傷人民不為草木傷禽獸不為野草傷
禾苗今君以樹木之故罪妾父恐鄰國謂君愛樹而賤
人也晏子入言之公令罷守槐之役廢傷槐之法出犯
槐之囚　─莊子─隂陽錯行則天地大絯於是乎有雷有
霆水中有火乃焚大槐─註─言隂陽氣鬱則雷霆奪擊水
中起火而焚大槐槐者東方之木老而生火在人身則
謂龍雷之火難以直折是已　─鄒子─秋取槐檀之火
原─淮南子─老槐生火─增─淮南子─夫天之所覆地之所
載六合所包隂陽所煦雨露所濡道德所扶此皆生一
父母而閲一和也是故槐榆與橘柚合而為兄弟─三
輔黄圖─元始四年起明堂辟雍為博士舍三十區為㑹
市但列槐樹數百行諸生朔望㑹此市各持其郡所出
物及經書相與賈買雍容揖讓議論槐下侃侃誾誾
甘泉谷北岸有槐樹今謂玉樹根榦盤峙三二百年木
也楊震闗輔古語云耆老相傳咸以謂此樹即揚雄甘
泉賦所謂玉樹青葱也　─春秋元命苞─樹槐聽訟其下
註─槐之言歸也情見歸實也　─魏徳論─武帝執政日白
雀集於庭槐　─西京雜記─上林苑槐六百四十株守宫
槐十株　─抱扑子─槐子服之補腦令人髮不白而長生
　─汝南先賢傳─新蔡鄭敬字次都為郡功曹都尉高懿
㕔事前有槐樹白露類甘露者懿問掾屬皆言是甘露
敬獨曰明府政未能致甘露但樹汁耳　─原─顏氏家訓
庾肩吾常服槐實年七十餘目看細字鬚髮猶黒　─天
𤣥生物簿─老槐生丹─增─洛陽伽藍記─永寧寺四門外
樹以青槐亘以緑水京邑行人多庇其下　─劉賔客嘉
話録─賈嘉隱年七嵗以神童召見時長孫無忌徐司空
勣於朝堂立語徐戲之曰吾所倚何樹嘉隱曰松樹徐
曰此槐也何言松嘉隱云以公配木何得非松長孫復
問吾所倚何樹曰槐樹公曰汝不能復矯對耶嘉隱曰
何煩矯對但取其鬼木耳　─國史補─貞元中度支欲砍
取兩京道中槐樹造車更栽小樹先符牒渭南縣尉張
造造批其牒曰近奉文牒令伐官槐若欲造車豈無良
木恭惟此樹其來久逺東西列植南北成行輝映秦中
光臨闗外不惟用資行者抑亦曾䕃學徒㧞本塞源雖
有一時之利深根固蒂須存百代之規况神堯入闗先
駐此樹𤣥宗幸嶽見立豐碑山川宛然原野未改且召
伯所憇尚自保全先皇舊遊寧宜翦伐思人愛樹詩有
薄言運斧操斤情所未忍付司具狀牃上度支使仍具
奏聞遂罷造尋入臺　─酉陽雜俎─夏州惟一郵有槐樹
數株監州或要葉行牒求之　相國李石河中永樂里
有宅庭槐一本抽三枝直過堂前屋脊一枝不及相國
同堂兄弟三人曰石曰程皆登第宰執唯福一人厯七
鎮使相而已　京西持國寺前有槐樹數株金監買一
株令所使巧工解之及入内迴工言木無他異金大嗟
惋令膠之曰此不堪矣但使爾知予工也乃别理解之
毎片一天王塔㦸成就　上都渾瑊宅㦸門内一小槐
樹有穴大如錢每夜月霽後有蚓如巨臂長二尺餘白
頸紅斑領數百條如索縁樹枝條及曉悉入穴或時衆
鳴往往成曲　─異聞録─淳于棼家廣陵郡宅南有大古
槐枝榦條密棼與羣豪大飲其下貞元七年因沉醉致
疾二友扶之歸卧夢二使曰槐安國王奉邀棼隨二使
指古槐驅入穴中題曰大槐安國入見王妻以次女瑤
芳號金枝公主有羣女曰華陽姑青溪姑上仙子下仙
子輩皆侍從命守南柯郡棼至郡二十餘年使者送出
穴遂寤斜日未隱於西垣餘尊尚湛於東牖夢中倐忽
若度一世矣因與客尋槐下穴洞然明朗可容一榻有
二大蟻素翼朱首長可二寸乃槐安王又窮一穴直上
南枝即南柯郡也─原─盧氏雜説─裴晉公度在相位日
有人寄槐癭一枚欲削為枕時郎中庾威世稱博物召
請别之庾捧玩良久白曰此槐癭是雌樹生者恐不堪
用裴曰郎中甲子多少庾曰某與令公同是甲辰生公
笑曰郎中便是雌甲辰　─中朝故事─天街兩畔多槐俗
號為槐街─增─傳載─白居易云忠州荔枝一株槐一株
自忠之南更無槐自忠之北更無荔枝─南部新書─都
堂南門道東古槐垂隂至廣或夜聞絲竹之音則省中
有入相者俗謂音聲樹　─青箱雜記─晉陽都城北角有
槐木一日三榮三悴　─名臣言行録─王晉公祐事太祖
知制誥以魏州節度使符彦卿事坐貶華州祐赴貶時
親朋送于都門外謂公曰意公作王溥官職矣以太祖
遣使魏州之日許以宰相之職也祐笑曰祐不做皃子
二郎必做二郎者文正公也祐素知其必貴因手植三
槐於庭曰吾子孫必有為三公者已而果然天下謂之
三槐王氏─筆録─熙寧中吳仲庶知成都一日文明㕔
前大槐枝葉皆出煙色青白如焚香至暮方止木如故
厯訪儒士莫知其説惟楊損之云隂符經稱火生於木
禍發必克疑將有將士作難而不成者後月餘果有告
戍卒議亂者皆獲─玉堂閒話─長安城有孫家宅居之
數世堂室甚古其堂前一柱忽生槐枝孫氏初猶障閉
之不欲人見朞年之後漸漸滋茂以至柱身通體變易
壊其屋上衝秘藏不及衣冠士庶之來觀者車馬塡咽
不久偓處巖廊居節制人以為應三槐之朕亦甚異也
其孫愇備言之─幕府燕閒録─吕䝉正方應舉僦舍建
隆觀縁事入洛鎻室而去自冬渉春方囘啓户視之床
前槐枝叢生高二三尺䝉茸合抱是年登科十年作相
　─五色線─審雨堂古槐中蟻穴也盧汾常叩樹有一女
子衣青衣出引汾入見㕔堂危豁有堂題曰審雨堂云
　─全唐詩話─翁承贊乾寧進士也唐語云槐花黄舉子
忙承贊有詩曰雨中􁁵㸃望中黄勾引蟬聲送夕陽憶
得當年隨計吏馬蹄終日為君忙　─嵩遊記─少林寺秦
封槐風摧二十年矣今寺東一槐亦可數百年黠僧往
往謬指以誇遊人　─泰山記─延禧殿唐槐一株中空而
半枯
集藻─銘─増─宋蘇軾三槐堂銘─嗚呼休哉魏公之業與槐
俱萌封植之勤必世乃成既相眞宗四方砥平歸視其
家槐隂滿庭吾儕小人朝不及夕相時射利皇䘏厥徳
庶幾僥倖不種而獲不有君子其何能國王城之東晉
公所廬鬱鬱三槐惟徳之符嗚呼休哉　─明李東陽槐
軒銘并序─太子太保吏部尚書四明屠公於堂之南軒
新闢北户户外抵堂堂之隙僅足容武有一槐適生其
間縁户而起其高出屋上可二三丈則布為繁柯覆為
重隂方暑盛時南枝透徹清入几格不知赤日之當午
也公顧而樂之若恨相見之晩者乃名其軒曰槐軒賦
以著志侍郎鄆城佀公姑蘇呉公皆和之出以示諸卿
大夫和者因益衆屠公則以銘屬予予昔奉使南都禮
部尚書金谿徐公時以學士掌翰林院事指所植三槐
謂予曰此樹既枯而復茂意院中有當大用如宋王晉
公所徴者屬予𨽻晉軒二大字扁於􁍃際故公是時屬
予而屠公見屬者亦以此也惟王氏以忠信仁厚饗功
名富貴之盛其祥在物蓋一家之兆也然猶足以被文
字傳久逺今兹槐所托顯於官署天下人材所萃集之
地其於氣運殆將有徴焉以此例彼宜亦有不得不傳
者也且一物之微而顯晦出處繫於時者如此屠公感
物用世觸類而取之則凡魁梧博大之材樸茂敦實之
器固將掄簡甄拔以為國家天下用彼山林草澤抱徳
而隱處者亦豈肯遺逺棄置使之有不遇之歎哉由是
觀之則公之名望勲業當不為一家兆也從而為之銘
銘曰昔聞其三今見其一彼槐何知倐異今昔昔在相
門今在公署彼槐何心實同出處唯天生材氣運使然
家運以百國運則千惟曹有銓若藪若淵彼材攸居視
厥陶甄材具小大槐其大者若作棟梁此物誰舍或蔽
若捐或顯若庸時哉時哉實維其逢公軒則嘉我銘弗
工公名之傳與軒無窮
頌─增─晉摯虞連理槐頌─東宫正徳之内承華之外槐樹
二枝連理而生二榦一心以蕃本根
賦─增─魏文帝槐賦有序─文昌殿中槐樹盛暑之時余數
遊其下美而賦之王粲直登賢門小閣外亦有槐樹乃
就使賦焉有大邦之美樹惟令質之可佳托靈根于豐
壤被日月之光華周長廊而開趾夾通門而駢羅承文
昌之邃宇望迎風之曲阿修榦紛其璀錯緑葉萋而重
隂上幽藹而雲覆下莖立而擢心伊暮春之既替即首
夏之初期鴻雁遊而送節凱風翔而迎時天清和而溫
潤氣恬淡以安治違隆暑而適體誰謂此之不怡─曹
植槐賦─羡良木之華麗爰獲貴於至尊憑文昌之華殿
森列峙乎端門觀朱榱以振條據文陛而結根暢沈隂
以溥覆以明后之垂恩在季春以初茂踐朱夏而乃繁
覆陽精之炎景散流耀以增鮮─王粲槐賦─惟中唐之
竒樹稟天然之淑姿超疇畝而登殖作階庭之華暉形
禕禕以條暢色采采而鮮明豐茂葉之幽藹履中夏而
敷榮既立本於殿省植根柢其𢎞深鳥願棲而投翼人
望庇而披襟─晉摯虞槐賦─覽坤元之產植莫兹槐之
為貴爰表庭而樹門膺論道而正位爾乃觀其誕狀察
其攸居豐融湛䨴蓊鬱扶疎上拂華宇下臨修渠湊以
夷徑帶以通衢樂䨇遊之黄鵠嘉别摯之王雎春棲教
農之鳥夏憇霮哺之烏若夫龍升南陸火集正陽恢兹
鬱陶静暑無方鼓柯命風振葉致凉開明過于八闥兮
重隂踰乎九房─庾儵大槐賦有序─余去許都將歸洛
京舎於嵩岳之下而植斯樹焉遂作賦曰有殊世之竒
樹生中岳之重阿承蒼昊之純氣吸后土之柔嘉若夫
赤松王喬馮夷之倫逍遙茂䕃濯纓其濵望輕霞而增
舉垂高暢之清塵若其含眞抱朴曠世所希降夏后之
卑室作唐虞之茅茨潔昭儉以矯奢成三王之懿資故
能著英聲於來世超羣侣而垂暉仰瞻重榦俯察其隂
逸葉横被流枝蕭森下覆靈沼上蔽高岑孤鵠徘徊寡
鶴悲吟清風時至惻愴傷心將騁軌以輕運安久留而
涕淫
五言古詩─增─魏繁欽槐樹詩─嘉樹吐翠葉列在䨇闕涯
旖旎隨風動柔色紛陸離　─唐白居易庭槐─南方饒竹
樹唯有青槐稀十種七八死縱活亦支離何此郡庭下
一株獨華滋䝉䝉碧煙葉嫋嫋黄花枝我家渭水上此
樹䕃前墀忽向天涯見憶在故園時人生有情感遇物
牽所思樹木猶復爾况見舊親知　─宋歐陽修寄生槐
檜為凌雲材槐實凡木賤奈何柔脆質累此孤高榦龍
鱗老蒼蒼䑕耳光燦燦因縁初莫原感吒徒自歎偷生
由附託得勢争葱蒨方其榮盛時曾莫見眞贋欲知窮
悴節宜試以霜霰萌芽起微蘖辨别乖先見翦除初非
難長養遂成患雖然根性殊常恐枝葉亂惟應植者深
幸不習而變含容因有害勦絶須明斷惟當慎斤斧去
惡無傷善　─王安石與平甫同賦槐─氷雪泊楚岸萬株
同飄零春風都城居初見葉青青嵗行如車輪䕃翳忽
滿庭秋子今在眼何時動江舲　─蘇軾御史臺槐─憶我
初來時草木向衰歇高槐雖經秋晩蟬猶抱葉淹留未
云幾離離見疎莢棲鴉寒不去哀呌飢啄雪破巢帶空
枝疎影挂殘月豈無兩翅羽伴我此愁絶　─明呉寛槐
東園憶初購糞壤頻掃除牆下古槐樹憔悴色不舒况
遭衆攀折高枝且無餘愛䕶至今日濃隂接吾廬數歩
已仰視偉哉鉅人如非藉此䕃芘誰結幽亭居立為衆
木長奴僕檉與榆
七言古詩─增─宋韓維奉同原甫槐隂行─天門觀闕䨇凌
霞下有馳道開平沙高槐左右覆朱梐緑隂翠氣相䝉
遮朝囘亘雲下寶騎遊散掣電奔香車我慚太學官况
冷旦暮出此驅疲騧清風吹凉南就局炎日轉景東還
家昏然百事不知省空復春葉零秋華　─元迺賢孔林
瑞槐歌并序─先聖墓林古槐一章枝榦偃蹇膚理若鐫
刻篆籕龍鳳細如絲髮雖善畫者莫能狀其竒巧襲封
衍聖公愈加培植見者咸加敬愛因以紀瑞云闕里隂
隂槐樹古百尺長柯挾風雨密葉蟠空擁翠雲深根貫
石流瓊乳蒼皮皴蝕紋異常天成篆籕分毫芒游絲縈
錯科斗亂雲氣飛動龍鸞翔嬴秦書焚士坑僇幾歎遺
經藏壁屋千年聖道復昭明喜見文章出嘉木神明元
胄嗣上公雨露滋沐深培封清隂如水石壇靜彈琴樹
底歌薫風─明李東陽成國公家槐樹歌─東平王家足
喬木中有老槐寒更緑拔地能穿千丈雲盤空却䕃三
重屋憶昔二王初種時高門駟馬相追隨五朝恩露簪
纓重四世威聲草木知世間植物因人瑞培植根深乃
天意向月長留宿鳳巢排霜故作蟠虯勢舞袖飛花遶
北堂屯隂列㦸森成行壁窓雨過看秋霽紗㡌風低坐
晩凉古來匠石匪廊廟堂中絲竹應同調馮氏空傳大
樹名王公豈待三槐兆木天老朽舊通家樹猶如此我
堪嗟願公人好樹亦好長共河山閲嵗華
五言律詩─增─唐李嶠槐─暮律移寒火春宫長舊栽葉生
馳道側花落鳳庭隈烈士懐忠觸鴻儒訪業來何當赤
墀下疎榦擬三台　─宋朱長文公堂槐─五紀栽培後三
春長育中靈根蟠故國密葉䕃儒宫患與盤斤逺歌宜
魯藻同先儒垂意厚期此出三公　─明呉寛追和朱樂
圃蘇學公堂槐─密葉連街上孤根寄學中名揚蘇子記
隂覆魯侯宫既久今何在惟喬自不同曾沾時雨化多
幸遇朱公
七言律詩─增─唐羅鄴槐花─行宫門外陌銅駝兩畔分栽
此最多欲到清秋近時節爭開金蕊向闗河層樓寄恨
飄珠箔駿馬憐香撼玉珂愁殺江湖隨計者年年為爾
剰奔波─呉融岐下寓居見槐花落因寄從事─纔開便
落不勝黄覆著庭莎襯夕陽只共蟬催䨇鬂老可知人
已十年忙曉窓須為吟秋興夜枕應敎夢帝鄉蜀國馬
卿看從獵肯將閒事入凄凉　─宋梅堯臣宫槐─漢家宫
殿䕃長槐嫩色葱葱不染埃天仗龍旂穿影去鈎陳豹
尾拂枝來青蟲掛後蜂銜子素月生時桂並栽我意方
同杜工部冷淘唯喜葉新開　─張耒䨇槐晩秀三月一
日初見新葉─東皇無處著繁華亦復分張到我家他日
老蒼悲敗枿今晨嫩緑出新芽禿翁承弁纎纎髮村婦
縈鬟草草花桃李蹊中人跡絶緑隂門巷正藏鴉　─明
馬弓陳槐─古本凌空百尺過根盤如石鐵為柯濃隂不
碍金蓮座虛籟猶傳玉樹謌倦客解衣頻徙倚老禪卓
錫定摩挲雲門寺裏梁朝柏身上苔痕想更多
五言絶句─原─唐王維宫槐陌─仄徑䕃宫槐幽隂多緑苔
譍門但迎掃畏有山僧來　─裴迪宫槐陌─門前宫槐陌
是向欹湖道秋來山雨多落葉無人掃─增─宋蘇軾槐
采擷殊未厭忽然已成隂蟬鳴看不見鶴立赴還深
楊萬里槐─隂作官街緑花開舉子黄公家有三樹猶帶
鳳池香　─明李東陽庭槐─去年長比人今嵗高過屋好
雨東南來依稀滿庭緑
七言絶句─增─唐鄭谷槐花─毿毿金蘂撲晴空舉子魂驚
落照中今日老郎猶有恨昔年相謔十秋風　─宋范成
大夏日田園雜興─槐葉初匀日氣凉葱葱䑕耳翠成䨇
三公只得三株看閒客清隂滿北窓　─元鄭氏允端庭
槐─風轉庭槐拂檻開緑隂如染淨無埃婦人不作功名
夢閑看南柯蟻往來
詩散句─增─唐李濤─落日長安道秋槐滿地花　─杜甫─青
青高槐葉采掇付中厨　─白居易─槐花滿田地僅絶人
行跡　薄暮宅門前槐花深一寸─韓愈─泥雨城東路
夏槐作雲屯　─宋梅堯臣─古縣太行下老槐三四株
呉儆─僧房因石室蟻穴夢槐安　─唐韓愈─樂游下曯無
逺近緑槐萍合不可芟─宋司馬光─當時秋天落宫槐
今此婆娑皆合抱　─梅堯臣─六月御溝馳道間青槐花
上夏雲山　─蘇軾─庭槐似識天顏喜舞破清隂作兩龍
　─金高士談─數樹高槐㪚乳鴉時於缺處見黄花　─宋
謝莊─秋槐響寒音─梁劉孝綽─青槐秋葉疎　─周庾信
學市舊槐疎　細火落空槐　─唐崔日知─霧披槐市靄
　─李嶠─槐煙乘曉散　─凌敬─宫槐散緑穂　─王維─槐隂
清夏首─孟浩然─庭槐寒影疎　─白居易─煙槐凝緑姿
　滿地槐花秋　─韓愈─槐密鶩長䕃─孟郊─高槐結浮
隂─朱慶餘─雨餘槐穟重　─顧非熊─寒色老槐稀　─鄭
谷─高槐蘂半黄─宋陸游─槐晩纎纎緑　─元袁桷─槐明
金瑣碎─魏無名氏─青槐夾道多塵埃　─唐韓愈─夾道
疎槐出老根　─朱慶餘─緑槐花墮御溝邊─羅鄴─古道
槐花滿樹開　─韋莊─臨路槐花七月初　─宋蘇軾─風動
槐龍舞交翠　細細槐花暖欲零　─黄庭堅─槐催舉子
看黄花　─陸游─日長風舞一庭槐　─呉儆─緑槐庭院鎖
薫風─金蔡珪─槐幄隂隂一畝凉　─麻九疇─槐花滿地
黄金冷
别録─原─種植─收熟槐子曬乾夏至前以水浸生芽和麻
子撒當年即與麻齊刈麻留槐别竪木以繩攔定來年
復種麻其上守宫槐春月從根側分小本移種─製用
初生嫩芽煠熟水泡去苦味可薑醋拌食曬乾亦可作
飲代茶　以槐子和穄黍種畦中至冬放火燒過明年
取苖食如取枸杞苖法入土深割上糞澆遍遍如此至
秋末常取芽食又且無蟲若根大即劚去併以利鍬鋤
深剗遍便上糞待春初雨過種之　取一寸槐芽數斤
水煮如泥去滓入鹽一升煮乾炒黑空心擦牙白而固
終身無齒患　庾肩吾服槐實法十月上已日取子去
一子及五子者餘納黑牛膽中百日後空心服初一日
一粒以後日增一粒至十六日後日減一粒
　　檀
原─檀善木也其字從亶亶者善也有黄白二種江淮河
朔山中皆有葉如槐皮青而澤肌細而膩體重而堅狀
與梓榆莢蒾相似材可為車輻及斧鎚諸柯臘月分根
傍小枝種　江南有一種木至夏不生葉忽然葉開當
有大水農人候之以占水旱號為水檀又有一種葉如
檀高五六尺生高原四月開花正紫亦名檀樹其根如
葛
彚考─增─詩鄭風─無折我樹檀─魏風─坎坎伐檀兮寘之
河之干兮　─漢書註─孟康曰攙檀檀别名索隱曰皇覽
云孔子墓後有攙檀樹也─唐書南蠻傳─單單在振州
東南多羅磨之西木多白檀　─山海經─鳥危之山其隂
多檀楮　讙山其木多檀─淮南子─十月官司馬其樹
檀　─論衡─楓桐之樹生而速長故其皮肌不能堅剛樹
檀以五月生葉後彼春榮之木其材强勁車以為軸
長樂縣志─天王寺唐建初有檀木泝江湖而上牧童取
之夜中發光里人林錡夢其木謂我北方毗沙門天王
遂捨宅為寺
别録─原─製用─皮和榆皮為粉食可救荒斷食
　　(附/録)紫檀
增─古今註─紫栴木出扶南色紫亦謂之紫檀─格古要
　論─出交趾廣西湖廣性堅新者色紅舊者色紫有蟹𤓰
　紋新者以水濕浸之色能染物
　集藻─詩㪚句─增─宋歐陽修─紫檀皮軟禦春寒
　　　(附/録)檕蒾
　增─陸璣詩疏─檕迷一名挈橀爾雅作榽橀(爾雅云魄榽/橀註云魄大)
　(木細葉似檀今河東多有之齊人諺曰上山所檀榽橀/先殫鄭註按此俗呼朴樹其木如檀子大如梧桐子而)
　(黄/)　─本草─一名莢迷一名羿先蘇恭曰莢蒾葉似木槿
　及榆作小樹其子如疏溲兩兩相對而色赤所在山谷
　有之陳藏器曰生北土山林中皮堪為索
　　　(附/録)駮馬
　增─陸璣詩疏─駮馬梓榆也其樹皮青白駮犖遙視似駮
　馬故謂之駮馬　─崔豹古今註─六駮山中有木葉似豫
　章皮多癬駮─爾雅翼─今之檀木皮正青而澤與莢蒾
　及此木相似
　─彚考─增─詩秦風─隰有六駁
御定佩文齋廣羣芳譜卷七十四
　欽定四庫全書
御定佩文齋廣羣芳譜卷七十五
　　木譜
　　　楸
　原─楸(與萩同漢書注/云萩即楸也)生山谷間今處處有之與梓樹本
　同末異本草李時珍云即梓之赤者也周憲王曰楸有
　二種一種刺楸樹高大皮色蒼白上有黄白斑㸃枝間
　多大刺葉薄埤雅云楸有行列莖幹喬聳凌雲高華可
　愛至秋垂條如線謂之楸線其木濕時脆燥則堅良木
　也白皮及葉味苦小寒無毒主治吐逆殺三蟲及皮膚
　蟲傅惡瘡疽癰腫除膿血生肌膚長筋骨有拔毒排膿
　之功為外科要藥
　彚考─增─史記貨殖傳─淮北常山以南河濟之間千樹萩
　其人與千户侯等　─莊子─宋有荆氏者宜楸柏桑其拱
　把而上者求狙猿之杙者斬之三圍四圍求高名之麗
　者斬之七圍八圍貴人富商之家求樿傍者斬之故未
終其天年而中道之夭於斧斤此材之患也　─洛陽伽
藍記─修梵寺北有永和里里中皆高門華屋齋館敞麗
楸槐䕃途桐楊夾植當世名為貴里　─述異記─中山有
楸户掌楸木者楸可為什器　─菊坡叢語─汝州楸樹極
多富鄭公知州時手植數百本於後圃中　─原─埤雅─董
子曰木名三時草命一嵗若椿從春榎從夏楸從秋所
謂木名三時也芓從子蔩從寅茆從卯莤從酉艼從丁
茂從戊芑從已莘從辛葵從癸之類命以一嵗支干故
曰草命一嵗也
集藻─五言古詩─增─唐韓愈庭楸─庭楸止五株共生十歩
間各有藤繞之上各相鈎聨下葉各垂地樹巔各雲連
朝日出其東我常坐西偏夕日在其西我常坐東邊當
晝日在上我在中央間仰視何青青上不見纖穿朝暮
無日時我且八九旋濯濯晨露香明珠何聨聨夜月來
照之蒨蒨自生烟我已自頑鈍重遭五楸牽客來尚不
見肯到權門前權門衆所趨有客動百千九牛亡一毛
未在多少間往既無可顧不往自可憐─宋梅堯臣和
王仲儀楸花十二韻─春陽發草木美好一同時桃李雜
山櫻紅白開繁枝楸英獨娬媚淡紫相參差大葉與勁
榦簇萼密自宜圖出帝宫樹聳向白玉墀高絶不近俗
直許天人窺今植郡庭中根逺未可移但欣東風來不
恨和煦遲山禽勿蹙踏蜂蝶休掇之昔聞韓吏部為爾
作好詩愛隂無纖穿就影東西隨公今亦牽此端坐曾
莫疑
七言絶句─原─唐杜甫楸樹─楸樹馨香倚釣磯斬新花蕊
未應飛不如醉裏風吹盡可忍醒時雨打稀　─韓愈楸
樹─青幢紫葢立童童細雨浮烟作綵籠不得畫師來貌
取定知難見一生中　─楸樹二首─幾嵗生成為大樹一
朝纒繞困長藤誰人與脱青羅帔看吐高花萬萬層
幸自枝條能樹立可煩蘿蔓作交加傍人不解尋根本
却道新花勝舊花─增─金元格楸樹─道邊楸樹老龍形
社酒澆來漸有靈只恐等閒風雨夜怒隨雷電上青㝠
　─元叚克已楸花─楸樹馨香見未曾牆西碧葢聳孤稜
㑹須雨洗塵埃盡看吐高花一萬層
詩散句─增─宋劉敞─中庭長楸百尺餘翠掩藹葉當四隅
　─魏曹植─走馬長楸間　─宋陸游搖搖楸線風初𦂳
别録─增─典術─西方種楸九根延年百病除　─原─製用─周
憲王本草─木可作棋枰葉味甘嫩時取以煠熟水淘浄
拌食
　　(附/録)榎
原─榎檟也亦楸屬(爾雅註云楸/細葉者為榎)楸葉大而早脱故謂之
楸榎葉小而早秀故謂之榎爾雅云小而皵(音/鵲)榎(小而/皮麤)
(皵者/為榎)大而皵楸(老而皮麤/皵者為楸)
　　(附/録)山楸
增─爾雅─槄山榎─疏─槄今山楸也亦如下田楸耳皮葉白
色亦白材理好宜為車板能濕宜陽共北山多有之
　　楓
原─楓一名香楓一名靈楓一名攝攝(爾雅云楓攝攝漢/書注云天風則鳴)
(故曰/攝)江南及關陜甚多樹高大似白楊枝葉修聳木最
堅有赤白二種白者木理細膩葉圓而作岐有三角而
香霜後丹二月開白花旋著實成毬有柔刺大如鴨卵
八九月熟曝乾可燒
彚考─增─爾雅疏─楓生江南有寄生枝高三四尺生毛一
名楓子鬼天旱以泥泥之即雨　─南齊書祥瑞志─建元
二年九月有司奏上虞縣楓樹連理兩根相去九尺䨇
枝均聳去地九尺合成一榦　─周書武帝紀─天和二年
七月辛丑梁州上言鳳凰集於楓樹羣鳥列侍以萬數
　─宋史五行志─政和三年南雄州楓木連理　─原─山海
經─有宋山者木生山上名曰楓木楓木蚩尤所棄其桎
梏是為楓木　─增─西京雜記─上林苑楓四株　─晉宫閣
名─華林園楓香三株　─拾遺記─頻斯國有大楓木成林
高六七十里善算者以里計之雷電常出樹之半其枝
交䕃於上蔽不見日月之光其下平浄掃灑雨霧不能
入焉─南方草木狀─五嶺之間多楓木嵗久則生癭瘤
一夕遇暴雷驟雨其樹贅暗長三五尺謂之楓人越巫
取之作術有通神之驗取之不以法則能化去　─異苑
烏傷程氏有女未醮著屐遙上大楓樹顛了無危閡顧
曰我應為神今便長去惟左蒼右黄當暫歸爾家人悉
出見舉手辭訣於是飄聳輕越極睇乃没既不了蒼黄
之意每春輙以蒼狗秋黄犬設祀於樹下　─原─述異記
南中有楓子鬼楓木之老者為人形亦呼為靈楓　─化
書─老楓化為羽人朽麥化為蝴蝶自無情而之有情也
　─説文解字─楓木厚葉弱枝善搖漢宫殿中多植之至
霜後葉丹可愛故稱楓宸─增─物類相感志─楓木無風
自動天雨則止　─埤雅─兵法曰楓天棗地置之槽則馬
駭置之轍則車覆舊説楓之有癭者風神居之故造式
以為葢又以大霆擊棗木載之所謂楓天棗地葢以風
雷之靈在焉故能使馬駭車覆也楓尊棗卑故式覆以
風楓載以雷棗　─丹鉛縂録─張文成太卜判有楓天棗
地之語唐六典三式云六壬卦局以楓木為天棗心為
地　─原─異林─𢎞治乙卯長沙大旱楓樹生李實
集藻─記─增─明鍾人傑過楓林記─楓林在城西南隅枕岡
帶郭境頗幽迥際秋老霜新之後悠然一往㑹心正不
在遠也嵗辛未重九後二日晨起霜風肅然日氣爽潔
不知何從忽動登眺之興欲出郭念無可與遊者遂獨
登候潮城循雉而西因山起伏不復規規罋整委蛇旋
折足可送逺目適遊履也將近楓林女牆竟與人家菜
畦坦接穿籬度莽轉一抝則楓木千本障天蔽野了無
雜樹時夕照已轉林腰横射葉上光彩如潑丹砂者正
坐吟逺上寒山之句希微間踽踽影動定視之乃一野
衲掃落葉爾廹晩風景蒼凉凜不可留望龕燈明處亟
投漸聞石磬乃三茅福地遂由石徑出而歸
文賦散句─增─楚宋玉招魂─湛湛江水兮上有楓　─晉何
晏景福殿賦─槐楓被宸
五言古詩─增─梁簡文帝詠疏楓─萎緑映葭青疏紅分浪
白花葉灑行舟仍持送逺客　─唐姚合楓林堰─森森楓
樹林䕶此石門堰杏堤數里餘楓影覆亦徧鸕鷀與釣
童質異同所願　─宋劉儗楓樹─楓葉不耐冷露下臙脂
紅無復戀本枝槭槭隨驚風向來樹頭蟬去盡不見蹤
日落秋水寒哀哀鳴征鴻
七言古詩─增─宋楊萬里─䨇楓一松相後前可憐老翁依
少年少年翡翠新衫子老翁得衣青布被更有秋風清
露時少年再換輕紅衣莫教一夜霜雪落少年赤立無
衣著老翁深衣却不惡　─朱湛廬─鳳山高兮上有楓青
女染葉猩血紅莫辭老紅嫁西風一夜憔悴成秃翁
五言律詩─增─唐杜甫䨇楓浦─輟棹青楓浦䨇楓舊已摧
自驚衰謝力不道棟梁材浪足浮紗㡌皮須截錦苔江
邊地有主蹔借上天廻
七言律詩─增─明李東陽諸生有作紅葉詩者愛其未句
戲為補之─碧樹凋餘老更紅强將顔色慰飄蓬濃霜未
著愁先醉返照初囘望欲空唐苑情多何足問吳江句
好更誰工晩來蟻穴無歸路應恨蕭蕭匝地風　─原─徐
渭紅葉─纔見芳華照眼新又看紅葉㸃衣頻只言春色
能嬌物不道秋霜解媚人宫水正寒愁字字呉江初冷
錦鱗鱗更餘一種閒風景醉雜黄花野老巾　─林若撫
紅葉─花發炎方想刺桐誰知秋葉幻春紅朝華忽㪚朝
陽後晩艶都迷晩燒中凋謝未應隨玉露翦裁元自出
金風若教題就能飛去不待流波意已通
七言排律─原─明于若瀛─禁城玉露漸秋深楓色凄凄滿
上林萬片作霞延日麗幾株含露苦霜吟斜連䨇闕輝
青瑣倒影平津映碧潯岐葉著飇聲瑟瑟殷紅過雨色
沉沉雜黄間緑紛成錦委砌飄檐埓作金向夕轉深嬌
落照因風㪚響怖棲禽城頭廻接青岑逺殿角寒生繡
幄隂幾度朝昬勞悵望徘徊故苑倍蕭森
五言絶句─增─唐錢起江行─逺岸無行樹經霜有伴紅停
船披好句題葉贈江楓　─成彥雄江上楓─江楓自蓊鬱
不競松筠力一葉落漁家斜陽帶秋色
七言絶句─增─唐杜牧山行─逺上寒山石徑斜白雲深處
有人家停車坐愛楓林晩霜葉紅於二月花　─宋趙成
德─黄紅紫緑巖巒上逺近高低松竹間山色未應秋後
老靈楓方為駐童顏　─原─明朱静庵女郎─江空木落雁
聲悲霜入丹楓百草萎蝴蝶不知身是夢又隨春色上
寒枝
詩散句─增─古詩─長楓千餘丈肅肅臨澗水　─晉阮籍─湛
湛長江水上有楓樹林　─唐李白─帝子隔洞庭青楓滿
瀟湘　霜落江始寒楓葉緑未脱　─原─杜甫─獨歎楓香
林春時好顏色　使者雖光彩青楓滿地愁　囘首過
津口而多楓樹林　─宋郭祥正─一塢藏深林楓葉翻蜀
錦　─明馮琦─萬里江楓夜相思秋已深　─唐杜甫─含風
翠壁孤雲細背日丹楓萬木凋─增─韓愈─去嵗羈帆湘
水明霜楓千里隨歸伴　─李嘉祐─青楓獨映搖前浦白
鷺閒飛過逺村　─原─魚𤣥機─楓葉千枝復萬枝江橋掩
映暮帆時　─宋朱行中─遙看一樹凌霜葉好似衰顏醉
裏紅　─明唐文獻─苑外鴻聲連畫角帆前樹色半丹楓
　─增─宋謝靈運─曉霜楓葉丹　─梁庾肩吾─江楓拂岸遊
　─唐張九齡─兩邊楓作岸　─王維─楓攢赤岸村　─孟浩
然─目極楓樹林　─原─李白─楓葉疊青岑─杜甫─雨急青
楓暮　門巷散丹楓　丹楓不為霜　─增─李商隐─神䕶
青楓岸─李咸用─秋楓紅蝶散　─宋王安石─江楓湛湛
青　─元馬祖常─光山楓製錦─原─唐杜甫─赤葉楓林百
舌鳴　江石决裂青楓催　玉露凋傷楓樹林　─增─嚴
武─江頭赤葉楓愁客　─韓偓─楓葉微紅近有霜─宋陸
㳺─楓葉欲殘看愈好　─金王鬱─江林楓葉秋容醉　─元
郭鈺─落日楓林紅葉明
詞─增─宋張炎綺羅香─萬里飛霜千山落木寒艶不招春
妬楓冷吳江獨客又吟愁句正船􁑾流水孤村似花繞
斜陽芳樹甚荒溝一片凄凉載情不去載愁去　長安
誰問倦旅羞見衰顏借酒飄零如許謾倚新妝不入洛
陽花譜為囘風起舞樽前盡化作斷霞千縷記隂隂緑
遍江南夜窓聽暗雨
别録─增─唐書崔信明傳─信明蹇亢以門望自負嘗矜其
文謂過李百藥議者不許揚州録事叅軍鄭世翼者亦
驁倨數佻輕忤物遇信明江中謂曰聞公有楓落吳江
冷願見其餘信明欣然多出衆篇世翼覽未終曰所見
不逮所聞投諸水引舟去　─原─顔魯公集─唐金華張遊
朝妻劉氏夢楓生腹上後生子名志和立性孤峻篤志
隱淪不可得而親疎自號𤣥貞子結茅㑹稽東郭以豹
皮為蓆㯶皮為屩隱素木几酌斑螺杯鳴榔拏杖隨意
取適垂釣去餌意不在魚竟陵子陸羽問與何人往來
荅曰太虛作室而共居明月為燈以同照與四海諸公
未嘗離别有何往來─增─湘山野錄─餘杭能萬卷者浮
圖之眞儒介然持古人風節有奥學著典類一百二十
卷其居延慶寺在大慈塢時儒皆抱經受業師居常喜
閲唐韻諸生長竊笑一日出題於法堂曰楓為虎賦其
韻曰脂入於地千年成虎諸生皆不諭固請之不説凡
月餘檢經史殆百家㑹萃小説俱無見者閣筆以聽教
師曰聞諸君笑老僧酷嗜唐韻兹事止在東字韻第二
版請詳閲諸生檢之果見楓字註中云黄帝殺蚩尤棄
其桎梏變為楓木脂入地千年化為虎魄後諸生始敬
此書
　　(附/録)楓香
增─爾雅注─楓樹有脂而香今之楓香是─本草─金光明
經謂其香為須薩折羅婆香─原─楓脂為白膠香五月
斫為坎十一月採之氣辛味苦平無毒治一切癮疹瘋
癢癰疽瘡疥金瘡吐衂咯血活血生肌止痛解毒燒過
揩牙永無齒疾近世多以松脂之清瑩者為楓香又以
楓香松脂為乳香總之二物功雖次於乳香諒亦彷彿
不逺
别録─原─製用─取楓脂入虀水煮二十沸又冷水中揉扯
數十次曬乾用
　　(附/録)槭
增─説文─槭木可作大車輮─蕭穎士詩序─二室之間有
槭樹焉與江南楓形胥類
集藻─詩散句─增─唐蕭穎士─山有槭其葉漠漠
　　榕
增─南方草木狀─榕樹南海桂林多植之葉如木麻實如
冬青枝榦拳曲其本稜理而深燒之無熖其䕃十畝枝
條既繁葉又茂細軟條如藤垂下漸漸及地藤梢入地
便生根節或一大株有根四五處而横枝及鄰樹即連
理南人以為常不謂之瑞木　─南州異物志─榕木初生
少時縁搏他樹如外方扶芳藤形不能自立根本縁繞
他木傍作連結如羅網相絡然彼理連合鬱茂扶疎高
六七尺
彚考─增─後山談叢─蔡州壺公觀有大木四垂旁出人莫
能知張戣閩人嘗至蔡為余言乃榕木也　─南軒集─昔
山谷南遷維舟榕下後人為作榕溪閣─丹鉛録─福建
龍泉菴有榕木其中亦可盤坐五六人枝梢寄生大可
數十圍方廣巖有木自深坑出直至巖頂寺僧自巔垂
絙縋下度之得三十丈云而榦不甚巨半巖視之殊不
覺其長也　─泉南雜志─衞西榕樹榦大如一間屋枝上
有纚纚垂下者謂是根也其高參天枝葉䕃可三十餘
丈相傳韓少卿國華為郡誕魏公日樹杪為吐烟靄又
云榕樹千年者其上生伽楠香　─閩部疏─布政司在山
上堂後一大樹是榕樟二樹相樛結而生鬱然干雲因
為堂以嘉樹顏之　─榕城隨筆─閩中多榕樹因號榕城
閩以北無此其在江南則冬青之屬也而枝榦柔脆榦
既生枝枝又生根垂垂若流蘇少著物即縈繫或就本
榦自相依附若七八樹叢生者多至數十百條合並為
一􁢯蜷樛結柯葉䕃茂其偶成章者垂若偃葢曲若虬
龍似亦可觀　─廣西志─榕樹門即古南門相傅為唐時
所築門上植榕一株嵗久根蔕生跨門外盤錯至地若
天成焉因得今名元至正間其樹忽憔悴平章唐元公
祭之旬餘枝葉復茂
集藻─記─増─明呉寛榕江記─木之產於地者曰松曰柏曰
栝曰檜曰豫章曰桐梓皆良材也其用于世大者為棟
為梁小者為桷為棁各隨其材以為用夫以材之良不
用於什器而於宫室亦不枉其材矣然而數木也其生
徧於天下而亦足天下之用惟五嶺之南有木曰榕臃
腫離竒偃蹇蓊鬱横柯曲榦間有絲焉垂地輙復為根
嵗久叢生成林其高且大過松柏栝檜豫章其不黄落
而凋桐梓所不及也榕既偏生一隅中原之人初不之
識故詩三百多草木之名而篇皆不載後世如郭璞陸
佃之博物著書復遺之僅一見於栁子厚之詩而已余
嘗讀子厚之詩而識其名詢之土人而知其狀曰此可
取以譬乎人矣葢榕之材雖不若松柏之類之堅可用
之於宫室而其高大不黄落而凋足以䕃庇乎人嶺南
春夏之交日氣酷烈行旅負載之徒跋履勞苦爭息其
下或風雨暴至就而避之亦何異夏屋之帡幪也故雖
不為宫室之用而其功與宫室等豈不猶鄉里巨人厭
爵禄謝民社而浮沉乎閭井之間一旦里之人有急焉
投之無不周䘏者豈惟僅全其身以自足而已潮陽隱
士陳孔誠甫淳朴恭謹兼通隂陽樹藝之説家邑之華
里村宅前有榕數十株數邀賓友攜子弟往遊其間彈
瑟賦詩意甚樂也有水自西山來折而東環其宅又東
注於海而榕適際水水日夜漱其根濯其條更茂密可
愛孔誠或坐盤石投竿而釣悠然有㑹於心因自號榕
江或謂之曰子其終老於是而忘斯世耶則對曰吾已
有子出而仕矣於是使其子吳江教諭顥來乞余記所
謂榕江者葢孔誠託此以自譬者意實有在豈惟追凉
風弄明月以為供賓友子弟之樂之計耶且江之廣不
足以為負舟然抱甕者即之亦可以灌畦孰謂孔誠無
意於此江本出岷山禹貢所謂岷山導江是也此亦曰
江南人指水之急流者多借以名之爾
賦─增─宋薛士隆大榕賦─越甌而南嶺山東麓有七閩之
㑹焉厥都維福福都中閩城山塹水修逵孔直麗譙南
指粤有喬木根乎此堂青葱映帶經五門而之合江夾
經途者凡十有五里其為根也盤桓詰曲勢浮平陸隱
丘陵斡坤軸如山如坻崟岑蔽虧列岫竒峯幻然黙為
蜿蜒糾紛虵蟠鹿奔卷舒連蜷油如出雲樹無全株萬
本同植縈連擁腫鑽堅露隙儔引儔縁自陵空碧和氣
鬱贅疣生衆醜備百怪形岌如神山冬無落木蒼蒼九
夏森其翠幄枝柯離􁀙横從出竒翕如其合判如其離
嗟如其往歘如其來夭蟜驪龍摩天切空雛翼雲垂扶
搖下風輪囷無心隨之有本孔綜根元誰分混沌軒然
而大厦成蚴然而怪螭怒駢爪紛拏矗其八柱飛鳥千
羣而咸棲有所綢繆束薪不堪以火盤根錯節而摧斤
缺斧其圓也不中乎規不成乎矩樵夫視而弗斫大匠
行而弗顧以無堪而保其天斯所以邇乎人而壽莫之
數也若夫景升之牛主人之雁不善其鳴服箱孔屯以
不才而烹者何哉蓋豐肌而蠧夫人之芻豢也斯榕木
則不然承天之施得生於地不假乎人不離乎類不以
直節為高不以孤生為異淩寒而不改其操連理而不
稱其瑞無庸而庸無尚焉為其全虛愚之義也至於交
柯旁薄分根合枝異生同命縈繚相維倚天成蓋蔽野
成帷迷雲而零雨不下畏日而炎天改色邑人之依行
人之得不才而才無似焉斯其為大通之德也夫惟有
大通之徳全虛愚之義守不才之位處無庸之地為物
而物固莫之陵比人而人適當其意其事也無施其生
乃克遂是生乎通邑大都之間尚亦躐千齡而幾萬嵗
也走嘗聞諸西方之人曰尼俱律陀之木其子芥三之
一及其成材䕃車將五百乗所榕木者不幾於是乎今
夫閩中之木榕為大其萌也微物莫之害有蕞其芽蓊
然天蓋走不知命之者誰耶庸以劣其形而不文其内
無文於内將或容於外而以成其大　─李綱榕木賦有
序─閩廣之閒多榕木其材大而無用然枝葉扶疎芘䕃
數畝清隂人寔賴之故得不為斧斤之所翦伐蓋所謂
無用之用也感而為之賦其辭曰南有巨木其名曰榕
下蟠據於厚地上盪摩於高穹雨露之所霶潤雷霆之
所震聳日月之所照燭乾坤之所含容與衆木均夫何
賦形稟氣之獨不同也爾其擢榦敷條輪囷離竒結根
植本拳曲擁腫口鼻百圍之竅穴龍蛇千尺而飛動仰
視俯察何規矩繩墨之不中也高明之麗非棟梁之資
斲削之工非俎豆之奉以為舟檝則速沉以為棺槨則
速腐以為門户則液以為楹柱則蠧薪之弗熖無㸑鼎
之功燎之弗明無爝火之用蓋枵然之散木徒萬牛之
嗟重宜匠石之不顧同櫟社而見夢然而脩枝翼布密
葉雲濃芘結駟之千乗象青蓋之童童夏日方永畏景
馳空垂一方之美䕃來萬里之清風靚如帷幄肅如房
櫳為行人之所依歸咸休影乎其中故能不夭斧斤棓
擊是免雖不材而無用乃用大而效顯異文木之必折
類甘棠之勿翦立乎無何有之鄉配靈椿而獨逺不然
則雁以不鳴而烹漆以有用而割犀象以齒角而斃樗
櫟以惡木而伐處夫材與不材之間殆未易議其優劣
也
五言古詩─增─宋唐庚䨇榕─水東䨇榕間有叟時出遊清
風衣屨古白雪鬚髯虬吟哦明月夕簸弄寒江秋驚傳
里中児不泊岸下舟君看鬼趣中有此風味否安知非
黄石但恨無留侯此生鋤犁手誤入簮紳流無功折毫
髮負罪平山丘政爾求澡濯聞之歎綢繆摳衣倘可親
跪履安敢羞得聞半偈語一解終身憂性不喜伐國兵
書非所求　─張栻榕溪─寒溪淡容與老木枝相樛其誰
合二美名此景物幽太師昔南騖於焉曾少休想當下
榻時清與耳目謀品題得要領亦有翰墨留我來訪遺
地密竹鳴鈎輈稍令舊觀復還與佳客遊樹影㪚香篆
水光泛茶甌市聲不到耳永日風颼颼所喜簿書隙有
此足夷猶平生丘壑願如痼不可瘳雖知等喧寂終覺
静理優更思濯滄浪榕根浮小舟
五言律詩─增─明傅汝舟南峯菴菴徑有古榕樹懸枝對
峙宛若關門─古樹上危根依天巧出門雲飛不在外虎
過定消魂野客逢迎少山僧出入尊朋遊坐不厭葉落
滿金樽
七言絶句─增─唐栁宗元栁州二月榕葉落盡偶題─宦情
羈思共悽悽春半如秋意轉迷山城過雨百花盡榕葉
滿庭鸎亂啼　─宋劉克莊榕溪閣─榕聲竹影一溪風遷
客曾來繫短蓬我與竹君俱晩出兩榕猶及識涪翁
詩散句─增─宋蘇軾─忽此榕林中跨空飛栱枅急雨蕭
蕭作晩凉臥聞榕葉響長廊─楊萬里─斜陽碎入高榕
葉翻作青天覆作金　數枝連碧眞成菌一脛空肥總
是筋　─劉克莊─拔地高標如鐵色拂天老樹作寒聲
唐許渾─榕根架緑隂
　　楮
原─楮一名榖一名榖桑(陸璣詩疏云幽人謂之榖桑或/日楮桑荆揚交廣謂之榖中州)
(人謂/之楮)有二種本草曰楮本作柠楮辨雌雄雄者皮斑而
葉無椏又謂之斑榖今人用皮為冠者三月開花成長
穗如栁花狀不結實雌者皮白無花葉有椏又似葡萄
葉開碎花結實如楊梅用時但取葉有椏又有子者為
佳其實初夏生大如彈丸青緑色六七月成熟漸深紅
八九月采實名楮桃一名榖實甘寒無毒治水腫壯筋
骨補虛勞益顏色健腰滕充肌明目久服輕身不饑不
老　─增─崔豹古今注─楮實為任　─陸璣詩疏─江南人績
其皮以為布又擣以為紙謂之榖皮紙其葉初生可以
為茹
彚考─增─詩小雅─樂彼之園爰有樹檀其下維榖─注─榖楮
也　─漢書郊祀志─帝太戊有桑榖生於廷一暮大拱─注
榖即今之楮樹也　─山海經─霍山其木多榖　─管子─五
沃之土宜榖　─抱朴子─柠實赤者餌之一年老者還少
　─酉陽雜俎─榖田久廢必生構葉有瓣曰楮無曰構
澄懐録─永徽中定州僧寫華嚴經先以沉香種楮樹取
以造紙
集藻─傳─原─明閔文振楮待制傳─楮待制初名藤及長為
世用更名知白㑹稽剡溪人先世索居山林無所聞於
世厯前漢有楮先生始以名顯和帝時中常侍蔡倫有
文思善造就人材辟召遍天下使者見楮氏歸以告倫
倫亟聘之得楮皮者俱來倫曰眞良材也一變化則就
章程於是刮劑浸漬漸見㫪容延館簾内知白聞而歎
曰以皮之陋且沾掄選吾可終老林藪乎既至倫揭簾
見之嘖嘖歎賞曰文明之化其在君矣引見帝帝嘉賞
恨相得之晩超拜秘書省萬字令尋擢秘閣待制日承
任使自書契既造竹氏帛氏貴重於世者既數千年及
知白用二氏遂廢凡經史術藝百家九流之説皆托以
行天下當代注記册籍臣民文移簡札非知白不達也
帝益加寵待每中書令毛穎松滋侯陳𤣥萬石君羅文
侍左右必召知白至展其邊幅有諮議須令省記帝嘉
其潔白戲語陳𤣥曰江漢以濯秋陽以暴若知白者殆
孔氏之徒與卿與之反何哉𤣥曰知其白守其黑臣得
自全之道皦皦者易汙臣懼知白之不終也帝笑曰卿
不加汙誰復汙之𤣥頓首謝一日知白侍經筵屬微風
神思飄亂不定帝曰朕固知卿體薄不耐風今加節鎮
俾邊都䕶領之知白叩謝臣辱荷厚恩敢不竭方正之
節捐軀以報士有以文辭投知白者頗渉謬惡知白怒
㑹召因愬帝曰臣精白一心仰叨任使者數十年毎願
得嘉言醇文推明義理以淑人心翊世教利益國家今
狂生淺夫任情謬惡臣一被汙辱欲雪無由願陛下一
申文字乖謬之禁帝從其言且惜其䝉辱命儒臣撰悲
剡藤文以舒其憤知白才博而通推其餘雨暘可葢風
露可障竪可屏揮可扇觀美可圖畫夫子所稱不器庶
幾近之晩年就閒族子曰麻曰桑曰竹曰繭曰敝布曰
魚網並出蔡氏陶鑄繼知白大用於世傳嗣不絶其他
銀光陟釐羅文玉版蠟牋烏絲襴以至間雜五采尤為
世所愛重云
五言古詩─增─宋蘇軾宥老楮─我牆東北隅張王維老榖
樹先樗櫟大葉等桑柘沃流膏馬乳漲墮子楊梅熟胡
為尋丈地養此不材木蹶之得輿薪規以種松菊静言
求其用略數得五六膚為蔡侯紙子入桐君録黄繒練
成素黝面頮作玉灌灑蒸生菌腐餘光吐燭雖無傲霜
節幸免狂酲毒孤根信微陋生理有倚伏投斧為賦詩
徳怨聊相贖
五言絶句─增─宋王安石詠榖─可憐臺上榖轉目已隂繁
不解詩人意何為樂彼園
七言絶句─增─宋無名氏楮─楮樹婆娑覆小齋更無日影
午窓開一端能敗幽人意夜夜牆西碍月來
别録─增─列子─宋人有為其君以玉為楮葉者三年而成
鋒殺莖柯毫芒繁澤亂之楮葉中而不可别也此人遂
以巧食宋國子列子聞之曰使天地之生物三年而成
一葉則物之有葉者寡矣故聖人恃道化而不恃智巧
　─齊民要術─楮宜澗谷間種之地欲極良秋上楮子熟
時多收淨淘曝令燥耕地令熟二月耬耩之和麻子漫
㪚之即勞秋冬仍留麻勿刈為楮作煖明年正月初附
地芟殺放火燒之一嵗即没人三年便中斫斫法十二
月為上四月次之每嵗正月常放火燒二月中間斫去
惡根移栽者二月蒔之亦三年一斫指地賣者省功而
利少煮剥賣皮者雖勞而大自能造紙其利又多種三
十畝者嵗斫十畝三年一遍嵗收絹三百疋　─物類相
感志─楮膠可以團丹砂─水南翰記─凡接紙縫如一線
日久不脱用楮樹汁白麪白芨末調為糊　原─種植─熟
時取子淘浄曬乾同麻子種熟地至冬留麻取暖明春
放火燒芟之三年可斫其皮抄紙斫以臘月為上四月
次之非此月損其樹本　─服食─八月後采實水浸去皮
穰甲子日隂乾為末每水服二錢久之乃效
　　椿(按香者名椿臭者名樗二木形榦相類椿木實/而葉香樗木疎而葉臭無花木身大其榦端直)
　　　(者為椿有花木身小榦多迂/矮者為樗乃一類二種也)
原─椿集韻作櫄夏書作杶左傳作橁今俗名香椿本草
陳藏器云俗呼為猪椿易長而有壽南北皆有之木身
大而實其榦端直紋理細膩肌色赤皮有縱紋易起葉
自發芽及嫩時皆香甘生熟鹽醃皆可茹世皆尚之無
花莢葉苦温無毒多食動風壅經絡令人神昬和猪肉
熱麪頻食則中滿椿用葉
彚考─增─書禹貢─杶榦栝柏　─山海經─成侯之山其上多
櫄木　─原─莊子─上古有大椿者以八千嵗為春八千嵗
為秋　─鳳池篇─盧攜夢人贈句曰若問登庸日庭椿不
染風初不解其言後數年攜拜相庭下古椿一株雖狂
風驟雨不濕不搖　─宦遊紀聞─涿州有靈椿寺寺中椿
木一本大不可量枝榦繁盛凡樹影皆隨日月升沉以
為邪正而椿影早暮未常少移　─湧幢小品─福州之壺
江在海上多烈風白崖之巔有椿一枝翠葢亭亭榕葉
槐身經年無鳥跡雖風作不脱片葉三年一結子如紅
豆一道士夜半月明見樹頂霞裳羽衣者數人隨以鶴
鹿盤桓其上隱隱有笙簧聲雞初號乃散
集藻─賦─增─元任士林庭椿賦─燕山之陽南㝠之濵有大
木焉其名曰椿蓋抗嵗時而聳立揭造化之蹲蹲者與
相彼竒亭夷庚掌平迺睠􁁉村甍椽列星維陋巷之蕭
蕭兀幽人之柴扃有椿喬然闞乎中庭𤣥雲構其堂宇
秀色結乎軒楹觀其崇根碩本挺柯稠葉蓊蓊焉䔿䔿
焉青㝠黯黯皮溜雨而胼胝榦拂霓而冗還篲日月之
氛隂控雪霜之飄颯千尋引而表端萬鳥棲而影接蓋
根柢之擁腫性也豈不美乎莊生之櫟枝葉之榮暢時
也又何歆乎王氏之槐耶盼老人之豫章訪嵗寒之松
柏或輪囷以為竒或偃蹇以為傑孰與夫謝萬牛而崔
嵬却匠石而鬱茀者乎爾則稚竹株連弱松肺附結緒
根於地軸藉沫濡於雨露想其簇榦帡幪列萬間之厦
屋不足以喻宗條鱗輳雖千社之枌榆又何足以同年
而語耶於是天翊其貞地隆其植寒暑節其凉溫鬼神
呵其峻特醴泉夜注而人不能挹以草木之滋卿雲晨
覆而人不能衣以青黄朱緑之絲人不足以扶持而終
風不移人不足以悦懌而陽春色怡此所以俯視君遷
傲睨平仲而永為斯庭之瞻依也耶彼尋常之喬梓亦
何足以與乎斯
五言絶句─原─宋晏殊─峩峩楚南樹杳杳含風韻何用八
千秋騰凌詫朝菌
七言絶句─原─宋劉敞椿─野人獨愛靈椿館館西靈椿聳
危榦風揉雨煉三月餘奕奕中庭䕃華傘
詩散句─原─宋蘇軾─從今八百嵗合抱是靈椿─增─後周
馮道─靈椿一株老　─唐張蠙─靈椿還向細枝條　─金元
好問─溪童相對采椿芽
别録─增─花木考─採椿芽食之以當蔬亦有㸃茶者其初
茁時甚珍之既老則葅而蓄之
　　樗
原─樗亦椿類氣臭俗名臭椿一名虎目樹一名大眼桐
皮麤肌虛而白其葉臭惡荒年人亦采食膳夫采取瀹
熟另用冷水浸去氣息亦可油醋拌食但無味耳有花
者無莢有莢者無花藥中用根及莢葉　─增─本草─北人
呼為山椿江東呼為虎眼謂葉脱處有㾗如虎之眼目
又如樗蒲子故得此名
彚考─增─詩豳風─采荼薪樗─小雅─我行其野蔽芾其樗
注─樗惡木也　─山海經─丹熏之山其上多樗柏灌題
之山其上多樗柘　槖山其木多樗　─原─莊子─惠子謂
莊子曰吾有大樹人謂之樗其大本擁腫而不中繩墨
其小枝卷曲而不中規矩立之塗匠者不顧今子之言
大而無用衆所同去也莊子曰子有大樹患其無用何
不樹之於無何有之鄉廣莫之野彷徨乎無為其側逍
遙乎寢臥其下不夭斤斧物無害者無所可用安所困
苦哉　─增─河洛記─洛陽北山謂之邙山其上無大樹都
城之北嶺上有古樗樹不知其來早晩婆娑周廻四五
畝與伊闕山正南相當越公等將建都城之日據此樹
以為南北定準嫌樗木名惡號曰婆娑羅樹矣
集藻─五言古詩─增─宋梅堯臣尹師魯治第伐樗─伊人利
營構思欲新其居匠築經舊址簷楹礙高樗且云忍不
伐何以成吾廬人言此樹古百怪所憑依獨秉一定議
自將羣俗違乃俾執柯者丁丁霜刃揮殲殞條百尺横
仆株數圍從兹朝夕間不聞鳥雀喧既能考子室而復
高其門周也昔騁辯後以不材論工今誠匪度茍害安
可存舟檝且非藉薪㸑聊用燔莫比溝中斷區區望犧
樽
五言絶句─增─宋蘇軾樗─自昔為神樹空聞蜩鵙鳴社公
煩見輟為爾致羊羮
七言絶句─增─唐白居易林下樗─香檀文桂苦雕鐫生理
何曾得自全知我無材老樗否一枝不損盡天年
　　(附/録)山樗
原─栲山樗也似樗色小白葉差狹吳人取以為茗木虚
大梓人亦或用之然爪之腐朽故古人以為不材之木
　─增─爾雅─注─栲類漆樹─疏─俗云櫄樗栲漆相似如一
草木疏─山樗與下田樗略無異葉似差狹耳　─本草─李
時珍曰椿樗栲一木三種也栲木即樗之生山中者
　　櫟(櫟實附見/)
增─爾雅─栩杼─疏─今柞櫟也徐州人謂櫟為杼或謂之為
栩其子為皂或言皂斗其殻為汁可以染皂　櫟其實
梂─注─有梂彚自裹─疏─櫟似樗之木也梂盛實之房也孫
炎曰櫟實橡也　─圖經─柞櫟也杼也栩也皆橡櫟之通
名　─本草─櫟有二種一種不結實者其名曰棫其木心
赤一種結實者其名曰栩其實為橡二者樹小則聳枝
大則偃蹇其葉如櫧葉而文理皆斜鈎四五月開花如
栗花黄色結實如荔支核而有尖其蔕有斗包其半截
其仁如老蓮子肉可以為飯或擣浸取粉其嫩葉可煎
飲高者二三丈堅實而重有斑文大者可作柱棟小者
可為薪炭　櫟實一名橡斗一名柞子一名杼　─古今
注─東海及徐州謂之木蓮梂子八月中成搏以為燭明
如胡麻燭研以為羮肥如胡麻羮
彚考─增─詩唐風─集于苞栩─秦風─山有苞櫟─疏─秦人謂
柞為櫟　─小雅─陟彼高岡析其柞薪析其柞薪其葉湑
兮　維柞之枝其葉蓬蓬─大雅─柞棫拔矣　瑟彼柞
棫民所燎矣─周禮地官─一曰山林其植物宜皂物─注
柞栗之屬　─後漢書李恂傳─恂徙居新安闗下拾橡實
以自資─晉書摯虞傅─虞從惠帝幸長安流離鄠杜之
間轉入南山中糧絶饑甚拾橡實而食之─宋書符瑞
志─宋文帝元嘉二十二年七月南頓櫟連理─唐書文
藝傳─杜甫客秦州負薪采橡栗自給　─山海經─白於之
山下多櫟檀　─原─莊子─狙公賦芧曰朝三而暮四衆狙
皆怒曰然則朝四而暮三衆狙皆悦名實未虧而喜怒
為用亦因是也　─增─莊子─匠石之齊至乎曲轅見櫟社
樹其大蔽牛絜之百圍其高臨山十仞而後有枝其可
以為舟者旁十數觀者如市匠伯不顧遂行不輟弟子
厭觀之走及匠石曰自吾執斧斤以隨夫子未嘗見材
如此其美也先生不肯視行不輟何耶曰㪚木也以爲
舟則沉以為棺槨則速腐以為器則速毁以為門户則
液樠以為柱則蠧是不材之木也無所可用故能若是
之壽匠石歸櫟社見夢曰予求無所可用久矣幾死乃
今得之使予也而有用且得有此大也耶　古者獸多
人少皆巢居以避之晝食橡栗夜棲樹上故曰有巢氏
　─列子─杜厲叔居海上夏日則食菱芡冬日則食橡栗
　─淮南子─十二月其樹櫟─注─可以為車轂木不出火惟
櫟為然亦應隂氣也　─三輔黄圖─五柞宫漢之離宫也
在扶風盩厔宫中有五柞樹因以為名五柞皆連抱上
枝覆隂數畝　─風土記─史記曰舜耕於厯山而始寧郯
二縣界上舜所耕田在於山下多柞樹吳越之間名柞
為櫪故曰厯山　─水經注─堯陵東城西五十餘歩中山
夫人祠堯妃也石壁堦墀仍舊南西北三面長櫟聨䕃
扶疎里餘　濏濏水出西谿東流水上有連理樹其柞
櫟也南北對生凌空交合谿水厯二樹之間　若邪谿
上有一櫟樹謝靈運與從弟惠連常遊之作連句題刻
樹側　─孝友傳─庾衮與邑人入山拾橡分夷嶮序長幼
推易居難禮無違者　─輿地志─鍾山最高峰有五願樹
樹柞木也元嘉中百姓祈禱率有驗　─夢溪筆談─江南
有小栗謂之茅栗以予觀之此正所謂茅也則莊子所
謂狙公賦茅者此文相近之誤也　─誠齋雜記─桂陽張
　碩為神女杜蘭香所降出薯橡子三枚大如雞子云食
　此令君不畏風波辟寒濕
　集藻─詩散句─原─唐皮日休─秋深橡子熟㪚落榛蕪岡
　宋張耒─野俎飽貆脯山罏煑橡麋　─唐杜甫─呼鷹皂櫟
　林　─孟郊─翻翻橡葉鳴─李嘉祐─千峯櫟樹林─皮日
　休─橡實養山禽─張蠙─齋厨惟有橡─杜荀鶴─霜後巖
　猿拾橡忙　─方干─嵗計有時添橡實─宋唐庚─橡實炊
　食如剝栗
　
　
　
　
　
　
　
御定佩文齋廣羣芳譜卷七十五
　欽定四庫全書
御定佩文齋廣羣芳譜卷七十六
　　木譜
　　　柳一
　増─本草─桞一名小楊一名楊柳(陳藏器曰江東人通名/楊柳北人都不言楊楊)
　(樹枝葉短柳樹枝葉長李時珍曰楊枝硬而揚起故/謂之楊柳枝弱而垂流故謂之柳葢一物二種也)
　原─柳易生之木也(埤雅云柳與楊同類雖/縱横顛倒植之皆生)性柔脆北土
　最多枝條長軟葉青而狹長其長條數尺或丈餘嬝嬝
　下垂者名垂柳木理最細膩唐曲江池畔多柳號為柳
　衙謂成行列如排衙也栁條柔弱嬝娜故言細腰娬媚
　者謂之柳腰
　彚考─増─易─枯楊生稊─注─稊者楊之秀也─疏─稊者楊柳之
　穗故云楊之秀也　─原─詩齊風─折柳樊圃　─陳風─東門
　之楊其葉牂牂　東門之楊其葉肺肺　─増─小雅─昔我
　往矣楊柳依依　─原─小雅─菀彼柳斯　─増─周禮地官司
　徒─以土㑹之法辨五地之物生二曰川澤其動物宜鱗
物其植物宜膏物─注─膏物謂楊柳之屬─原─大戴禮─正
月柳稊稊者發孚也　─増─戰國策田需貴於魏王惠子
曰子必善左右今夫楊横樹之則生倒樹之則生折而
樹之又生然使十人樹楊一人拔之則無生楊矣　楚
有養由基者善射去柳葉百歩而射之百發百中　─原
漢書五行志─昭帝時上林苑種大柳樹斷仆地一朝起
立生枝葉有蟲食其葉成文字曰公孫病已立─増─漢
書地理志─信都國扶柳─注─師古曰闞駰云其地有扶澤
澤中多柳故曰扶柳　─晉書嵇康傳─康性絶巧而好鍜
宅中有一柳樹甚茂乃激水圜之每夏月居其下以鍜
　─原─晉書陶侃傳─侃性纎密好問頗類趙廣漢常課諸
營種柳都尉夏施盗官柳植之於已門侃後見駐車問
曰此是武昌西門前柳何因盗來此種施惶怖謝罪
桓温傳─温自江陵北伐行經金城見少為瑯琊時所種
柳皆已十圍慨然曰木猶如此人何以堪　─増─晉書苻
堅載記─王猛整齊風俗自長安至於諸州皆夾路樹槐
柳百姓歌之曰長安大街夾樹楊槐下走朱輪上有鸞
棲英彦雲集誨我萌黎─原─南齊書王敬則傳─敬則初
為散騎使北於北館種楊柳後員外郎虞長耀北使還
敬則問我昔曽種楊柳樹今若大小長耀曰北人以為
甘棠敬則笑而不答　─隋書髙熲傳─熲少明敏有器局
畧渉書史尤善詞令初孩孺時家有柳樹髙百許尺亭
亭如葢里中父老曰此家當出貴人　─南史張緒傳─緒
吐納風流聼者皆忘飢疲見者肅然如在宗廟雖終日
與居莫能測焉劉悛之為益州獻蜀柳數株枝條甚長
状若絲縷時舊宫芳林苑始成武帝以植於太昌靈和
殿前常賞玩咨嗟曰此楊柳風流可愛似張緒當年時
其見賞愛如此─増─南史陸慧曉傳─慧曉與張融並宅
其間有池池上有二株楊柳何㸃歎曰此池便是醴泉
此木便是交讓─劉瓛傳─瓛晉丹陽尹惔六世孫篤志
好學丹陽尹袁粲於後堂夜集聞而請之指㕔事前古
柳樹謂瓛曰人謂此是劉尹時樹每想髙風今復見卿
清徳可謂不衰矣隱逸傳─陶潛少有髙趣宅邊有五
柳樹嘗著五柳先生傳　─舊唐書范希朝傳─希朝除振
武節度使單于城中舊少樹希朝于他處市柳子命軍
人種之俄遂成林居人賴之　─唐書吕渭傳─貞元中渭
累遷禮部侍郎始中書省有古柳建中末枯死徳宗自
梁還復榮茂人以為瑞柳渭令貢士賦之　─文藝傳─王
維别墅在輞川有柳浪　─宋史五行志─天聖元年二月
河陽柳二本連理　─辛仲甫傳─乾徳五年入拜右補闕
出知光州六年移知彭州先是州少種樹暑無所休仲
甫課民栽柳䕃行路郡人徳之名為補闕柳　─遼史禮
志─遼國行瑟瑟儀若天旱前期置百柱天棚乃射柳皇
帝再射親王宰執以次各一射中柳者質誌柳者冠服
不中者以冠服質之不勝者進飲於勝者然後各歸其
冠服又翼日植柳天棚之東南巫以酒醴黍稷薦植柳
祝之皇帝皇后祭東方畢子弟射柳皇族國舅羣臣與
禮者賜禮物有差既三日雨則賜敵烈麻都馬四匹衣
四襲否則以水沃之　─山海經─廆山之西有谷焉名曰
雚谷其木多柳　鳳伯之山熊山真陵之山木多柳
平丘山爰有楊柳　沃民之國有白柳─原─管子─五沃
之土其木宜柳─増─淮南子注─展禽之家有柳樹身行
惠徳因號柳下惠一曰邑名─三輔黄圖─細柳觀在長
安西北三輔舊事云漢文帝大将軍周亞夫軍於細柳
今呼古徼是也　長安御溝謂之楊溝謂植髙楊于其
上也　─荆州記─縁城隄邊悉植細柳緑條散風青隂交
陌　─秦州記─上邽縣北有利山川中平地有土堆髙五
丈生二楊樹大數十圍百姓祀之　─孔氏志怪─會稽盛
逸嘗晨興路未有行人見門内柳樹上有一人長二尺
衣朱衣冠冕俯以舌䑛樹上露良久忽見逸神意如驚
遽即隱不見　─開河記─大業中開汴渠兩堤上栽垂柳
詔民間有柳一株賞一縑百姓競植之　─鄴侯家傳─泌
賦詩譏楊國忠曰青青東門柳歳晏復憔悴國忠訴於
明皇上曰賦柳為譏卿則賦李為譏朕可乎　─酉陽雜
俎─肅宗将至靈武一驛黄昬有婦人長大擕䨇鯉咤於
營門曰皇帝何在衆謂風狂遽白上潛視舉止婦人言
已止大樹下軍人有逼視見其臂上有鱗俄天黒失所
在及上即位歸京闕虢州刺史王竒光奏女媧墳云天
寶十三載大雨晦㝠忽沉今月一日夜河上有人覺風
雷聲曉見其墳湧出上生䨇柳樹髙丈餘下有巨石兼
畫圖進上初克復使祝史就其所祭之至是而見衆疑
向婦人其神也─原─清異録─新栽柳樹必用泥封其頭
頗類比丘頂元伯玉宅前插柳初春吐芽伯玉曰喜得
漏春和尚一一無恙葢取杜子羙漏泄春光有柳條之
句　─孔帖─韋維初為省郎時蒔柳於庭及其子虚心兄
弟居郎省對之歛容─増─冷齋夜話─王仲正言老杜詩
江蓮揺白羽天棘蔓青絲天棘非煙雨自是一種物曽
見於一小説今忘之髙秀實曰天棘天門冬也天門冬
一名顛棘非天棘也王元之詩曰水芝臥玉腕天棘舞
金絲則天棘葢柳也　─西朝寶訓─真宗賦御溝柳詩令
宰相兩省和進陳執中詩曰一度春來一度新翠光長
得照龍津君王自愛天然態恨殺昭陽學舞人其詩最
尤者─原─古今詩話─漢張敞為京兆尹走馬章臺街街
有柳終唐世曰章臺柳故杜詩京兆空柳色　─増─暇日
記─孟伯饒説宋用臣種柳睿思殿用常柳五株批開急
合為一取圜直麻縷繫牛矢泥固深栽之一年有三年
力　─白玉蟾集─太微宫中箕宿之精化而為柳垂垂裊
裊然于淡雲疎雨之間其間則有五柳先生古人之所
以隱於柳者葢欲彰其温柔謙遜之志也　─墨荘漫録
揚州蜀岡上大明寺平山堂前歐陽文忠手植柳一株
謂之歐公柳公詞所謂手植堂前楊柳别來幾度春風
者薛嗣昌作守相對亦種一株自榜曰薛公柳人莫不
嗤之　─髙僧傳─西域尼拘律陀樹即東夏之楊柳西域
人來止稱尼拘　─方輿勝覽─建康有鳯州柳蜀主與江
南結㛰求得其種鳳州出手柳酒曽極詩云蜀主函封
遣使時芳根原自鳯州移柔荑醽醁今安得惟有青絲
拂地垂　─湖山勝槩─叚橋又名叚家橋萬柳如雲望如
裙帶白樂天詩云誰開湖寺西南路草緑裙腰一道斜
　─髙梁橋記─髙梁橋在西直門外京師最勝地也兩水
夾堤垂楊十餘里　─小輞川記─藍田别墅前有池淳泓
一碧左右垂柳交䕃顔曰水木清華─小崑山記─紅菱
渡之東板橋横焉左右多垂楊曰楊柳橋　─閩部疏─閩
部最少楊柳福州城中士大夫園池邊間有一兩株作
長條拂地不能拱把　─西浮籍─皖城之東垂楊撲江隂
羃數里帆影盡緑　─淮南記─南門三里許有池曼衍碧
瀾映底菰蔣菱蒲互相凌亂柳樹百株籠煙拂風架木
為橋濶可並騎度橋及洲洲上築天妃宫堂楹精楚庭
除清䕃亦柳為翳景也宫旁二百歩又為板橋小渚渚
有亭亭有柳澄懷味象𣺌然盡陂澤山林之思　─西湖
志─西湖北山有柳洲亭覽勝志引元史云南渡後自湧
金至錢塘沿城五里堤岸徧插垂柳故名　─嘉興志─五
柳橋在嘉興縣治西宋張堯同詩為懷陶靖節無復見
其人惟種橋邊柳猶含舊日春　─漢中府志─金絲柳出
鳯縣宋元豐間有㫖下鳯州取金絲柳一百根墨客揮
犀云鳯州妓女手皆纎白州境内生柳翠色可愛與他
處不同又公庫多羙醖故世言鳯州有三出淳熙初太
守傅子平作詩云珍珠不見小槽紅遐想柔荑剥嫩葱
惟有萬條羅帶緑年年依舊舞春風　─原─太原府志─柳
溪在府城西太守陳堯佐築堤植柳數萬有亭有閣率
郡僚上已泛舟於此　─平凉府志─柳湖在府城北三十
里宋守蔡挺建湖畔柳數千株緑䕃平堤湖光可挹
慶陽府志─寕州治後圃宋建蓮池柳巷花嶼蘭臯一郡
勝地也　予師帶溪曲公自西粤左轄入覲為予言西
粤無柳僅藩司一株毎吐葉則司中設席請三司賞柳
以為竒觀後以質之予同年唐兄抱一唐云豈止此某
鄉紳園中仍有一株夫柳中土林立而粤西至比之異
卉竒葩然則物之貴賤豈有定哉
集藻─序─原─魏曹植柳頌序─余以閒暇駕言出逰過友人
楊徳祖之家視其屋宇寥廓庭中有一柳樹聊戲刋其
枝葉故著斯文表之遺翰遂因辭勢以譏當今之士
賦─原─漢枚乗忘憂舘柳賦─忘憂之館垂條之木枝逶迤
而含紫葉萋萋而吐緑出入風雲去來羽族既上下而
好音亦黄衣而絳足蜩螗厲響蜘蛛吐絲階草漠漠白
日遲遲於嗟細柳流亂輕絲君王淵穆其度御羣英而
翫之小臣瞽瞶於此陳辭於嗟樂兮於是罇盈縹玉之
酒爵獻金漿之醪庶羞千族盈滿六庖弱絲清管與風
霜而共雕鎗鍠啾唧蕭條寂寥雋乂英髦列襟聫袍小
臣莫效於鴻毛空銜鮮而𠻳醪雖復河清海竭無増景
於邊橑─増─魏文帝柳賦並序─昔建安五年上與袁紹
戰於官渡時余始植斯柳自彼迄今十有五載矣感物
傷懷乃作斯賦曰伊中域之偉木兮瑰姿妙其可珍稟
靈祗之篤施兮與造化乎相因四時邁而代運兮去冬
節而渉春彼庶卉之未動兮固肇萌而先辰盛徳遷而
南移兮星鳥正而司分應隆時而繁育兮揚翠葉之青
純修幹偃蹇以虹指兮柔條婀娜而蛇伸上扶疎而施
散兮下交錯而龍鱗在余年之二七植斯柳乎中庭始
圍寸而髙尺今連拱而九成嗟日月之逝邁忽亹亹以
遄征昔周遊而處此今倐忽而弗形感遺物而懷故俛
惆悵以傷情於是曜靈次乎鶉首兮景風扇而増暖豐
𢎞隂而博覆兮躬愷悌而弗倦四馬望而傾葢兮行旅
仰而廻睠秉至徳而不伐兮豈簡卑而擇賤含精靈而
寄生兮保休體之豐衍惟尺斷而能植兮信永貞而可
羡　─王粲柳賦─昔吾君之定武致天届而徂征元子從
而撫軍植嘉木於兹庭歴春秋以逾紀行復出於斯鄉
覽兹樹之豐茂紛旖旎以修長枝扶疎而覃布莖森梢
以奮揚人情感於舊物心惆悵以増慮行㳺目而廣望
覩城壘之故處悟元正之話言信思難而存懼嘉甘棠
之不伐畏取累於此樹茍遠跡而退之豈駕辭而不屢
　─應瑒楊柳賦─赴陽春之和節植纎柳以承凉攄豐節
而廣布紛鬱勃以敷陽三春倐其奄過景日赫其垂光
振横條而遠翳廻雲葢於中唐─繁欽柳賦─有寄生之
孤柳託余寝之南隅順肇陽以吐芽因春風以楊敷交
緑葉而重葩轉紛錯以扶疎鬱青青以暢茂紛冉冉以
陸離浸朝露之清液曜華采之猗猗─晉𫝊𤣥柳賦─羙
允靈之鑠氣兮嘉木徳之在春何兹柳之珍樹兮禀二
儀之清純受大角之禎祥兮生濛汜之遐濵參剛柔而
定體兮應中和以屈伸長莖舒而増茂兮密葉布而重
隂夾通塗與廣庭兮環清沼而成林于是𤣥雲被岳素
景含暉泰液渥流朝露未晞是精靈之所鍾兮蔚鬱鬱
以依依居者觀而弭思兮行者樂而忘歸夫其結根建
本則固於㤗山兼覆廣施則均於昊天雖尺斷而逾兹
兮配生生於自然無邦壤而不植兮象乾道之屢遷紛
猗靡以從風兮若將往而復旋若乃豐葩茂樹長枝夭
夭婀娜四垂凱風振條同志來逰擕手逍遥　─成公綏
柳賦─宅京宇之西偏濵犢鼻之清渠啟横門於大路臨
九達之通衢愍行旅之靡休樹䨇柳於道隅彌年載而
成隂紛嬋娟而扶疎─唐郭炯西掖瑞柳賦─乾坤至誠
草木無情神靈乗化而致理枯朽効祥而發生當聖澤
未沾故兀然枯瘁及天光廻照遂藹爾敷榮因萬物以
咸遂與百祥而畢呈故得垂隂瑣闥之中固本鳳池之
側始孤標而頴拔乍苒弱而條直長充西掖之佳翫迥
奪東門之秀色芬敷自異永垂不朽之名變化無常用
表好生之徳懿其荑生漸蔚幹聳惟條拂瑞景而増麗
褭祥風而獨揺可以彰聖主之𤣥感可以見昊天之孔
昭舒卷以時陋梧桐之半死榮枯順理鄙松栢之後凋
且春布發生之慶秋行肅殺之令於天地而不失其常
在金木而各得其性衆皆畢出盡達我則向日而衰衆
皆黄落萎腓我則感時而盛不然何知至徳之動天運
神功而瑞聖者矣翠色牂牂異酒泉嘉奈之祥輕隂澹
澹同鄱郡枯梓之感烟銷雨霽霏素雪於宸居日晏春
深雜繁花於睿覽青翠葳蕤垂軒拂墀在日月偏臨之
處當鴛鴦集苑之時至矣哉天降靈貺聖為明證既得
地而不雜衆流常托根而獨標羙稱是知天聼自人而
應者也─陳詡西掖瑞柳賦─柳羙西掖瑞彰聖時感廵
逰之未至失榮落於先期雨露所均常比中園之鬱鬱
宫闈暫閉若無春日之遲遲所以望車塵之行幸慰都
人之怨思物或有憑神固難宰生植不易地而殊榮孤
影忽同秋而異色豈上天之降鑒俾下民之是則于以
激忠臣之心于以彰大君之徳初斯柳之失常人未知
其為祥秦原之烟景明媚漢苑之草樹芬芳獨孤彫而
槁瘁似永隔於風光無絮花之似雪意膏露之凝霜及
夫天廻舊歩木得其性千官捧日以輸忠萬騎從龍而
翊聖彼衆芳之已歇我得秋而始盛豈固異於常材實
願貞乎景命偉夫瑞發匪遥成天意之孔昭徳惟可覽
結人心之幽感不然柳且無情曷枯而生其枯也當烟
塵之晦其生也表氛沴之清與時不偶叶聖斯呈政或
可持疾風始知夫草勁節無所立歳寒徒稱乎柏貞宜
其俯鳯池而灑潤接雞樹以連榮儒有因物比興屬詞
揣稱聞瑞柳於春宫遂揄揚於天應　─敬括枯楊生稊
賦─柔得乎剛則變化無方故能令老者以安分使衰者
而再芳不然爻之均奚獨殊其棟橈木之衆奚獨舉其
枯楊徒觀其枝葉滋潤色帶韶光發枯槁擢豪芒直幹
森梢歘浮於青翠髙柯偃蹇漸變於蒼黄豈比夫顛木
貴枿瓌材稱良而已哉至如和風稍吹遲日久照淡清
烟而羃䍥合晚靄而凝耀茍非懷蠧状雖死而猶生忽
應鳴禽類先號而後笑是知心動於内氣變於形以類
相感因時則𡨕或叢生落落或孤峙亭亭映平林而迥
秀倚長空而半青爰有翰林墨客懿此維新覩物生興
與時為春在陽當榮於枯木理代實資於哲人遂稽大
道將期小伸相長楊以體物希百中於兹辰
五言古詩─増─梁簡文帝折楊柳─楊柳亂成絲攀折上春
時葉密鳥飛礙風輕花落遲城髙短簫發林空畫角悲
曲中無别意並是為相思　─和湘東王陽雲樓簷柳─曖
曖陽雲臺春柳發新梅柳枝無極軟春風隨意來潭沲
青帷閉玲瓏朱扇開佳人有所望車聲非是雷　─詠柳
垂隂滿上路結翠早知春花絮時隨鳥風枝屢拂塵欲
散依依采時要歌吹人　─元帝詠陽雲樓簷柳─楊柳非
花樹依樓自覺春枝邊通粉色隙裏映紅巾帶日交簾
影因吹掃窓塵拂簷應有意偏宜桃李人　─緑柳─長條
垂拂地輕花上逐風露霑疑染緑葉小未障空　─沈約
翫庭柳─輕隂拂建章夾道連未央因風結復觧霑露柔
且長楚妃思欲絶班女淚成行遊人未應去為此還故
鄉　─呉均詠柳─細柳生堂北長風發雁門秋霜常振葉
春露詎濡根朝作離蟬宇暮成宿鳥園不為君所愛摧
折當何言　─陳張正見折汾柳─楊柳未垂空裊裊上春
中枝疎董澤箭葉翠楚臣弓色映長河水花飛髙樹風
莫言限宫掖不閉長楊宫　─賦得垂柳映斜谿─千仞清
溪險三陽弱柳垂葉細臨湍合根空帶石危風翻夾浦
絮雨濯倚流枝不分梅花落還同横笛吹　─祖孫登詠
柳─馳道藏烏日鬱鬱正翻風抽翠爭連影飛綿亂上空
髙葉臨秦塞長枝拂漢宫欲騐傷攀折三春横笛中
王瑳折楊柳─塞外無春色上林柳已黄枝影侵雲暗葉
彩亂星光陌頭藏戲鳥樓上掩新妝攀折思為贈心期
别路長　─隋杜之松和衛尉于卿詠柳─漢將本屯營遼
河有戍城大夫曽取姓先生曽得名髙枝拂遠雁疎影
度遥星不辭攀折苦為入管絃聲　─唐盧照隣折楊柳
倡樓啓曙扉楊柳正依依鶯啼知歳隔條變識春歸露
葉凝秋黛風花亂舞衣攀折將安寄軍中音信稀　─韋
承慶折楊柳─萬里邊城地三春楊柳節葉似鏡中眉花
如關外雪征人遠鄉思娼婦髙樓别不忍擲年華含情
寄攀折　─鄭愔折楊柳─青柳映紅顔黄雲蔽紫關忽聞
邊使出枝葉為君攀舞腰愁欲斷春心望不還風花滚
成雪羅綺亂斑斑　─李白折楊柳─垂楊拂渌水揺艶東
風年花明玉關雪葉暖金忩烟羙人結長想對此心悽
然攀條折春色遠寄龍庭前　─金陵白下亭留别─驛亭
三楊樹正當白下門呉烟暝長條漢水齧古根向來送
行處廻首阻笑言别後若見之為余一攀翻　─姚係庭
柳─裊裊楊柳枝當軒雜佩垂交隂總共密分條各自宜
因依似永久攬結更傷離愛此陽春色秋風莫遽吹
皇甫冉崔十四宅各賦一物得簷柳─官渡老風烟潯陽
媚雲日漢將營前見胡笳曲中出復在此簷端垂隂仲
長室　─韋應物西澗種柳─宰邑乖所願僶俛愧昔人聊
將休暇日種柳西澗濵置鍤息微倦臨流睇歸雲封壤
自人力生條在陽春成隂豈自取為茂屬他辰延詠留
佳賞山水變夕曛　─孟郊揺柳─弱弱本易驚看看勢難
定因風似醉舞盡日不能正時邀詠花女笑輟春妝鏡
　─宇文秀才齋中海柳詠─玉縷青葳蕤結為芳樹姿忽
驚明月鈎鈎出珊瑚枝灼灼不死花䝉䝉長生絲飲柏
况仙味詠蘭擬古詞霜風清颼颼與君長相思　─白居
易有木詩─有木名弱柳結根近清池風烟借顔色雨露
助華滋峩峩白雪花嫋嫋青絲枝漸宻隂自庇轉髙梢
四垂截枝扶為杖軟弱不自持折條用樊圃柔脆非其
宜為樹信可翫論材何所施可惜金隄地栽之徒爾為
　─東溪種柳─野性愛栽植植柳水中坻乗春持斧砍裁
截而樹之長短既不一髙下隨所宜倚岸埋大幹臨流
插小枝松柏不可待楩柟固難移不如種此樹此樹易
榮滋無根亦可活成隂况非遲三年未離郡可以見依
依種罷水邊憇仰頭閒自思富貴本非望功名湏待時
不種東溪柳端坐欲何為　─種柳三首─白頭種松桂早
晚見成林不及栽楊柳明年便有隂春風為催促副取
老人心　從君種楊柳夾水意如何凖擬三年後青絲
拂緑波仍教小樓上對唱柳枝歌　更想五年後千千
條麴塵路傍深映月樓上闇藏春愁殺閒逰客聞歌不
見人　─崔䕶五月水邊柳─結根挺涯涘垂影覆清淺睡
臉寒未開嫩腰晴更軟揺空條已重拂水帶方展似醉
烟景凝如愁月露泫絲長魚悞恐枝弱禽驚踐長别幾
多情含春任攀搴　─宋司馬光柳─驛道苦車馬田廬悲
斧斤誰栽官舎前老朽完天真所願明府心庇樹如庇
人　─李元應折楊柳─東風來何時百花已飄零獨有堤
上柳慘澹含春榮扁舟復何適延客江上亭顧無青玉
案何以送子行攀條欲相贈上有䨇流鶯流鶯正求友
奈此離别情　─元謝應芳六柳荘為沈太守作─彭澤五
株柳清風千載餘顧余心乃心修名難與俱所以樹六
柳於焉結吾廬門前有流水樹下堪釣魚我柳已成隂
豈不懷放歸人生一趨舎世事紛萬殊善學柳下惠風
雨慎攸居繼跡子陶子亦曰姑徐徐誰其知此心南山
黙如愚　─明袁凱鄒園柳堤─柔條被晴莎密隂覆芳杜
逶迤起沙際寂寞連水滸鷗眠雨未歇鶯叫烟初曙還
將竹竿去從爾釣春渚
七言古詩─増─唐許景先折柳篇─春色東來渡渭橋青門
垂柳百千條長楊西連建章路漢家林苑紛無數縈花
始遍合歡枝遊絲半罥相思樹春樓初日照南隅柔條
垂緑掃金鋪寳釵新梳倭墮髻錦帶交垂連理襦自憐
柳塞淹戎幕銀燭長啼愁夢著芳樹朝催玉管新春風
夜染羅衣薄城頭楊柳已如絲今年花落去年時折芳
遠寄相思曲為惜容華難再持　─李白宜春苑奉詔賦
龍池柳色初青聼新鶯百囀歌─東風已緑瀛洲草紫殿
紅樓覺春好池南柳色半青青縈烟裊娜拂綺城垂絲
百尺挂雕楹上有好鳥相和鳴間關早得春風情春風
卷入白雲去千門萬户皆春聲是時君王在鎬京五雲
垂暉耀紫清仗出金宫隨日轉天回玉輦繞花行始向
蓬萊看舞鶴還過茝石聼新鶯新鶯飛繞上林苑願入
簫韶雜鳯笙　─劉商柳條歌送客─露井夭桃春未到遲
日猶寒柳開早髙枝低枝飛鸝黄千條萬條覆宫墻幾
回離别折欲盡一夜東風吹又長毶毶拂人行不進依
依送君無遠近青春去住隨柳條却寄來人以為信
白居易蘇州柳─金谷園中黄嫋娜曲江亭畔碧婆娑老
來處處遊應徧不似蘇門柳最多絮撲白頭條拂面使
君無計奈春何　─崔珏門前柳─門前蜀柳先知春風澹
暖烟愁殺人將謂只栽郡樓下不知迤邐連南津南津
柳色連南市南市戎州三百里夷陬蠻落相連接故鄉
莫道心先死我今帝里還有家門前嫩柳插仙霞晨霑
太乙壇邊雨暮宿鳯凰城裏鴉别來三載當誰道門前
年年緑隂好春來定觧飛雪花雨後還應庇煙草憶昔
當年栽柳時新芽茁茁嫌生遲如今宛轉稊著地常向
緑隂勞夢思不道彼樹好不道此樹惡試將此意問野
人野人盡道生處樂為報門前楊柳栽我應來歳當歸
來縱令樹下能攀折白髮如絲心似灰　─宋蘇軾次韻
子由柳湖感物─憶昔子羙在東屯數間茅屋蒼山根嘲
吟草木調蠻獠欲與猿鳥爭啾喧子今憔悴衆所棄驅
馬獨出無往還惟有柳湖萬株柳清隂與子供朝昬胡
為譏評不少借生意凌挫難為繁柳雖無言不觧愠世
俗乍見應憮然嬌姿共愛春濯濯豈問空腹修蛇蟠朝
㸔濃翠傲炎赫夜愛疎影揺清圓風翻雪陣春絮亂蠧
響啄木秋聲堅四時盛衰各有態揺落悽愴驚寒温南
山孤松積雪底抱凍不死誰復賢　─蘇轍柳湖感物─柳
湖萬柳作雲屯種時亂插不湏根根如臥虵身合抱仰
視不見蜩蟬喧開花三月亂飛雪過墻度水無復還窮
髙極遠風力盡棄墜泥土顔色昬偶然直墮湖中水化
為浮萍輕且繁随波上下去無定物性不改天使然南
山老松長百尺根入石底蛟龍蟠秋深葉上露如雨傾
流入土明珠圓乗春發生葉短短根大如指長而堅神
農嘗藥最上品氣力直壓鍾乳温物生稟受久已異世
俗何始分愚賢　─徐積楊柳枝─楊柳楊柳復楊柳舞罷
青衫困垂手相如病思最多情沈約才清更酣酒君㸔
好鳥鳴枝間日與春風問安否清明前後峭寒時好把
香綿閑抖擻　─楊萬里岸柳─柳梢拂入溪雲隂柳根插
入溪水深祗今立岸一敝帚歸時弄日千黄金人生榮
謝亦如此謝何足怨榮何喜秋霜春雨自四時老夫問
柳柳不知　─金元好問結楊柳怨─長樂坡前一杯酒鄭
重行人結楊柳可憐楊柳千萬枝看看盡入行人手輕
烟細雨緑相和惱亂春風態度多路人愛是風流樹無
奈朝攀暮折何朝攀暮折何時了不道行人暗中老素
衣今日洛陽塵白髮朝朝塞城草柳色年年歳嵗青關
人何事管離情春風誰向丁寕道折斷長條莫再生
元龔璛題馬虚中柳城春色圖城中塵頭十丈髙欲畫
春風風怒號佩霞仙人騎鶴背却度太虚觀樂郊當時
丹青爭出色借與天公動揺碧上流老子餘舊蹤桓大
將軍亦曽植樹猶如此我何堪莫學江南繋船客雉堞
平成天下平有情有思弄春晴隔葉睍睆黄鸝聲　─劉
詵水邊柳影─江南殘臘冰雪消人家垂楊如㶚橋窺春
嬌眼寒未動彷彿已學東風腰東家女兒重嵗月心逐
時物先妖嬈此時欲寄未可折直待二月黄金條　─郯
韶柳塘春─羙人遠在春塘住門外垂楊千萬樹微風白
日裊逰絲度水輕隂蕩飛絮使君來自白玉堂攀枝欲
結䨇明璫門前繫著紫騮馬上堂急管絃清商羙人起
舞為君夀再拜登歌酌君酒使君明日上長安莫唱東
風折楊柳　春塘二月春波深楊柳濯濯㺯輕隂㣲風
裊裊金蟲落隔屋兩兩黄鸝吟飛花莫遣度流水化作
浮萍無定止折時湏折最長條堤邊繫取木蘭橈　─王
逄君家柳─君家柳萬株一色鵝黄酒龍鱗波暖裊翠烟
飛花直渡江南天倉庚立曉燕穿午薄暮啄木聲丁然
腹中樹蝕皮齧馬舊隂半减金城下長條短條屬行人
猶有持斤睨之者秋來大地落葉鳴心憶陽春淚如㵼
　─明黄世康新柳篇─靈谷㸔梅初駐杖清溪又見柳條
長穉葉晴窺拾翠堤流絲暗撲遊春仗帶結柔腰不自
持笛弄新腔那得知小樓思婦見愁别南陌征人折恨
離離亭欲折未堪折昨夜廻風復廻雪黯黯妝成寒食
天毶毶怯近清明節漢苑三眠髻欲斜隋宫一望雲半
遮此時出谷綿蠻鳥此時曵艶桃李花縈花狎鳥空青
滴金縷千行照窗碧抹黛當壚何氏孃垂鞭繫馬誰家
客客來索酒蒲萄香巾懸結緑衣蘸黄迎隂半上鞦韆
架踏影爭登蹋踘塲塲前歌舞少年路綺羅綷盡傷心
樹但憐蘇小門庭清誰知稽大園林暮一年柳色一年
新新柳年年弄早春章臺曲斷驚殘夢月淡烟疎惱殺
人　─僧徳祥折楊柳─小葉柳大葉楊今年折盡明年長
明年今日在何鄉春風吹斷鐵心腸葉葉比君眉條條
比君髮朝如青絲暮如雪能使離人幾廻别
五言律詩─増─唐太宗春池柳─年柳變池臺隋堤曲直廻
逐浪分隂去迎風帶影來疎黄一鳥哢半翠幾眉開縈
雪臨春岸參差間早梅　─李嶠柳─楊柳鬱氤氲金堤總
翠氛庭前花類雪樓際葉如雲列宿分龍影芳池冩鳯
文短簫何以奏攀折為思君　─李白望漢陽柳色寄王
宰─漢陽江上柳望客引東枝樹樹花如雪紛紛亂若絲
春風傳我意草木别前知寄謝弦歌宰西來定未遲
原─杜甫柳邊─只道梅花發那知柳亦新枝枝總到地蕊
蕊自開春紫燕時翻翼黄鸝不露身漢南應老盡㶚上
遠愁人　─增─皇甫冉謝韋大夫栽柳─本在胡笳曲今從
漢將營濃隂方待庇弱植豈無情比雪花應吐藏烏葉
未成五株䝉遠賜應使號先生　─盧綸送張成季往江
上賦得垂楊─垂楊真可憐地勝覺春偏一穗雨聲裏千
條池色前露繁花的皪日麗影團圓若到隋堤望應逄
花滿船　─戴叔倫賦得長亭柳─濯濯長亭柳隂連㶚水
流雨搓金鏤細烟裊翠絲柔送客添新恨聼鶯憶舊遊
贈行多折取那得到深秋　─柳宗元種柳戲題─柳州柳
刺史種柳柳江邊談笑為故事推移成昔年垂隂當覆
地聳幹㑹參天好作思人樹慚無惠化傳　─白居易題
王家荘臨水柳亭─弱柳縁堤種虚亭壓水開條疑逐風
去波欲上堦來翠羽偷魚入紅腰學舞廻春愁正無緒
爭不盡殘杯　─顧非熊賦得江邊柳送陳許郭員外─拂
水復含烟行分占岸邊春風正揺落客思共悠然絮急
頻縈水根靈復繫船微隂覆離岸祗此醉昬眠　─李啇
隱柳─動春何限葉撼曉幾多枝觧有相思苦應無不舞
時絮飛藏皓蝶𢃄弱露黄鸝傾國宜通體誰來獨賞眉
　─贈柳─章臺從掩映郢路更參差見説風流極來當婀
娜時橋廻行欲斷堤遠意相随忍放花如雪青樓撲酒
旗　─謔柳─已帶黄金縷仍飛白玉花長時湏拂馬密處
小藏鴉眉細從他歛腰輕莫自斜玳梁誰道好偏擬映
盧家　─方千柳─揺曵惹風吹臨堤軟勝絲態濃誰觧識
力弱自難持學舞枝翻袖呈妝葉展眉如何一攀折懷
友又題詩　─趙嘏垂柳覆金堤─新年垂柳色嫋嫋對空
閨不畏芳菲好自縁離别啼因風飄玉户向日映金堤
驛使何時度還將贈隴西　─薛能江柳─條緑似垂纓離
筵日照輕向人雖有態傷我為無情橋遠孤臨水墻低
半出營天津曽此見亦是愴行行　─呉融詠柳─自與鶯
為地不教花作媒細應和雨斷輕祗愛風裁好拂錦歩
障莫遮銅雀臺㶚陵千萬樹日暮别離回　─李中題柳
折向離亭畔春光滿手生羣花豈無艶柔質自多情夾
岸籠溪月兼風撼野鶯隋堤三月暮飛絮想縱横　─原
魚𤣥機賦得江邊柳─翠色迷荒岸烟姿入遠樓影鋪秋
水面花落釣人頭根老藏魚窟枝低繫客舟瀟瀟風雨
夜驚夢復添愁─増─宋韓琦獅子柳─柳出狻猊首天然
癭贅髙楓瘤嗤鬼伏松幹讓龍豪根聳伸獰𤓰絲輕被
毳毛三眠漢宫樹人状可同褒　─徐照衰柳─風吹無一
葉不復翠成窠枝脆經霜氣根空入水波寒棲江鷺早
暗出野螢多廢圃荒堤外人嗟舊迹過　─元孫氏蕙蘭
緑窗詩─窗裏人初起窗前柳正嬌捲簾衝落絮開鏡見
垂條坐對分金線行防拂翠翹流鶯空巧語倦聽不湏
調　─明髙啓謔柳─何恨苦長顰纎姿嫵媚春慣愁行路
客羞比舞筵人亂葉斜斜雨狂風衮衮塵殘蟬來噪日
應落漢潭濵　─楊基雪中柳─春雪晚蕭蕭随鶯上柳條
漸將絲共結終與絮俱飄淚粉凝啼眼珍珠壓舞腰東
風自憐惜留映赤欄橋　─顧璘問柳─為問故園柳春光
幾許深未忘攀折處猶帶别離心疎雨一川暝輕烟兩
岸沉主人歸未得惆悵五株吟　─陳沂宫柳─嫋嫋春聲
裏隂隂曉色中縷垂金屋暗花散玉樓空凝露啼秦苑
因風鬬楚宫不知行輦處幾樹近簾櫳　─金鑾柳堤─春
江水正平密樹聼啼鶯十里籠晴苑千條鎻故營雨香
飛燕促風暖落花輕更欲勞攀折年年還自生　─原─申
時行適適圃柳堤─一借河橋色長留水閣隂籠烟眉鎻
黛颺日縷垂金葉底三眠夢枝頭百囀音五株頻對詠
真慰故園心　─増─謝肇淛賦得新柳送别─短岸復長堤
黄輕緑未齊曉風吹不定春雪壓常低草細偏相妬鶯
嬌未敢啼年芳君莫問日落㶚陵西
七言律詩─増─唐白居易題路傍老柳樹─皮枯縁受風霜
久條短為經攀折頻但見半衰當此路不知初種是何
人雪花零碎逐年减烟葉稀疎随分新莫道老株芳意
少逄春猶勝不逄春　─喜小樓西新柳抽條─一行弱柳
前年種數尺柔條今日新漸欲拂他騎馬客未多遮得
上樓人湏教碧玉羞眉黛莫與紅桃作麴塵為報金堤
千萬樹饒伊未敢苦爭春　─杜牧柳長句─日落水流西
復東春光不盡柳何窮巫娥廟裏低含雨宋玉宅前斜
帶風莫將榆莢共爭翠深感杏花相映紅㶚上漢南千
萬樹幾人遊宦别離中　─李商隱柳─江南江北雪初消
漠漠輕黄惹嫩條㶚岸已攀行客手楚宫先騁舞姬腰
清明帶雨臨官道晩日含風拂野橋如線如絲正牽恨
王孫歸路一何遥　─原─温庭筠題柳─楊柳千條拂面絲
緑烟金穗不勝吹香随靜婉歌塵起影伴嬌嬈舞袖垂
羗管一聲何處曲流鶯百囀最髙枝千門九陌花如雪
飛過宫墻兩不知　─薛逄詠柳─弱植驚風急自傷暮來
翻遣思悠揚曽飄綺陌随髙下敢拂朱䦨競短長縈砌
乍飛還乍舞撲池如雪又如霜莫令岐路頻攀折漸擬
垂隂到畫堂　─增─顧雲柳─帶露含烟處處黄綻黄揺緑
嫩參差長堤未見風飄絮廣陌初憐日映絲斜傍畫筵
偷舞態低臨妝閣學愁眉離亭不放到春暮折盡拂簷
千萬枝　─韓偓宫柳─莫道秋來芳意違宫娃猶自妬蛾
眉幸當玉輦經過處不怕金風浩蕩時草色長承垂地
葉日華先動映樓枝澗松亦有凌雲分爭似移根太液
池　─原─唐彥謙柳─春思春愁一萬枝遠村遥岸寄相思
西園有雨和苔長南内無人拂檻垂遊客寂寥緘遠恨
暮鶯啼叫惜芳時晩來飛絮如霜鬢恐為多情管别離
　─増─李咸用詠柳─日近烟饒還有意東垣西掖幾千株
牽仍别恨知難盡誇衒春光恐更無觧得人情常婉約
巧随風勢强盤紆天應繡出繁華景處處茸絲惹路衢
　─羅紹威柳─裝㸃青春更有誰青春常許占先知亞夫
營畔風輕處元亮門前日暖時花密宛如飄六出葉繁
何惜借䨇眉交情别緒論多少好向行人贈一枝　─徐
夤柳─漠漠金條引線微年年先翠報春歸觧籠飛靄延
芳景不逐亂花飄夕暉啼鳥噪蟬堪悵望舞烟揺水自
因依五株名顯陶家後見説辭榮種者稀　─僧慕幽柳
今古憑君一贈行幾回折盡復重生五株斜傍淵明宅
千樹低垂太尉營臨水帶烟藏翡翠倚風兼雨宿流鶯
隋皇堤上依依在肯惹當時歌吹聲　─宋歐陽修去思
堂手植䨇柳今歳成隂因而有感─曲欄髙柳拂層簷却
憶初栽映碧潭人昔共逰今孰在樹猶如此我何堪壮
心無復身從老世事都消酒半酣後日更來知有幾攀
條莫惜駐征驂　─詠柳─緑樹低昂不自持河橋風雨弄
春絲殘黄淺約眉䨇歛欲舞先誇手小垂快馬折鞭催
遠道落梅横笛共餘悲長亭送客兼迎雨費盡春條贈
别離　─陶弼詠柳─揚子江頭流水湄長安陌上暖風吹
黄金瓔珞雪晴後碧玉玲瓏春盡時端的園林俱不及
等閒臺榭便相宜思量也是多情物占與人間贈别離
　─邵雍垂柳短吟─臨溪拂水正依依更被狂風來往吹
薄暮不勝烟羃羃深春無奈日遲遲誰家縹緲青羅被
何處蹁躚金縷衣猶恐離人腸未斷滿天仍著亂花飛
　─王十朋詠柳─東君于此最鍾情装㸃村村入畫屏向
我無言眉自展與人非故眼猶青縈牽别恨絲千尺斷
送春光絮一亭葉底黄鸝音更好隔溪烟雨醉時聼
元張𢎞範風柳─澹澹池塘近楚宫緑腰裊娜學盤中亂
揺芳草飛輕白細搭朱䦨拂落紅枝上嬌鶯啼恰恰樹
邊舞蝶意悤悤東君應著吹嘘力莫把真愁一埽空
明興獻王楊柳─金絲縷縷是誰搓時見流鶯為擲梭春
暮絮飛清影薄夏初蟬噪緑隂多依依弱態愁青女裊
裊柔情戀碧波惆悵路岐行客衆長條折盡欲如何
楊基新柳─濃如烟草淡如金濯濯姿容裊裊隂漸軟已
無憔悴色未長先有别離心風來東面知春淺月到梢
頭覺夜深惆悵呉宫千萬樹亂鴉疎雨正沉沉　─李楨
柳─含烟裊露自青青愛近官橋與驛亭春滿章臺偏婀
娜秋深隋岸最凋零長從蘇小門前折幾向龜年笛裏
聼絶勝東風桃李樹飛花猶鮮化浮萍　─石珤宫柳─内
裏垂楊自不同萬條柔翠拂瓊宫葉含華蕚樓前雨枝
帶朝元閣上風望入畫眉情正切囀來黄鳥語初工一
般㶚水橋頭緑日日行人惆悵中　─謝榛春柳─黄鸝時
復喚春逰陌上楊花漫不休幾向離筵揺落日莫教長
笛動清秋輕烟直接都門外細雨低臨㶚水頭漫繫王
孫金絡馬萋萋緑草有人愁　─李言恭柳─千株楊柳翠
逶迤裊裊烟絲風細搓鶯囀市橋牽客思馬嘶官道促
驪歌水邊膩欲堆金縷花外輕堪度玉梭漢苑隋宫俱
寂寞古堤草滿夕陽多　─李奎詠湖上新柳─依依弱柳
不勝春裊裊垂條向水濵奈可輕盈愁少婦豈堪攀折
贈離人烟消翡翠眠初起風折鴉黄舞乍新猶喜芳心
未成絮肎將眉黛向人顰　─原張祥鳶柳─東風宛轉柳
條新攀折初榮贈玉人眉翠正逄三月望絲長能繫百
年春輕撩燕子昭陽舞低拂桃花洛水神唱罷新翻芳
樹曲半遮歌扇一含顰　─申時行烟柳─拂地長翻綺陌
塵㺯晴偏學黛眉顰三眠弱縷深如羃一抹輕綃黯未
匀嘶入紫騮難辨影坐來黄鳥易藏身千條青瑣還能
記御氣氤氲曉色新　淺緑輕黄半吐姿長堤曲沼萬
垂絲纔消凍水先窺眼乍著條風已放眉陌上折來偏
弄色樓頭望去轉縈思一年一報芳菲節漫向河橋怨
别離　─范景文春柳─春晴乍被柳相挑費盡支持不自
聊作意將來㸔眼媚關情偏可惹魂消痩猶含態驕梅
格暖故拖寒帶雪條漫較疎黄與深緑好風吹綻㸔明
朝　─鄭之文詠柳─㶚橋無恙綰離憂忽見揚鞭紫陌頭
學舞腰肢防妾妬含顰眉黛為君愁藏鴉門外條空結
繫馬堤邊葉正柔古道羗城慣吹笛懸知心已在封侯
　─徐桂新柳─條風一夜乍回枯黛色和烟半有無𤣥㶚
柔條堪繫馬白門疎影不藏烏樓頭寒映羅衣薄曲裏
風驚紫塞孤春水渌波春草碧等閒芳嵗莫教徂　─増
康彥登詠柳─照影盈盈拂自垂受風縷縷弱還吹關山
笛裏思歸引㶚水橋邊恨别枝翠黛莫因春去損纎腰
乍向月明移可憐空傍章臺老欲惜凋零更有誰　─朱
謀㬜柳─二十八星中有名千枝萬樹綰離情暖風拂地
條初弱寒雨連空葉漸生半倚紅亭江北岸低藏粉堞
漢南城緑隂髙處春光暮吹送新蟬四五聲　─陳繼儒
詠柳─泥融沙漲雪㾗消到處芳菲著舊條隔水半藏青
雀舫迎風斜倚赤欄橋樓頭人醉初横笛㶚口春隂不
上潮陶令柴桑歸去久五株門外已飄揺　翠條金穗
舞娉婷野渡津頭驛外亭啼鳥踏來枝太怯春風扶起
態沉㝠黄河冰破初回緑紫塞沙寒不放青此日深閨
　逰子婦只愁飄泊逐浮萍　東風淡蕩影徘徊歛態凝
　愁傍落梅疎翠䕶枝披早霰綻黄黏凍候輕雷此時稽
　鍜隂全薄幾夜羗吹花不開依舊西京春月色何人走
　馬過章臺　─僧智舷秋柳─悵望依依南浦南春絲爭吐
　似呉蠶一枝一葉俱無恙秋雨秋風也不堪蚤識愁催
　青眼變肎將顰與翠眉含明年縱使連堤緑能忍清霜
　滿樹酣　─僧大遂柳─沐雨梳烟千萬枝春風挽住定何
　時青窺鏡裏愁人眼翠染機中織女絲柔舞難容鶯坐
　穏輕揺易惹燕飛遲可憐嵗嵗章臺路腸斷忘歸遊俠
　兒
　
　
　
　
　
御定佩文齋廣羣芳譜卷七十六
　欽定四庫全書
御定佩文齋廣羣芳譜卷七十七
　　木譜
　　　柳二
　集藻─五言排律─増─唐張昔小苑春望宫池柳色─小苑春
　初至皇衢日更清遥分萬條柳迥出九重城隱映龍池
　潤參差鳯闕明影宜宫雪曙色帶禁煙晴深淺殘陽變
　髙低曉吹輕年光正堪折欲寄一枝榮　─黎逄小苑春
　望宫池柳色─上宫新柳變小苑暮天晴始見和煙密遥
　憐拂水輕色乗陽氣重隂助御樓清不厭随風嫋仍宜
　向月明客中愁羙景池上仰光榮漸到依依處思聞出
　谷鶯　─丁位小苑春望宫池柳色─小苑宜春望宫池柳
　色輕低昂含曉景縈轉帶新晴似蓋芳初合如絲䕃漸
　成依依連水暗嫋嫋出牆明雖以陽和發能令旅思生
　他時花滿路從此接遷鶯　─元友直小苑春望宫池柳
　色─柳色新池徧春光御苑晴葉依青閣密條向碧流傾
路暗隂初重波揺影轉清風從垂處度煙就望中生斷
續遊蜂聚飄颻戲蝶輕怡然變芳節願及一枝榮　─楊
系小苑春望宫池柳色─勝逰從小苑宫柳望春晴拂地
青絲嫩縈風緑帶輕光含煙色遠影透水紋清玉笛吟
何得金閨畫豈成皇風吹欲斷聖日映逾明願駐髙枝
上還同出谷鶯─楊凌小苑春望宫池柳色─上苑閑遊
早東風柳色輕儲胥遥掩映池水隔微明春至條偏弱
寒餘葉未成和煙變濃淡轉日異隂晴不獨芳菲好還
因雨露榮行人望攀折遠翠暮愁生　─崔績小苑春望
宫池柳色─帝京春氣早御柳已先榮嫩葉随風散浮光
向日明悠揚生别意斷續引芳聲積翠連馳道飄花出
禁城柔條依水弱遠色帶煙輕南望龍池畔斜光照曉
晴─裴逹小苑春望宫池柳色─勝遊經小苑閑望上春
城御路韶光發宫池柳色輕乍濃含雨潤微澹帶雲晴
羃䍥殘煙歛揺揚落照明幾條垂廣殿數樹影髙旌獨
有風塵客思同雨露榮　─張季略小苑春望宫池柳色
韶光歸漢苑柳色發秦城半見離宫出纔分遠水明青
蔥當淑景隱映媚新晴積翠煙初合微黄葉未生迎春
㸔尚嫩照日見先榮倘得辭幽谷髙枝寄一鳴　─沈廻
小苑春望宫池柳色─今來遊上苑春染拂條輕濯濯方
含色依依若有情分行臨曲沼先發媚重城拂水枝偏
弱揺風絲已生變黄随淑景吐翠逐新晴佇立徒延首
徘徊欲寄誠　─賈稜御溝新柳─御苑陽和早章溝柳色
新託根偏近日布葉乍迎春秀質方含翠清隂欲庇人
輕雲度斜景多露滴行塵裊裊堪離贈依依獨望頻王
孫如可賞攀折在芳辰　─陳羽御溝新柳─宛宛如絲柳
含黄一望新未成溝上暗且向日邊春嫋娜方遮水低
迷欲醉人託空芳鬱鬱逐溜影鱗鱗㺯色滋宵露垂枝
染夕塵夾堤連太液還似映天津　─歐陽詹御溝新柳
東風韶景至垂柳御溝新媚作千門秀連為一道春柔
荑生女指嫩葉長龍鱗舞絮廻青岸輕煙拂緑蘋王孫
初命賞楚客欲傷神芳意堪相贈一枝先遠人　─馮宿
御溝新柳─夾道天衢遠垂絲御柳新千條宜向日萬户
共迎春輕翠含烟發㣲音逐吹頻靜㸔思渡口廻望憶
江濵褭褭分遊騎依依駐旅人陽和如可及攀折在茲
辰　─李觀御溝新柳─御溝廻廣陌芳柳對行人翠色枝
枝滿年光樹樹新畏逄攀折客愁見别離辰近映章臺
騎遥分禁苑春嫩隂初覆水髙影漸離塵莫入邊城笛
還令淚濕巾　─劉遵古御溝新柳─韶光先禁柳幾處覆
溝新映水疑分翠含煙欲占春悠悠遲日晚裊裊好風
頻吐節茸猶嫩通條澤稍均遠和瑶草色暗拂玉樓塵
願假騫飛便歸栖及此辰　─李啇隠垂柳─垂柳碧髯茸
樓昬雨帶容思量成夜夢未久發春慵梳洗慿張敞乘
騎笑稚恭碧虚随轉笠紅燭近髙舂怨目明秋水愁眉
淡遠峰小闌花盡蝶靜院醉醒蛩舊作琴臺鳯今為藥
店龍寶奩抛擲久一任景陽鐘　─温庭筠原隰荑緑柳
迥野韶光早晴川柳滿堤拂塵生嫩緑披雪見柔荑碧
玉牙猶短黄金縷未齊腰支弄寒吹眉意入春閨預恐
狂夫折迎牽逸客迷新鶯將出谷應借一枝栖　─杜荀
鶴御溝柳─律到御溝春溝邊柳色新細籠穿禁水輕拂
入朝人日近韶光早天低聖澤匀谷鶯棲未穏宫女畫
難真楚國空揺浪隋堤暗惹塵何如帝城裏先得覆龍
津　─元許有孚柳巷─種柳圭塘路行行便向榮雨晴羞
眼澀煙暖細眉横色比金猶嫩枝㸔翠易盈林疎無繫
馬葉接有啼鶯線亂柔條裊氊鋪落絮平尋詩常獨往
送客或同行歸院塵難到還家月每明上通陶令宅下
接亞夫營京兆時非昔平康夢自驚陽關休疉曲司馬
易傷情但恐春回馭何將酒觧酲托根因勝境由徑得
嘉名莫訝公休吏詩成句未精　─明僧廣潤賦得新月
柳─初月生明夜嬋娟映柳時幽暉凝露葉淡影㺯風枝
寫黛將開鏡停梭未理絲絃調銀指甲珮曵翠腰肢顧
兎眠還起驚烏舞乍攲一㾗青眼媚萬縷素心知濯濯
俱盈手纎纎互鬬眉攀條悲往事流彩誤佳期偏照深
閨夢長牽故國思關山正愁絶莫向笛中吹
五言絶句─増─唐太宗賦得臨池柳─岸曲絲隂聚波移帶
影疎還將眉裏翠來就鏡中舒　─原─王維輞川柳浪─分
行接綺樹倒影入清漪不學御溝上春風傷别離　─裴
廸輞川柳浪─映池同一色逐吹散如絲結隂既得地何
謝陶家時　─増─岑參題平陽郡汾陽橋邊柳樹─此地曽
居住今來宛似歸可憐汾上柳相見也依依　─王之渙
送别─楊柳東風樹青青夾御河近來攀折苦應為别離
多　─皇甫冉問柳─接影武昌城分行漢南道何事閒門
外空對青山老　─戴叔倫堤上柳─垂柳萬條絲春來識
别離行人攀折處閨妾斷腸時　─司空曙新柳─全欺芳
蕙晚似妒寒梅疾撩亂發春條春風來幾日　─韓愈和
虢州劉給事使君柳溪─柳樹誰人種行行夾岸髙莫將
條繫䌫到處有蟬號　─柳巷─柳巷還飛絮春餘幾許時
吏人休報事公作送春詩　─白居易勤政樓老柳─半朽
臨風樹多情立馬人開元一株樹長慶二年春　─雨中
題衰柳─濕屈青條折寒飄黄葉多不知秋雨意更欲遣
如何　─杜牧獨柳─含煙一株柳拂地揺風久佳人不忍
折悵望廻纎手　─李啇隠巴江柳─巴江可惜柳柳色緑
侵江好向金鑾殿移隂入綺窓　─柳下暗記─無奈巴南
柳千條傍吹臺更將黄映白擬作杏花媒　─李中途中
柳─翠色晴來近長亭路去遥無人折煙縷落日拂溪橋
　─宋晏殊河柳─河柳擅佳名青條發紅穗因愁百卉嬌
强作芳菲意　─王安石五柳─五柳柴桑宅三楊白下亭
往來無一事長得見青青　─蘇軾和子由岐下柳─今年
手自栽問我何年去他年我復來揺落傷人思　─朱子
丘子野郊園詠柳─欲識淵明家離離疎柳下中有白雲
人良非遯世者　─元楊維楨楊柳詞─楊柳董家橋鵞黄
萬萬條行人莫到此春色易相撩　─明袁凱新柳─淺色
初含雨輕隂未過池黄昬畫樓畔最是斷腸時　─胡奎
江邊柳─朝送木蘭船暮迎征馬鞭非關離别苦生長在
江邊─原─孫蕡折柳─人言折柳惡儂言折柳好倘向柳
邊行識君去時道
　　七言絶句
御製苑西新柳二首─岸草青回太液池春來又見柳垂絲東
　風小苑三眠後最愛鵞黄蘸水枝　輕煙漠漠柳青青半
　拂虹橋半水亭嗁鳥數聲春晝永博山香裊隔簾聼　─新
　柳─畿内柳絲未出黄江南柳色已成行鬱金枝上嗁鶯早
　積翠河邊待夕陽　─柳條邊望月─雨過髙天霽晚虹關山
　迢逓月明中春風寂寂吹楊柳揺曵寒光度遠空
　　原─唐賀知章詠柳─碧玉妝成一樹髙萬條垂下緑絲縧
　　不知細葉誰裁出二月春風似翦刀─増─張旭柳─濯濯
　　煙條拂地垂城邊樓畔結春思請君細㸔風流意未減
　　靈和殿裏時─原─王昌齡閨怨─閨中少婦不知愁春日
　　凝妝上翠樓忽見陌頭楊柳色悔教夫婿覓封侯　─杜
　　甫漫興─隔溪楊柳弱嫋嫋恰似十五女兒腰誰謂朝來
　　不作意狂風挽斷最長條　─劉方平春怨─朝日殘鶯伴
　　妾嗁開簾只見草萋萋庭前時有東風入楊柳千條盡
　　向西─増─皇甫松楊柳枝詞─爛漫春環水國時呉王宫
殿柳絲垂緑鶯長叫香閨畔西子無因更得知　─劉禹
錫楊柳枝詞─塞北梅花羗笛吹淮南桂樹小山詞請君
莫奏前朝曲聼唱新翻楊柳枝　南陌東城春早時相
逄何處不依依桃紅李白皆誇好湏得垂楊相發揮
鳯闕輕遮翡翠闈龍池遥望麴塵絲御溝春水相輝映
狂殺長安年少兒　金谷園中鶯亂飛銅駝陌上好風
吹城中桃李湏臾盡爭似垂楊無限時　花蕚樓前初
種時羙人樓上鬬腰支如今抛擲長街裏露葉如嗁欲
恨誰　御陌青門拂地垂千條金縷萬條絲如今綰作
同心結將贈行人知不知　城外春風吹酒旗行人揮
袂日西時長安陌上無窮樹唯有垂楊管别離　輕盈
嬝娜占年華舞榭妝樓處處遮春盡絮飛留不得随風
好去落誰家　─楊枝詞─迎得春光先到來淺黄輕緑映
樓臺只縁嬝娜多情思更被東風長挫摧　巫峽巫山
楊柳多朝雲暮雨遠相和因想陽臺無限事為君回唱
竹枝歌　─原─楊巨源和練師素秀才楊柳─水邊楊柳麴
塵絲立馬煩君折一枝惟有春風最相惜殷勤更向手
中吹　─賦得㶚岸柳留辭鄭員外─楊柳含煙㶚岸春年
年攀折為行人好風倘借低枝便莫遣青絲掃路塵
増─李紳楊柳─千條楊柳拂金絲日暖牽風葉學眉愁見
花狂飛不定還同輕薄五陵兒　陶令門前罥接䍦亞
夫營裏拂朱旗人事推移無舊物年年春至緑垂絲
王建華清宫前柳─楊柳宫前忽地春在先驚動探春人
曉來唯欠驪山雨洗却枝頭緑上塵　─白居易楊柳枝
詞八首─六么水調家家唱白雪梅花處處吹古歌舊曲
君休聼聼取新翻楊柳枝　陶令門前四五樹亞夫營
裏百千條何似東都正二月黄金枝映洛陽橋　依依
嫋嫋復青青勾引春風無限情白雪花繁空撲地絲絲
條弱不勝鶯　紅板江橋青酒旗館娃宫暖日斜時可
憐雨歇東風定萬樹千條各自垂　蘇州楊柳任君誇
更有錢塘勝館娃若觧多情㝷小小緑楊深處是蘇家
　蘇家小女舊知名楊柳風前别有情剥條盤作銀環
様卷葉吹為玉笛聲　葉含濃露如嗁眼枝嫋輕風似
舞腰小樹不禁攀折苦乞君留取兩三條　人言柳葉
似愁眉更有愁腸似柳絲柳絲挽斷腸牽斷彼此應無
續得期　─憶江柳─曽栽楊柳江南岸一别江南兩度春
遥憶青青江岸上不知攀折是何人　─青門柳─青青一
樹傷心色曽入幾人離恨中為近都門多送别長條折
盡減春風　─元稹第三歳日詠春風慿楊員外寄長安
柳─三日春風已有情拂人頭面稍憐輕殷勤為報長安
柳莫惜枝條動輭聲　─野狐泉柳林─去日野狐泉上柳
紫芽初綻拂眉低秋來寥落驚風雨葉滿空林蹋作泥
　─姚合楊柳枝詞五首─黄金絲挂粉墻頭動似顛狂靜
似愁遊客見時心自醉無因得見謝家樓葉葉如眉
翠色濃黄鶯偏戀語從容橋邊陌上無人識雨濕煙和
思萬重　江上東西離别饒舊條折盡折新條亦知春
色人將去猶勝狂風取次飄　二月楊花觸處飛悠悠
漠漠自東西謝家詠雪徒相比吹落庭前便作泥　江
亭楊柳折還垂月照深黄幾樹絲見説隋堤枯已盡年
年行客怪春遲　─杜牧柳絶句─數樹新開翠影齊倚風
情態被春迷依依故國樊川恨半掩村橋半掩溪　─隋
堤柳─夾岸垂楊三百里祗因圖畫最相宜自嫌流落西
歸疾不見東風二月時　─李啇隱詠柳─柳映江潭底有
情望中頻遣客心驚巴雷隱隱千山外更作章臺走馬
聲　曽逐東風拂舞筵樂遊春苑斷腸天如何肯到清
秋日已帶斜陽又帶蟬　為有橋邊拂面香何曽敢自
占年光後庭玉樹承恩澤不信年華有斷腸　─離亭賦
得折楊柳─含煙惹霧毎依依萬緒千條拂落暉為報行
人休盡折半留相送半迎歸　─關門柳─永定河邊一行
柳依依長發故年春東來西去人情薄不為清隂減路
塵　─温庭筠楊柳枝八首─宜春苑外最長條閒裊春風
伴舞腰正是玉人腸斷處一渠春水赤欄橋南内墻
東御路傍預知春色柳絲黄杏花未肯無情思何事行
人最斷腸　蘇小門前柳萬條毿毿金線拂平橋黄鶯
不語東風起深閉朱門伴細腰　金縷毿毿碧瓦溝六
宫眉黛惹春愁曉來更帶龍池雨半拂䦨干半入樓
館娃宫外鄴城西遠映征帆近拂堤繫得王孫歸思切
不關春草緑萋萋　兩兩黄鸝色似金裊枝啼露動芳
音春來幸自長如線可惜牽纒蕩子心　御柳如絲映
九重鳯凰窓柱繡芙蓉景陽樓畔千條露一面新妝待
曉鐘　織錦機邊鶯語頻停梭垂淚憶征人塞門三月
猶蕭索縱有垂楊未覺春─叚成式折楊柳─玉樓煙薄
不勝芳金屋寒輕翠帶長公子驊騮往何處緑隂堪繫
紫遊韁　微黄纔綻未成隂繡户朱簾相映深長恨早
梅無賴極先將春色出前林　陌上河邊千萬枝怕寒
愁雨盡低垂黄金穟短人多折已恨東風不展眉　─趙
嘏東亭柳─拂水斜煙一萬條幾随春色倚河橋不知别
後誰攀折猶自風流勝舞腰　─韓琮題柳和白樂天詔
取永豐柳植上苑─折柳歌中得翠條遠移金殿種青霄
上陽宫女吞聲送不忍先歸學舞腰─楊柳枝詞─枝鬬
纎腰葉鬭眉春來無處不如絲㶚陵橋上多離别少有
長條拂地垂　─汪遵楊柳─亞夫營畔柳濛濛隋主堤邊
四路通攀折贈君還有意翠眉輕嫩怕春風　─李山甫
柳十首─㶚岸江頭臘雪消東風偷輭入纎條春來不忍
登樓望萬架金絲著地嬌　受盡風霜得到春一條條
是逐年新尋常送别無餘事爭忍攀將過與人　長恨
陽和也世情把香和艶與紅英家家只是栽桃李獨自
無根到處生　只為遮樓又拂橋被人摧折好枝條假
饒張緒如今在湏把風流暗裏銷　弱帶低垂可自由
傍他門户倚他樓金風不觧相擡舉露壓煙欺直到秋
　終日堂前學畫眉幾人曽道勝花枝試㸔三月春殘
後門外清隂是阿誰　也曽飛絮謝家庭從此風流别
有名不是向人無用處一枝愁殺别離情　從來只是
愛花人楊柳何曽占得春多向客亭門外立與他迎送
往來塵　强扶柔態酒難醒漠漠春風别有情公子王
孫且相伴與君俱得幾時榮　無賴秋風斗覺寒萬條
煙罩一時乾遊人若要春消息直向江頭臘後㸔　─薛
能折楊柳八首─華清髙樹出離宫南陌柔條帶暖風誰
見輕隂是良夜瀑泉聲畔月明中　洛橋晴影覆江船
羗笛秋聲濕塞煙閒想習池公宴罷水蒲風絮夕陽天
　嫩緑輕懸似綴旒路人遥見隔宫樓誰能更近丹墀
種觧播皇風入九州　暖風晴日斷浮埃廢路新條發
釣臺處處輕隂可惆悵後人攀處古人栽　潭上江邊
嫋嫋垂日髙風静絮相随青樓一樹無人見正是女郎
眠覺時　窓外齊垂旭日初樓邊輕裊暖風徐遊人莫
道栽無益桃李清隂却不如　衆木猶寒獨早青御溝
橋畔曲江亭陶家舊日應如此一院春條緑遶㕔　帳
偃纓垂細復繁令人心想石家園風條月影皆堪重何
事侯門愛樹萱　─柳枝二首─縣依陶令想嫌迂營伴將
軍即大麤此日與君除萬恨數篇風調更應無　狂似
纎腰嫩勝綿自多情態竟誰憐遊人不折還堪恨抛向
橋邊與路邊　─楊柳詞四首─朝陽晴照緑楊煙一别通
波十七年應有舊枝無處覓萬株風裏卓旌旃　晴垂
芳態吐芽新雨擺輕條濕面春别有出墻髙數尺不知
揺動是何人　暖梳簮朶事登樓因挂垂楊立地愁牽
斷緑絲攀不及半空懸著玉搔頭　西園髙樹後庭根
處處尋芳有折㾗終憶我遊桃葉舎一株斜映竹籬門
　─顧雲枯柳─閑花野草總爭新眉皺絲乾獨不匀乞與
東風殘氣力莫教虚度一年春　─陸龜䝉冬柳─柳汀斜
對野人窓零落衰條傍曉江正是霜風飄斷處寒鷗驚
起一䨇䨇　─司空圖楊柳枝夀杯詞十首─撼晚梳空不
自持與君同折上樓時春風還有常情處繫得人心免
别離　偶然樓上捲珠簾往往長條拂枕函恰值小娥
初學舞擬偷金縷押春衫　客淚休沾漢水濵舞腰羞
殺漢宫人狂風更與回煙箒掃盡繁花獨占春　遊人
莫嘆易凋衰長樂榮枯自有期㸔取明年春意動更於
何處最先知　絮惹輕枝雪未飄小溪煙束帶危橋鄰
家女伴頻攀折不覺回身罥翠翹　處處縈空百萬枝
一枝枝好更題詩隔城遠岫招行客便與朱樓當酒旗
　錦城分得映金溝兩岸年年引勝遊若似松篁湏帶
雪人間何處認風流　日暖津頭絮已飛㸔㸔還是送
春歸莫言萬緒牽愁思緝取長繩繫落暉　大堤時節
近清明霞襯煙籠遶郡城好是棃花相映處更勝松雪
日初晴　聖主千年樂未央御溝金翠滿垂楊年年織
作昇平字髙映南山獻夀觴　─楊柳枝─數枝珍重蘸滄
浪無限塵心暫免忙煩暑若和煙露裛便同佛手灑清
凉　─柳二首─誰家按舞傍池塘已見繁枝嫩眼黄漫説
早梅先得意不知春力暗分張　似擬凌寒妒早梅無
端㺯色傍髙臺折來未有新枝長莫遣佳人更折來
韓偓詠柳─褭雨拖風不自持全身無力向人垂玉纎折
得遥相贈便似觀音手裏時　一籠金線拂彎橋幾被
兒童損細腰無奈靈和標格在春來依舊褭長條　─唐
彥謙詠柳─絆惹春風别有情世間誰敢鬬輕盈楚王江
畔無端種餓損宫腰學不成　─裴説柳─髙拂危樓低拂
塵㶚橋攀折一何頻思量却是無情樹不觧迎人只送
人　─孫魴楊柳枝詞四首─靈和風暖太昌春舞線揺絲
向昔人何似曉來江雨後一行如畫隔遥津　彭澤初
栽五樹時只應閑著一枝垂不知天意風流處要與佳
人學畫眉　暖傍離亭静拂橋入流穿檻緑隂揺不知
落日誰相送魂斷千條與萬條　春來緑樹徧天涯未
見垂楊未可誇晴日萬株煙一陣閑坊兼是莫愁家
成彦雄柳枝詞九首─輕籠小徑近誰家玉馬追風翠影
斜愛把長條惱公子惹他頭上海棠花　鵞黄翦出小
花鈿綴上芳枝色轉鮮飲散無人收拾得月明堦下伴
鞦韆　東君愛惜與先春草澤無人處也新委囑露華
並細雨莫教遲日惹風塵　勾踐初迎西子年琉璃為
帚掃溪煙至今不改當時色留與王孫繫酒船　緑楊
移傍小亭栽便擁濃煙潑不開誰把金刀為刪掠放教
明月入窓來　遠接關河髙接雲雨餘西出半天津牡
丹不用相輕薄自有清隂覆得人　掩映鶯花媚有餘
風流才調比應無朝朝奉御臨池上不羡青松拜大夫
　王孫宴罷曲江池折取春光伴醉歸怪得羙人爭鬬
乞要他穠翠染羅衣殘照林梢裊數枝能招醉客上
金堤馬驕如練纓如火瑟瑟隂中歩歩嘶─李中柳─春
來無樹不青青似共東風别有情閒憶舊居湓水畔數
枝煙雨屬啼鶯　最愛青青水國中莫愁門外間花紅
纎纎無力勝春色撼起啼鶯恨晚風　─牛嶠楊柳枝五
首─觧凍風來末上青觧垂羅袖拜卿卿無端褭娜臨官
路舞送行人過一生　呉王宫裏色偏深一簇纎條萬
縷金不憤錢塘蘇小小引郎松下結同心　橋北橋南
千萬條恨伊張緒不相饒金羈白馬臨風望認得羊家
静婉腰　狂雪随風撲馬飛惹煙無力被春欺莫教移
入靈和殿宫女三千又妒伊　褭翠籠煙拂暖波舞裙
新染麴塵羅章華臺畔隋堤上傍得春風爾許多　─歐
陽炯楊柳─輭碧揺煙似送人映花時把翠眉顰青青自
是風流主慢颯金絲待洛神─羅隠柳─一簇青煙鎖玉
樓半垂欄畔半垂溝明年更有新條在繞亂春風卒未
休　㶚岸晴來送别頻相偎相倚不勝春自家飛絮猶
無定爭觧垂絲絆路人　─孫光憲楊柳枝詞三首─閶門
風暖落花乾飛徧江城雪不寒獨有晚來臨水驛閑人
多凭赤䦨干　有池有榭即濛濛浸潤翻成長養功恰
似有人長㸃檢著行排立向春風　根柢雖然傍濁河
無妨終日近笙歌毿毿金帶誰堪比還共黄鶯不較多
　─崔道融楊柳枝詞─霧撚煙搓一索春年年長似染來
新應湏喚作風流線繫得東西南北人　─宋徐鉉柳枝
詞應制─金馬詞臣賦小詩棃園子弟唱新詞君恩還似
東風意先入靈和蜀柳枝　百草千花共待春緑楊顔
色最驚人天邊雨露朝朝在上苑芳華歳歳新長愛
龍池二月時毿毿金線㺯春姿假饒葉落枝空後更有
棃園笛裏吹　緑水成紋柳帶揺春風初到不鳴條龍
舟欲過偏留戀萬縷輕絲拂御橋　百尺長條涴麯塵
詩題不盡畫難真慿君折向人間種還似君恩處處春
　風暖雲開晚照明翠條深映鳯凰城人間欲識靈和
態聼取新詩玉管聲醉折垂楊唱柳枝金城三月走
金羇年年為愛新條好不學蒼華也似絲新春花柳
競芳姿偏愛垂楊拂地枝天子徧教詞客賦宫中要唱
洞簫詞凝碧池頭蘸翠漣鳯凰樓畔簇晴煙新詩欲
詠知難詠説與䨇成入管絃　侍從甘泉與未央移舟
偏要近垂楊櫻桃未綻梅花老折得柔條百尺長　─柳
枝詞九首─把酒慿君唱柳枝也從絲管遽相随逄春只
合朝朝醉記取秋風葉落時　夾岸朱顔柳映樓緑波
平漫帶花流歌聲不出長條密忽地風回見綵舟　老
大逄春總恨春緑楊隂裏最愁人舊遊一别無消息嫩
葉如眉處處新　濛濛堤岸柳含煙疑是陽和二月天
醉裏不知時節改漫随兒女打鞦韆　水閣春來乍減
寒曉妝初罷倚䦨干長條亂拂春波動不許佳人照影
㸔　柳岸煙昬醉裏歸不知深處有芳菲重來已見花
飄盡惟有黄鶯囀樹飛　此去仙源不是遥垂楊深處
有朱橋共君同過朱橋去密映垂楊聼洞簫　仙樂春
來按舞腰清聲偏似傍嬌嬈應縁鸎舌多無賴長向䨇
成説翠條　鳯笙臨檻不能吹舞袖當筵亦自疑唯有
羙人多意緒觧衣芳態畫䨇眉　─宼凖柳─曉帶輕煙間
杏花晚凝深翠拂平沙長條别有風流處密映錢塘蘇
小家　─种放柳─白雲溪畔種還生風擺長條拂水輕應
為繁華壓金谷依依終日是無情　─韓琦新柳二闋─弄
黄含緑葉開眉最有春來次第知生計任随栽者意却
嗤松柏不禁移　驛路行人東復西等閑攀折損芳枝
有生自是無根物恐向東風贈别離　─再賦柳枝詞二
闋─曲江風暖曉隂斜翠色相宜拂鈿車自是春眠慵未
起日髙人困又飛花　葉葉新長約黛蛾絲絲輕輭任
風梭啼鶯便學歌喉囀知是春來舞意多　─垂柳─東君
於此最多情先與黄金撚畫成何似亞夫堅壁地因人
千古得嘉名　─和春卿學士柳枝詞四闋─樓前輕雪未
全銷偷得春光入嫩條似向東風猶旅拒可能渾忘舞
時腰　陌閑宫古緑煙迷惹盡春愁困拂堤却為多情
足離恨故教溝水亦東西　章街風曉起新眠寒食輕
隂未雨天無限青絲拂遊騎一生芳意負金鞭　淡煙
輕日簇誰家微出青旗一帶斜對景似嫌春意老更揺
疎影掃殘花　─趙抃柳軒─動入和風靜惹煙翠條疎處
露池蓮林中盡是能吟物春有黄鸝夏有蟬　─原─曽鞏
詠柳─亂條猶未變初黄倚得東風勢更狂觧把飛花䝉
日月不知天地有清霜　─増─司馬光垂柳─天意清和二
月初春風不動整如梳陶潜宅外如無此想更蕭條不
易居　─二月六日初見待漏房前柳色微緑欣然成詠
宫城映出絲絲緑頓覺皇州春意回從此不辭驅痩馬
六街終日蹋塵埃　─王安石御柳─御柳新黄已迸條宫
溝薄凍未全銷人間今日春多少祗㸔東風北斗杓
移柳─移柳當門何啻五穿松作徑適成三臨流遇興還
能賦自比淵明或未慙　─原─張耒柳─永豐坊裏舊腰支
曽見青青初種時看盡道邊離别恨爭教風絮不狂飛
　─謝逸門前柳─門前楊柳暗沙汀雨濕東風未放晴㸃
㸃落花春事晚青青芳草暮愁生　─吕本中柳─含煙帶
雨過平橋嫋嫋千絲復萬條張令當年成底事風流纔
似女兒腰　─増─陸游柳橋─村路初晴雪作泥經旬不到
小橋西出來頻覺春來早柳染輕黄已蘸溪─柳─楊柳
春風緑萬條慿鞍一望已魂銷當年鳯集城邊路曽愛
纎纎拂畫橋　西園雨打杏花稀便面章臺事已非只
恐無情堤上柳又將風絮送春歸　春來無處不春風
偏在湖橋柳色中㸔得淺黄成嫩緑始知造物有全功
　─徐照柳葉詞─嫩葉吹風不自持淺黄㣲緑映清池玉
人未識分離恨折向堂前學畫眉　─宋正父詠柳─絲絲
煙雨㺯輕柔偏稱黄鸝與白鷗纔著一蟬嘶晚日西風
容易便成秋　─顔頤仲詠柳─柳漸成隂萬縷斜舞腰柔
弱㺯韶華一庭春色無人管簷雨聲中飛盡花　─陳北
山─臘雪逄春次第消等閑著脚上溪橋柳條畢竟帶兒
女一夜東風眼便嬌　─任斯菴─嫋嫋呉興柳滿城春光
濃處白蘋亭來時金縷黄猶淺㸔得枝枝葉葉青　─王
漫翁─春到枝枝是緑絲秋來葉葉似愁眉㶚橋何限經
行者不記㝷花繫馬時　─薛獨菴─一撮嬌黄染不成藏
鴉未穏早藏鶯行人自謂傷離别枉折無情贈有情
朱淑真詠柳─萬縷千絲織暖風絆煙留露市橋東砌成
幽恨斜陽裏供斷閒愁細雨中　─金施宜生柳─魏王堤
暗雨垂垂還似春殘欲别時傳語西風且停待黛殘黄
淺不禁吹　─劉昂客亭─折盡官橋楊柳枝春風依舊緑
絲絲啼鶯為向行人道離别何時是盡時　─吕中孚柳
風外絲絲裊緑煙輕花初破不成緜却嫌官路逄寒食
惱亂離愁似去年　─趙逹夫柳─楊柳攙春不耐秋十分
憔悴儘風流水邊沙際風煙冷收拾殘陽合暮愁　─元
元淮南園新柳─萬縷依依帶嫩黄斜穿紅杏㺯疎狂晝
長舞得東風困半倚鞦韆半拂墻　─許有壬都門柳─都
門四十里青青幾度迎人幾送行老子有言來致柳只
煩相送莫相迎　─蒲道源賦柳─枯樹生荑色已嬌低垂
江岸映溪橋東君不惜黄金縷散作春風十萬條　─張
伯淳楊柳村─千絲萬縷拂章臺陌上行人幾去來何事
結根荒寂處東風青眼為誰開　─王士熙上都柳枝詞
曽見上都楊柳枝龍江女兒好腰肢西錦纒頭急催酒
舞到秋來人去時　惹雪和煙復帶霜小東門外萬條
長君王夜過五花殿曽與龍駒繫紫韁　來時垂葉嫩
青青歸去西風又飄零願得儂身長似柳年年天上作
飛星　儂在南都見柳花花紅柳緑有人家如今四月
猶飛絮沙磧蕭蕭映草芽　雪色驊騮窈窕騎宫羅窄
袖袂能垂駐向山前折楊柳戲撚柔條作笛吹　偏嶺
前頭樹樹逄輕於蒼檜短於松急風卷絮悲游子永日
留隂送去儂　合門嶺上雪淒淒小樹雲深望欲迷何
日汶陽尋故里緑隂隂裏聼鶯啼─郭翼柳塘春─隂隂
覆地十餘畆嫋嫋廻塘二月風雨過鷗眠沙色裏花飛
鶯亂水聲中─貢性之湧金門見柳─湧金門外柳垂金
三日不來成緑隂折取一枝入城去使人知道已春深
　─張昱柳枝詞─尊前不棄小腰身爭欲攙先上舞茵多
謝東風好擡舉盡情分付畫眉人　春光領略不勝嬌
揺蕩東風千萬條悔盡江州白司馬一生空詠小蠻腰
　─明髙啓秋柳─欲挽長條已不堪都門無復舊毿毿此
時愁殺桓司馬暮雨秋風滿漢南　─李楨楊柳枝─參差
幾樹瞰長河樹樹垂金拂緑波不是秋來易零落自縁
人世别離多　細葉如眉緑未匀修眉渾似帶愁顰輸
他桃杏東風裏不管南遊北去人　─陳憲章河橋柳色
廬阜清風長官宅渭城朝雨王維詩東西緑徧河橋路
長與離人照酒巵　─看柳─淺塘低竹小坭村黄土墻扄
白板門望見西頭楊柳樹行人都訝是桃源　─原─薛蕙
詠柳─閑倚䦨干看柳條可憐渾似董嬌嬈東風何處吹
桃李空費心情學舞腰─曹大章柳─立盡東風草色青
鵑啼日落暮愁生江流不斷春雲合一樹垂楊萬里情
　─于若瀛詠柳─秦淮柳色弱於絲十里煙花澹蕩時明
月一灣開水閣何人吹徹玉參差　─増─董其昌題畫柳
摸索芳菲度畫檐煙絲嬝嬝雨毿毿幽人無復靈和夢
太守風流自漢南　─原─晏鐸詠柳─河橋楊柳半無枝多
為行人贈别離羗客不知蕭索盡月明猶向笛中吹
陳饒詠柳─春歸禁柳緑參差葉葉含煙樹樹垂怕有長
條迷鳯輦臨風折盡向南枝　─増─僧木公恕自種柳─䨇
楊初種幾經春始見長條已拂塵萬里緑隂堪作帳一
枝不許贈行人　─僧永瑛柳塘─千樹垂絲兩岸煙緑波
春雨白鷗天江鄉不近章臺路留得長條繫釣船　─僧
徳祥柳詞─莫折東風楊柳枝枝間葉葉是愁眉游人不
省愁何事曽向東風笛裏吹
詩散句─増─唐戎昱─江柳斷腸色黄絲垂未齊人看幾重
恨鳥入一枝低　─孟郊─楊柳多短枝短枝多别離贈遠
屢攀折柔條安得垂　枝疎縁别苦曲怨為年多花驚
燕地雪葉映楚池波　─李商隠─娉婷小苑中婀娜曲池
東朝佩皆垂地仙衣盡帶風　─韓溉─雪盡青門㺯影微
暖風遲日早鶯啼如慿細葉留春色湏把長條繫落暉
　─太宗─還將眉裏翠來就鏡中舒─陳叔逹─水岸銜堦
轉風條出柳斜　─喬侃─登髙一遊目始覺柳條新　─原
韋承慶─花裀低擁砌柳幔近當樓─増─宋璟─園亭若有
送楊柳最依依─崔顥─柳垂金屋暖花發玉樓春　─王
維─深巷斜暉盡閑門髙柳疎　─孟浩然─垂柳金堤合平
沙翠幕連─岑參─官柳葉尚小長安春未濃　─原─李白
暫出東門前楊柳可藏鴉咸陽二三月宫柳黄金枝
　緑楊已可折攀取最長枝　─杜甫─野花随處發官柳
著行新　退朝花底散歸院柳邊迷　冉冉柳枝碧娟
娟花蘂紅　白花簷外朶青柳檻前梢　─増─韓愈─溝聲
通苑急柳色壓城匀　柳枝弱而細懸樹垂百尺　─張
籍─客亭門外柳折盡向南枝　─白居易─柳色早黄淺水
紋新緑㣲　柳眼黄絲纈花房絳蠟珠　─杜牧─無端千
樹柳更拂一條溪　─許渾─溪亭四面山横柳半溪灣
李頻─年年送别處楊柳少垂條　─宋宋祁─濯濯索春晚
依依帶暝饒　細栽煙外葉繁並暖前枝　─梅堯臣─柳
重宫腰弱花肥粉頰豐　折取東橋柳青青向故人
王安石─稍見青青色還從柳上歸　岸迥重重柳川低
渺渺河　─蘇轍─如羙婦正立櫛髮長在地　─孫覿─紅輕
花似肉緑細柳如繰　─陸游─柳弱風驚絮花殘雨漬香
　─金劉鐸─煙柳千家曉風花百里春　─秦略─淺情墻外
柳新緑已依依　─元朱徳潤─柳絲繰十丈蘸水緑條鮮
　─明髙啓─池柳疎含吹江雲薄䕶霜　─何景明─花飛御
溝水葉傍漢宫煙　秋風來上苑楊柳落金溝　─徐禎
卿─春風三月柳吹暗大同城　─原─王世貞─柳條恒撲岸
花氣欲薫舟　─馮琦─芳草連山碧垂楊近水多　─増─唐
崔液─江南日暖鴻始來柳條初碧葉半開　─許景先─春
樓初日照南隅柔條垂緑掃金鋪　─原─王維─渭城朝雨
裛輕塵客舎青青柳色新　─李白─長安白日照春空緑
楊結煙垂裊風　─増─韓愈─慿君先到江頭㸔柳色如今
深未深　洛陽東風幾時來川波岸柳春全廻　─白居
易─何處未春先有思柳條無力魏王堤　鴛鴦蕩漾䨇
䨇翅楊柳交枝萬萬條　葉含濃露如啼眼枝嫋輕風
似舞腰　─李山甫─多謝㶚陵堤上柳與人頭上拂塵埃
　─韓溉─如慿細葉留春色湏把長條繫落暉　─無名氏
一把柳絲收不住和風搭在玉䦨干　─原─宋錢惟演─章
臺街裏翻輕吹㶚水橋邊送落暉　─増─張詠─但見低垂
長衛足更無疎聳直參天　─夏竦─燈背翠簾人欲别月
斜煙柳馬頻嘶　─原─宋祁─回雪有風嘗借舞落梅無笛
可供愁　不知張緒當年少得似長條濯濯時　─増─劉
敞─不識日髙眠起處何如風定舞餘時　─王安石─水底
舊波吹嵗換柳梢新葉卷春回　斜倚水開花有思暖
随風轉柳如癡　─陳師道─白下官楊小㺯黄騎臺南路
緑無央　─陸游─湖光漲緑分煙浦柳色揺金映市樓
㶚橋煙柳知何限誰念行人寄一枝　─方岳─粥香餳白
清明近鬬挽柔條插畫簷　─陳卓山─門外莫栽楊柳樹
得春多處恨春多　─僧北澗─初無惱亂春風意却是春
風惱亂他　─金呉激─遥憶東郊亭畔柳歸時相見亦依
依　─劉昂─折盡官橋楊柳枝春風依舊緑絲絲　─劉中
柳含煙翠絲千尺水寫天容玉一尋　─元好問─垂楊也
被多情惱痩損春風十萬條　─元趙雍─閑倚䦨干㸔新
柳不知誰為染鵞黄　─原─晉潘岳─弱柳䕃修衢─増─宋
謝脁─垂楊䕃御溝　─梁簡文帝─岸柳垂長葉　柳枝無
極輭　─沈約─楊柳亂如絲　髙楊拂地垂　─庾肩吾─春
塘細柳懸　─徐陵─緑柳三春暗　─周庾信─官渡柳應春
　岸柳被青絲　─王褒─垂楊夾浦絲　─隋薛道衡─簷隂
翻細柳　─唐太宗─殘柳散雕櫳　拂浪堤垂柳　初風
飄帶柳　─蘇頲─仙仗柳交枝　─趙冬曦─柳翠垂堪結
李嶠─細柳龍鱗映　─韓仲宣─柳處雲疑葉─崔知賢─柳
揺風處色　─武三思─柳發龍鱗出　─儲光羲清川楊柳
垂　疎柳映新塘　─王維─林薄媚新柳　柳色春山映
　─孟浩然─㸔柳訝春遲　柳色半春天　─岑參─江暖柳
條黄　─原─李白─柳色黄金嫩─増─李白─春思結垂楊
疎楊挂緑絲　─原─杜甫─市橋官柳細　清秋凋碧柳
増─杜甫─髙柳半天青　塞柳半疎翠　柳影含雲幕
張謂─柳枝經雨重　─張均─垂柳拂煙波　─章應物─柳意
不勝春　─司空曙─柳絲遮緑浪　風柳入江樓　─李嘉
祐─柳暗白田春　─孟郊─緑煙柳際垂　─楊凝─水添楊柳
色　─白居易─院柳煙婀娜　金絲刷柳條　春染柳梢
黄　─杜牧─楚岸柳何窮　─李啇隠─煙輕惟潤柳　柳暗
將翻巷　─温庭筠─堤柳雨中春　柳占三春色　─公乘
億─緑揺宫柳散　─崔塗─緑楊無舊隂　─韓偓─柳密藏煙
易　溪長柳似帷　─鄭谷翠低孤嶼柳　─韋荘─緑擺楊
枝嫩　─宋司馬光─柳隂濃不斷　弱柳周遭合　─邵雍
微風挼楊柳　風柳散如梳　─蘇軾─柳老半書蟲　─陳
師道─緑暗連村柳　─陸游─柳色新如染　─元黄庚─絲柳
緑繰煙　─趙孟頫─楊柳半溪隂　─唐崔日用─淑氣依遲
柳色青　─蘇頲─楊柳青青宛地垂　千株御柳拂煙開
　─沈佺期─天津御柳碧遥遥　─王維─柳條拂地不湏折
　楊柳青青渡水人　─孟浩然─緑岸毿毿楊柳垂　─岑
參─千門柳色連青瑣─賈至─日長風暖柳青青　─李白
陌頭楊柳黄金色　河堤弱柳鬱金枝　─原─杜甫─曉鶯
啼斷緑楊枝　天晴宫柳暗長春　─増─杜甫─漏洩春光
有柳條　─歐陽詹─新柳揺門青翡翠　─孟郊─萬里春風
動江柳　─張籍─閶門柳色煙中遠　─白居易柳絲嫋嫋
風繰出　色濃柳最占春多　─李啇隠─風柳誇腰住水
村　─温庭筠─絲飄弱柳平橋晚　─雍陶─煙柳風絲拂岸
斜　─方干─楊柳斜牽一岸風　─薛逄─楊柳初迷渡口煙
　─薛能─朝陽晴照緑楊煙　─章碣─暖著柳絲金蘂重
韓偓─緑搓楊柳綿初輭　柳帶似眉全展緑　─李咸用
絲垂楊柳當風輭　─杜荀鶴─絶岸柳絲懸細雨　─韋荘
嫩緑誰家柳眼開　嫩煙輕染柳絲黄　─羅隠─髙柳偷
風已㺯條　─宋劉筠─客館春輕柳未眠拂波宫柳漫
垂隂　─林逋─春色半歸湖岸柳　─歐陽修─晴明風日家
家柳　─邵雍─煙柳嫩垂低更緑　─司馬光─長春宫柳遠
扶疎　曲堤風暖柳絲長　─王安石─雨壓春風暗柳條
　　禁柳萬條金細撚　─蘇軾─東風弱柳萬絲垂　溪柳
　自揺沙水清　─范成大─亂蟬髙柳滿斜陽─陸游─墻頭
　楊柳知秋早　─金趙渢─楊柳似將煙染成─任詢─風裏
　垂楊學舞腰─叚成已─青絲歩障柳千樹　─元好問─楊
　柳無風緑綫齊　─元黄庚─細柳雨中垂緑重─袁桷─門
　當楊柳灣灣碧─馬祖常─官橋無柳不拖金　─貢奎─玉
　禁春深柳染衣　─許有孚─風吹楊柳回鸞舞─周權─緑
　染春風柳拂煙　─郭鈺─清明煙散柳枝斜─華幼武─城
　頭楊柳緑如雲　─顧瑛─楊柳葉落帶煙青
　
　
　
　
　
　
御定佩文齋廣羣芳譜卷七十七
　欽定四庫全書
御定佩文齋廣羣芳譜卷七十八
　　木譜
　　　柳三
　集藻─詞─増─宋晏幾道浣溪沙─二月和風到碧城萬條千
　縷巧相迎舞烟眠露過清明　妝鏡巧眉偷葉様歌樓
　妍曲借枝名晚秋霜霰莫無情　─朱敦儒採桑子─人如
　濯濯春楊柳徹骨風流脱體温柔牽繫多情卒未休
　最憐恰似新眠起雲雨初收斜倚瓊樓葉葉眉心一様
　愁　─柳枝─江南岸(柳/枝)江北岸(柳/枝)折送行人無盡時恨分
　離(柳/枝)　酒一杯(柳/枝)淚䨇垂(柳/枝)君到長安百事迷幾時歸
　(柳/枝)　─原─吕本中清平樂─柳塘新漲艇子操䨇槳閑倚曲
　樓成悵望是處春愁一様　傍人幾㸃飛花夕陽又送
　棲鴉試問畫樓西畔暮雲恐近天涯　─増─翁元龍醉桃
　源─千絲風雨萬絲晴年年長短亭闇黄㸔到緑成隂春
　由他送迎　鶯思重燕愁輕如人離别情繞湖烟冷罩
波明畫船移玉笙　─歐陽修朝中措─平山欄檻倚晴空
山色有無中手種堂前楊柳别來幾度春風　文章太
守揮毫萬字一飲千鍾行樂直湏年少尊前㸔取衰翁
　─梅堯臣玉樓春─天然不比花含粉約月㣲黄春色嫩
小橋低映欲迷人閑倚東風無奈困　烟姿最與章臺
近冉冉千絲誰結恨狂鶯來往戀芳隂不道風流真態
盡　─歐陽修玉樓春─黄金㺯色輕於粉濯濯春條如水
嫩為縁力薄未禁風不奈嬌多長似困　腰柔乍怯人
相近眉小未知春有恨勸君著意惜芳菲莫待行人攀
折盡─僧仲殊虞羙人─一番雨過年芳淺裊裊心情嬾
章臺人過馬嘶聲小眉不展恨盈盈怨清明　烟柔露
軟湖東岸惱亂春風慣一聲鶯是故園鶯及至而今始
得聞又多情　─張先蝶戀花─移得緑楊栽後院學舞宫
腰二月青猶短不比㶚陵多送遠殘絲亂絮東西岸
幾葉小眉愁不展莫唱陽關真個人腸斷分付與春春
細㸔條條盡是離人怨　─賀鑄蝶戀花─為問浣溪橋畔
柳拂水長條幾贈行人手一様葉眉偏觧縐白綿飛盡
因誰痩　今日離亭還對酒唱斷青青好去休回首羙
䕃向人疎似舊何湏更待秋風後─原─周邦彦蝶戀花
愛日輕明新雪後媚眼星星漸欲窺窓牖不待長條傾
别酒一枝已入離人手　淺淺柔黄輕蠟透過盡氷霜
便與春爭秀强對青銅簪白首老來風味難依舊　─増
周邦彦蝶戀花─桃蕚新香梅落後葉暗藏鴉冉冉垂亭
牖舞困低迷如著酒輕絲偏近遊人手　雨過朧朧斜
日透客舎青青特地添明秀停話揚鞭回别首渭城荒
遠無交舊─方千里蝶戀花─小閣隂隂人寂後翠幕搴
風燭影揺疎牖夜半霜寒初索酒金刀正在柔荑手
絲薄粉香光欲透小葉尖新未放䨇眉秀記得長條垂
鷁首别離情味還依舊─元張雨蝶戀花─誰道鵝兒黄
似酒對酒新鵝得似垂絲柳鉛粉泥金初染就年年春
色消時候　一縷柔情能斷否雨重烟輕無力縈窗牖
試看溪南隂十畆落花都聚紅雲帚　─宋劉鎮行香子
雲葉烟條天與多嬌算風流張緒難消惱人春思正自
無聊頼歛愁眉酣醉眼減圍腰　風絮還招蝶㺯鶯嘲
最關情是短長橋觧驂分袂催上蘭橈更緑波平紅日
墜碧雲遥　─李石謝池春─烟雨池塘緑影乍添春漲鳯
樓髙珠簾捲上金柔玉困舞腰肢相向似玉人痩時模
様　離亭别後試問陽關誰唱對青春翻成悵望重門
静院度香風屏幛吐飛花伴人來往　─秦觀江城子─西
城楊柳㺯春柔動離憂淚難收猶記多情曽為繫歸舟
碧野畫橋當日事人不見水空流　韶華不為少年留
恨悠悠幾時休飛絮落花時候一登樓便做春江都是
淚流不盡許多愁　─譚宣子江城子─嫩黄初染緑初描
倚春嬌索春饒燕外鶯邊想見萬絲揺便作無情終軟
羙天賦與眼眉腰　短長亭外短長橋駐金鑣繫蘭橈
可愛風流年紀可憐宵辦得重來攀折後烟雨暗不辭
遥　─僧仲殊驀山溪─黄金線軟玉露生輕潤青豆破初
芽拂烟㾗一枝獨嫩東風著意不放舞時閑春漸暖柔
無力悠悠怨和困　旗亭帶晚又是清明近惹盡别離
愁約啼鶯深深與問㶚陵傷感那更入陽關攀折處我
無心行人自多恨　─蘇軾洞仙歌─江南臘盡早梅花開
後分付新春與垂柳細腰肢自有入格風流仍更是骨
體清英雅秀　永豐坊那畔盡日無人惟見金絲㺯晴
晝斷腸是飛絮時緑葉成隂無個事一成消痩又莫是
東風逐君來便吹散眉間一㸃春皺　─蔣㨗洞仙歌─枝
枝葉葉受東風調㺯便是鶯穿也㣲動自鵝黄千縷數
到飛綿閑無事誰𬋩將春迎送　輕柔心性在教得遊
人酒舞花吟恣狂縱更誰鸞鏡裏貪學纎蛾移來傍妆
樓新種總不道江頭鎖清愁正雨𣺌烟茫翠隂如夢
章謙亨念奴嬌─垂楊得地在樓臺側畔無人攀折不似
津亭舟繫處只伴客愁離别絲過揺金帶鋪新翠雅稱
鶯調舌芳筵相映最宜斜挂殘月　却得連日春寒未
教輕滚一片庭前雪應恨張郎今老去難比風流時節
醉眼渾醒愁眉都展舞困腰肢怯有時㣲笑把伊綰個
䨇結　─元趙文瑞鶴仙─緑柳深似雨西湖上舊日愁絲
恨縷風流似張緒羨春風依舊年年眉嫵宫腰楚楚倚
畫欄曽鬬妙舞想如今似我零落天涯却悔相妬　痛
絶長秋别後楊白花飛舊腔誰譜年光暗度凄凉孰訴
記菩提寺路叚家橋水何時重到夢處况柔條老去爭
奈繫春不住　─宋髙觀國觧連環─露條烟葉惹長亭舊
恨幾番風月愛細縷先窣輕黄漸拂水藏鴉翠隂相接
纎輭風流眉黛淺三眠初歇奈年華又晚縈絆遊蜂絮
飛晴雪　依依㶚橋怨别正千絲萬縷難禁愁絶悵嵗
久應長新條念曽繫花驄屢停蘭檝㺯影揺晴恨閒損
春風時節隔郵亭故人望斷舞腰痩怯　─張景修選冠
子─嫩水挼藍遥堤影翠半雨半烟橋畔鳴禽㺯舌夢草
縈心偏稱謝家池館紅粉墻頭歩揺金縷纎柔舞腰低
軟被和風搭在欄干終日畫簾髙捲　春易老細葉舒
眉輕花吐絮漸覺緑隂成幔章臺繫馬㶚水維舟誰念
鳯城人遠惆悵故國陽關杯酒飄零惹人腸斷恨青青
客舎江頭風笛亂雲空晩　─周邦彦蘭陵王─柳隂直烟
裏絲絲弄碧隋堤上曽見幾番拂水飄綿送行色登臨
望故國誰説京華倦客長亭路年去嵗來因折柔條過
千尺　閒尋舊踪跡又酒聼哀絃燈照離席梨花榆火
催寒食愁一箭風快半篙波暖回頭迢逓便數驛望人
在天北　悽惻恨堆積漸别浦縈廻津堠岑寂斜陽冉
冉春無極記月榭携手露橋聞笛沉思前事似夢裏淚
暗滴
别録─増─漢書周亞夫傳─以河内守亞夫為將軍軍細柳
　─晉書王恭傳─恭羙姿儀人多愛悦或目之云濯濯如
春月柳　─文苑傳─顧愷之尤信小術以為求之必得桓
𤣥嘗以一柳葉紿之曰此蟬所翳葉也取以自蔽人不
見已愷之喜引葉自蔽𤣥就溺焉愷之信其不見已也
甚以珍之　─隋書柳機傳─機字匡時初機在周與族人
昂俱歴顯要及機昂並為外職楊素時為納言用事因
上賜宴素戲機曰二柳俱摧孤楊獨聳坐皆歎笑　─陳
書陸瓊傳─瓊第三子從典年十三作柳賦其詞甚美瓊
時為東宫管記宫僚並一時俊偉瓊示以此賦咸竒其
異才　─南史徐嗣伯傳─時有薛伯宗善徙癰疽公孫㤗
患背伯宗為氣封之徙置齋前柳樹上明旦癰消樹邊
便起一瘤如拳大稍稍長二十餘日瘤大膿爛出黄赤
汁斗餘樹為之痿損　─宣室志─盧䖍於古宅中遇柳將
軍者驗之乃一枯柳樹　─楚國先賢傳─孫敬到洛在太
學左右一小屋安止母然後入學編柳為簡以冩經睡
則懸頭於梁　─齊民要術─正月元旦取柳枝懸户以驅
百邪─夢書─柳為使者夢當出逰也　─青瑣詩話─韓翃
少負才名隣居有李姓者毎將妓柳氏至其居必邀韓
同飲既久愈狎柳每以隙壁窺韓所往來語李曰韓秀
才甚貧然所與遊皆名人是必不久貧賤李深頷之一
日具饌邀韓酒酣謂韓曰秀才當今名士柳氏當今名
色以名色配名士不亦可乎遂命柳從坐接韓未幾成
名從辟淄青置之都下連三嵗不果迓寄詩曰章臺柳
章臺柳往日依依今在否縱使長條似舊垂也應攀折
他人手柳答曰楊柳枝芳菲節可恨年年贈離别一葉
随風忽報秋縱使歸來不堪折後果為番將沙吒利所
刼翃㑹入中書道逄之謂永訣矣是日臨淄大校置酒
疑翃不樂具告之有虞候將許俊以義烈自許即詐取
得之時沙吒利寵殊等翃懼禍訢於侯希逸以事聞諸
朝詔柳氏歸翃　─原─酉陽雜俎─河陽城南百姓王氏荘
有小池池邊巨柳數株開成末葉落池中旋化為魚大
小如葉食之無味　─雲仙雜記─李固言未第時行古柳
下聞有彈指聲固言問之應曰吾柳神九烈君也已用
柳汁染子衣矣科第無疑得藍袍當以棗糕祀我固言
許之未幾状元及第　─古今詩話─樊素善歌小蠻善舞
樂天賦詩有曰櫻桃樊素口楊柳小蠻腰至於髙年又
賦詩曰失盡白頭伴長成紅粉娃因為楊柳詞以託意
云一樹春風萬萬枝嫩于金色軟于絲永豐東角荒園
裏盡日無人屬阿誰及宣宗朝國樂唱是詞上問誰詞
永豐在何處左右具以對遂因東使命取永豐柳兩枝
植於禁中白感上知其名且好尚風雅又為詩云一樹
衰殘委泥土䨇枝移種植天庭定知此後天文裏柳宿
光中見兩星洛下文士無不繼作者　─増─續前定録─柳
宗元自永州司馬徴至京師意望録用一日詣卜者問
命且告以夢曰余柳姓也昨夢柳樹仆地其不祥乎卜
者曰無苦但憂遠官耳夫生則柳樹仆則柳木木者牧
也其牧柳州乎卒如其言　─原─物類相感志─清明柳條
可止醤醋潮溢　─増─苕溪漁隠叢話─鄭谷柳詩云半烟
半雨溪橋畔間杏間桃山路中㑹得離人無限意千絲
萬絮惹春風或戲謂此詩乃柳謎子觀者試一思之方
知其善謔也　─原─麗情集─柳枝娘洛中里妓也因誦李
義山燕臺詩乃折柳結帶贈義山乞詩　─増─論畫瑣言
宋人多冩垂柳又有㸃葉柳垂柳不難畫只要分枝得
勢耳㸃葉柳之妙在樹頭圓鋪處只以汁緑漬出又要
森梢有迎風揺颺之意其枝湏半明半暗又春三月樹
未垂條秋九月柳已衰颯俱不可混設色亦湏體此意
也　─原種植─正二月皆可栽諺云插柳莫教春知謂宜
立春前也百木惟柳易栽易插但宜水濕之地尤盛
一法柳栽近根三二寸許鑽一竅用杉木釘拴之出其
兩頭各二三寸埋深尺餘杵實永不生刺毛蟲且防偷
抜之患　先於坑中置蒜一瓣甘草一寸永不生蟲常
以水澆必數條俱發留好者三四株削去稍枝必茂其
餘皆削去　─増─種樹書─種柳取青嫩枝條如臂大長六
七尺燒下二三寸埋二尺以上順插為柳倒插為楊
　　(附/録)柳絮
原─柳春初生柔荑如筋長寸餘開黄花鱗起荑上甚細
碎漸次生葉至晚春葉長成花中結細子如粟米大細
扁而黑上帶白絮如絨名柳絮又名柳絨随風飛舞著
毛衣即生蟲入池沼隔宿化為浮萍花味苦寒無毒主
治風水黄疸四肢攣急膝痛收之貼灸諸瘡甚良絮主
治惡瘡金瘡潰癰逐膿血止血療痺柔軟性凉作縟與
小兒臥甚佳
彚考─原─晉書列女傳─王凝之妻謝氏字道韞安西將軍
奕之女也聰識有才辨嘗内集俄而雪驟下叔父安曰
何所似也安兄子朗曰散鹽空中差可擬道韞曰未若
柳絮因風起安大悦　─増─捫虱新話─語曰南人不識雪
向道似楊花然南方楊實無花以此知南人不識雪則
亦不識楊花矣　─西溪叢語─楊柳二種楊樹葉短柳樹
葉長花即初發時黄蕊子為飛絮今絮中有小青子著
水泥沙灘上即生小青芽乃柳之苖也東坡謂絮化為
浮萍誤矣　─全唐詩話─韋蟾亷問鄂州罷賔僚祖餞蟾
曽書文選句云悲莫悲兮生别離登山臨水送將歸以
牋毫授賔從請續其句逡廵有妓泫然起曰某不才不
敢染翰欲口占兩句韋大驚異令随念云武昌無限新
栽柳不見楊花撲面飛坐客無不嘉歎韋令唱作楊柳
枝詞─花經─楊花五品五命─原─南部烟花記─陳後主
與張麗華遊後園有柳絮㸃衣麗華謂後主曰何能㸃
人衣曰輕薄物誠卿意也麗華笑而不答　𤣥宗幸建
章見楊花㸃妃子衣曰似觧人意
集藻─賦─増─晉伍緝之柳花賦─歩江臯兮騁望感春柳之
依依垂柯葉而雲布楊零花而雪飛或風廻而游薄或
霧亂而飄零野淨穢而同降物均色而齊明
五言古詩─増─唐韋應物歎楊花─空濛不自定况值暄風
度舊賞逐流年新愁忽盈素纔縈下苑曲稍滿東城路
人意有悲歡時芳獨如故　─明髙啟柳絮─輕盈易飄泊
思逐春雲亂已拂武昌門還縈㶚陵岸沙頭雀啄墮水
面魚吹散官樹曉茫茫哀歌腸欲斷
七言古詩─増─唐戴叔倫柳花歌送客往桂陽─滄浪渡頭
柳花發斷續因風飛不絶揺烟拂水積翠間綴雪含霜
誰忍攀夾岸紛紛送君去鳴棹孤尋到何處移家深入
桂水源種柳新成花更繁定知别後消散盡却憶今朝
傷旅魂─原─楊巨源楊花落─北斗南廻春欲老紅英落
盡緑尚早韶風澹蕩無所依偏惜垂楊作春好此時可
憐楊柳花縈盈艶曵滿人家人家女兒出羅幙静掃玉
除待花落寶環纎手捧更飛翠羽輕裙承不著歴厯瑶
琴舞袖陳菲紅拂黛憐玉人東園桃李芳已歇猶有楊
花嬌暮春─増─元袁桷楊花曲─上都楊柳痩且堅葉葉
不展圓如錢年年飛花作端午遠客乍見心茫然上都
飄雪不知數此花與雪相旋舞黄鸝聲絶孤雁鳴萬騎
千車互來去手攀短條心欲絶宛轉成毬恨初結寒風
飛蓬卷車輪㸃㸃相亞随明滅南鄰蕩子衣夜單曉望
出日如黄綿辛勤掇拾不敢棄願刮龜毛同作氊　─胡
天游楊花吟─呉江春水拍天涯江上風吹楊柳花花飛
滿空無處所随風直渡呉江水渡水随風太有情縈花
惹草恣輕盈狂如舞蝶穿花徑細逐流鸎度綺城綺城
樓閣連天際楊花飛入千門去飛去飛來稍覺多紛紛
如雪奈君何珠簾繡箔深深見舞榭妆樓處處過樓中
羙人春睡起愁見楊花思蕩子蕩子飄零去不歸楊花
嵗嵗㸃春衣夢魂不識天涯路願作楊花片片飛　─張
憲楊花詞─東風吹春春不醒桃花杏花空娉婷萬絲翦
緑暗如霧千里相思長短亭亭前女兒十六七手挽柔
條背春日六街馬蹄蹋黄塵雪花漫天愁殺人　─明王
廷相楊花篇廣陵三月可憐春青青楊柳蘸湖新長條
不綰思歸客散作飛花愁殺人浣紗艶艶呉江女拾取
香毬連袂舉花㸃輕狂只欲飛徒欲多情亂心緒呉宫
隋苑烟裊裊别有豪華競春早飛璚流雪灑行旌日暮
迷却長楊道江頭一樹白離離打陣随風趁落暉漫天
撲地何時住困入滄波却怨誰─朱陽仲楊花篇─江南
二三月楊花競芳華寂寞長條攀折盡緑絲飛來千片
花千片飛飛西復東白雪晴雲晝溟濛風吹滿空翳白
日散入千家池館中池館樓臺媚春晝珠箔重重散花
柳白玉筵中拂畫衣琉璃杯裏沽春酒落日千家春酒
䦨飛花拂拂玉欄干髙處餘風常不定低邊日氣轉猶
寒秦女樓中妝鏡寂王孫道上相思憶詎將春色報深
閨還惹遊絲度南陌南陌深閨兩地情惜此飄揚花性
輕焉知落地為香土更憐入水作浮萍香土浮萍那堪
數虚令春色年年度今年已見柳花殘明年復見楊花
吐愁殺龍沙千萬山春來春去損朱顔祗被楊花惱妾
睡不教清夢到燕關
五言律詩─増─唐李建勲柳花寄人─每愛江城裏青春向
盡時一廻新雨歇是處好風吹破石黏蟲網髙樓撲酒
旗遥知陶令宅五樹正離披　─吉中孚妻張氏柳絮─藹
藹芳春朝雪絮起青條或值花同舞不因風自飄過罇
浮緑醑拂幌綴紅綃那用持杯玩春懷不自聊　─宋徐
積柳絮二首─君㸔青絲蕊開花便棄捐臨風競離别就
地忽團圓孤客正心亂浮雲來馬前㶚橋逄杜甫老淚
更澘然　長條徒自重狂絮去何之禁籞穿花樹春江
撲酒旗因風無定意著物有閑時謝女何為者深情在
雪詩　─原─蔡確楊花─楊花二月暮撩亂送春歸盡日閑
相逐無風亦自飛輕輕攔乳燕故故撲征衣莫上髙樓
望徘徊滿落暉　─増─明僧妙聲楊花咏─飛飛辭古柳冉
冉媚晴空愛爾白於雪况乎兼以風游絲相上下戲蝶
或西東終然太輕薄飄轉委泥中
七言律詩─増─唐劉禹錫柳絮─飄颺南陌起東隣漠漠濛
濛好度春花巷暖随輕舞蝶玉樓晴拂艶妝人縈廻謝
女題詩筆㸃綴陶公漉酒巾何處好風偏似雪隋河堤
上古江津　─宋錢惟演柳絮─三月江南花漸稀春隂漠
漠雪霏霏章臺街裏翻輕吹㶚水橋邊送落暉陸凱傳
情梅暗落韓慿遺恨蝶爭飛詔書漫道吹綸薄誰見紛
紛上客衣　─楊億柳絮─瓊蕊飄英逐吹繁建章飛舞入
千門羗人自怨殘梅曲莊叟還迷夢蝶魂漢苑風光随
獵騎洛城花雪撲離樽錦帆蔽日隋堤遠枉逐東流箭
浪翻　─劉筠柳絮─半減依依學轉蓬斑騅無奈恣西東
平沙千里經春雪廣陌三條盡日風北斗城髙連蠛蠓
甘泉樹密蔽青葱漢家舊苑眠應足豈覺黄金萬縷空
　─韓琦柳絮─楊柳生花不戀枝紛紛終日亦何依聚來
庭下為毬輥散向空中作雪飛閒共落英浮遠水静和
幽蝶舞斜暉見君方惜春難住忍縱輕狂攪擾歸　─梅
堯臣柳絮─陶令生涯漉酒巾門前種柳萬條新花今吹
作蓬萊雪曲舊得於關塞人應與殘紅閑是伴不随舞
蝶去爭春可憐輕質都無定一落銀河莫問津　─原─張
舜民柳絮─随風墜露事輕儇巧占人間欲夏天只恐障
空飛似雪從教糝逕白如綿末央宫裏黏歌袖楊子江
濵惱客船老去强㸔愁底事昬花滿眼意茫然　─増─金
邢安國楊花─細㸃輕團轉復飄隋家堤岸㶚陵橋非綿
非絮寒無用如雪如霜暖不消狂惹客衣知有恨巧尋
禪榻故相撩陂塘回首浮萍滿依舊春風擺翠條　─元
黄清老柳絮風─三月韶光天氣清游絲舒卷太無情微
飄簾幕當春晝亂撲亭臺似雪晴醉臉欲吹新燕弱舞
腰初軟落花輕江頭㸃㸃行人淚相逐離歌灑客程
陳基賦楊花─巷南巷北晝冥冥揺蕩春風未肎停薄命
不禁巫峽雨前身曽化楚江萍已於謝女詩中見更向
劉郎曲裏聼腸斷不堪回首處並人飛過短長亭　─馬
臻楊花─品題曽入百花名長恨濛濛畫不成㶚岸雨餘
黏穗濕章臺風暖撲人輕緩随流水知無力閒度髙樓
似有情想得山齋清影裏亂和蛛網惹柴荆　─明朱應
辰楊花─三月江頭飛送春撲人随馬斷人魂隔簾撩亂
春無影著水亷纎雪有㾗燕帶殘香飛又落魚吹小㸃
吐還吞可憐天性何輕薄化作青萍不托根　─李東陽
糝徑楊花─漠漠楊花帶遠天舞如輕雪糝如氊徑當僻
處随人到風向多時著意偏地濕似沾前夜雨日斜猶
照隔溪烟春光到此真湏惜莫愛床頭沽酒錢
五言排律─増─唐薛能柳花─浮生失意頻起絮又飄淪發
自誰家樹飛來獨院春朝容縈斷砌晴影過諸隣亂掩
空中蝶繁衝陌上人随波應到海霑雨或依塵㑹向慈
恩日輕輕對此身　─金髙廷玉柳絮─斷送春歸去紛飛
不暫停和風三徑雪微雨一池萍蝶惹依芳草蜂黏過
小庭静宜投隙地狂欲攪青𡨕得得穿朱户時時撲翠
屏黄鶯枝上語似與訴飄零
五言絶句─原─隋侯夫人妝成─妝成多自惜夢好却成悲
不及楊花意春來到處飛　─唐劉禹錫柳花詞三首─開
從緑條上散逐香風遠故取花落時悠揚占春晚　輕
飛不假風輕落不委地撩亂舞晴空發人無限思　晴
天黯黯雪來送青春暮無意似多情千家萬家去　─増
楊凝柳絮─河畔多楊柳追遊盡狹斜春風一回送亂入
莫愁家　─李中柳絮─年年二月暮散亂雜飛花雨過微
風起狂飄千萬家　─元朱徳潤即事─柳絮覺春歸輕盈
著處飛東風好收拾莫遣墜征衣─傅若金古楊花怨
楊花白如雪無事學髙飛莫作浮萍草漂零不肎歸
七言絶句─増─唐韓愈池上絮─池上無風有落暉楊花晴
後自飛飛為將纎質凌清鏡濕却無窮不得歸─白居
易柳絮─三月盡時頭白日與春老别更依依憑鶯為向
楊花道絆惹春風莫放歸　─張祜楊花─散亂随風處處
匀庭前幾日雪花新無端惹著潘郎髩驚殺緑窓紅粉
人　─呉融楊花─不鬬穠華不占紅自飛晴野雪濛濛百
花長恨風吹落唯有楊花獨愛風　─薛濤柳絮─二月楊
花輕復微春風揺蕩惹人衣他家本是無情物一任南
飛又北飛　─宋韓琦柳絮─慣惱東風不定家髙樓長陌
奈無涯一春情緒空撩亂不是天生穏重花絮雪紛
紛不自持亂愁縈困滿春暉有時穿入花枝過無限蜂
兒作隊飛　─梅堯臣殿中柳絮─玉几當中寶作床無端
絮惹御袍香羣公唱第魚龍化列侍金階若堵墻　─原
石􁒱柳絮─苦無筋力太輕柔何物如君得自由帶雨飄
來成墜雪捲春歸去作飛毬　─王巖叟柳絮─銀毬抛出
翠烟深聚散髙低不自禁飄去長教迎暖日飛來深院
怯春隂　─汪藻柳絮─柳絮顛狂不肎歸等閑東去復西
飛我身也是無歸著莫教風吹上妾衣　─増─陳與義柳
絮─柳送腰肢日幾廻更教飛絮舞樓臺顛狂忽作髙千
丈風力㣲時穏下來　─陸游睡起見楊花滿庭偶書─斷
香裊裊傍窗紗睡起瞢騰日未斜堪歎一春風雨惡今
年四月見楊花─原─楊萬里柳絮─只道垂楊管别離楊
花一去不思歸浮踪浪跡無拘束飛到蛛絲也不飛
増─樓鑰楊花─雨壓輕寒春較遲春深不見柳綿飛忽然
飛入閑庭院疑是故人何處歸　柳綿無數糝枝頭日
暖随風撲畫樓萬象可觀惟有雪喜㸔晴晝滿空浮
為我輕攀緑柳枝帶花低䕶又擕歸日長深院㣲風動
要著鬆綿當面飛　野芳庭草是生涯老去祗宜閑在
家幾日惜春留不住小鬟為我拾楊花　─李劉柳絮─蝶
撲蜂黏發出狂飄然欲上白雲鄉無端却被遊絲攪綰
住東風舞幾塲─原─虞詔─短長亭外柳依依念我思歸
未得歸粉蝶不知行客恨也随飛絮㸃征衣　─孫文叔
宫柳垂垂拂苑墻啼鶯驚夢暗心傷起來羞見空中絮
也得随風入御床─増─金髙士談楊花─來時官柳萬絲
黄去日飛毬滿路傍我比楊花更飄蕩楊花只是一春
忙　─元張𢎞範柳絮─東風殢殺柳梢頭吹去香綿得自
由不到池塘成翠靨顛狂飛入酒家樓　─張昱柳花詞
欄馬墻西欲暮春花飛不復過中旬倚天樓閣晴光裏
爭撲珠簾不避人　滿院長條散緑隂誰家門户碧沉
沉地衣不許重簾隔雪白花鋪一寸深　─楊維楨飛絮
春風門巷欲無花絮起晴風落又斜飛入畫簾空惹恨
不知楊柳在誰家　─明劉渙柳花─雪㸃顛狂亂送春穿
簾透幙苦相親年年三月西陵渡愁殺輕舟度水人
原─楊基─風送楊花滿繡床飛來紫燕亦成䨇閑人正在
停針處笑嚼殘絨唾碧窗　疎疎簾影漾微波庭户無
人鳥自過一樹楊花三日雨池塘春水緑萍多　─呉寛
柳絮─緑嫩遥看更碧柔非烟非霧曉難收墻髙不使花
飛過却似浮萍出御溝
詩散句─原─明王世貞─三眠初作絮百和欲成泥旖旎黏
輕浪顛狂撲大堤青絲愁綰結紅袖惜分攜　─増─元僧
善住─未得為萍去先來作雪飛帶花黏燕嘴和雨㸃人
衣　─原─唐韋承慶─葉似鏡中眉花如關外雪　─増─孟浩
然─燕子家家入楊花處處飛─李白─楊花滿江來疑是
龍山雪　─原─劉禹錫─晴風吹柳絮新火起厨烟　─増─韓
愈─柳花還漠漠江燕正飛飛　─鄭谷─楊花滿床席搔首
度春隂　─宋歐陽修─落絮風捲盡春歸不留迹　─原─呉
潛─邂逅一杯酒東風柳絮天　─賈似道─輕袂楊花落遥
装燕子随　─増─唐杜甫─雀啄江頭黄柳花鵁鶄鸂鶒滿
晴沙　原─韓愈─楊花榆莢無才思祗觧漫天作雪飛
増─李頻─無那楊花起愁思滿天飄落雪紛紛　─羅鄴─處
處東風撲晚陽輕輕醉粉落無香　─司空圖─縈愁惹恨
奈楊花閉户垂簾亦滿家　─原─孫光憲─閶門風暖落花
乾飛遍江城雪不寒　─宋宋祁─二月紛紛飛作雪白門
啼殺䕶兒鴉　回雪有風嘗借舞落梅無笛可供愁
蘇軾─為問何如插楊柳明年飛絮作浮萍　長恨漫天
柳絮輕只將飛舞逐清明　─増─王安石─楊花獨得春風
意相逐晴空去不歸　─吕祖謙─風絮落花一任􁁉北忩
髙臥緑隂初　─陸游─䕶雛燕子常更出著雨楊花又懶
飛　楊花正與人爭路鳩語還催雨㸃衣　─原─髙翥─風
前輕薄佳人命天外飄零蕩子身　─呉潛─落花飛絮將
春去斷雨零雲入暮寒　─陳長樂─行人自逐楊花去不
是楊花肎送人　─賈似道─飛花落絮滿長安飲盡離杯
度𣺌漫　─孫月鏡─莫欺春到荼蘼盡更有楊花落後飛
　─王花洲─楊柳若知行客恨不教飛絮撲人衣　─王太
冲─惟有楊花思空濶正零落處是開時　─齊賢良─依微
謝女吟來雪零落襄王夢裏雲　─陳景沂─賦性太輕難
作主飄蹤無著易黏人　─增─朱淑真─花邊嬌軟黏蜂翅
陌上輕狂趁馬蹄　─金劉勲─小軒無事誰如我臥㸔楊
花㸃硯池　─元薩都剌─柳花滿地無人掃隔水遥看是
白雲　─唐王維─楊花飛上路　楊花惹暮春　楊花輕
易飛─原─杜甫─仰蜂黏落絮　春風多柳花　─増─杜甫
楊花覆白萍─韓愈─柳花閑度竹　─原─賈島─春風生柳
絮─白居易─春隂妨柳絮─増─呉融─柳寒難吐絮　─李
白─風吹柳花滿店香　─原─杜甫─輕輕柳絮㸃人衣　顛
狂柳絮随風起　生憎柳絮白於綿　糝徑楊花鋪白
氊　─増─孟郊─水邊柳絮由春風─白居易─尋逐春風捉
柳花　楊柳花飄新白雪　─温庭筠─陌上無風飄柳花
　─呉融─楊花千里雪中行　─韓偓─袖拂楊花去却來
韋荘─楊花漫染霏霏雨　─許棠─緑楊花撲一溪烟　─宋
韓琦─楊花鋪水漲龍涎　楊花飛雪滿堦前　─王令─柳
花風遠聚晴綿　─呉潛─推排春事到楊花　─元陳基─楊
柳作花香勝雪　─方䕫─漠漠楊花㸃客氊　─趙孟頫─春
隂柳絮不能飛　─倪瓚─柳絮如姻迷晚浦
詞─増─宋周晉柳梢青─似霧中花似風前雪似雨餘雲本
自無情㸃萍成緑却又多情　西湖南陌東城甚管定
年年送春薄倖東風薄情遊子薄命佳人　─原─周邦彥
蝶戀花─蠢蠢黄金初脱後暖日飛綿取次黏窗牖不見
長條低拂酒贈行應已輸先手　鶯織金梭飛不透小
榭危樓處處添竒秀何日隋堤縈馬首路長人倦空思
舊　─増─張孝祥天仙子─三月㶚橋烟共雨拂拂依依飛
到處雪毬輕颺㺯精神撲不住留不住常繫柔腸千萬
縷　只恐舞風無定據容易著人容易去肎將心事向
才郎待擬處終湏與作個羅幃收拾取　─毛滂驀山溪
雪堂氊徑撲撲憐飛絮柔弱不勝春任東風吹來吹去
墻隂花外一半落誰家葉依依烟鬱鬱依舊如張緒
那人拈得吹向釵頭住不定却飛揚滿眼前攪人情愫
蜂兒蜨子教得越輕狂隔斜陽㸃芳草斷送青春暮
李邴洞仙歌─一團纎軟是將春揉做撩亂随風到何處
自長亭人去後烟草萋迷歸未定妝㸃離愁無數　飄
揚無個事剛被縈牽長是黄昏怕㣲雨記那回深院静
簾幕低垂花隂下霎時留住又只恐伊家忒疎狂更驀
地和春帶將歸去　─周密聲聲慢─燕泥沾粉魚浪吹香
芳堤十里新晴静惹遊絲花邊裊裊扶春多憐漂泊記
章臺曽挽青青堪愛處是撲簾嬌嫩随馬輕盈　長是
河橋三月做一番晴雪惱亂詩魂帶雨沾衣羅襟㸃㸃
離㾗休綴潘郎鬢影怕緑窗年少人驚捲春去翦東風
千縷碎雲─原─蘇軾水龍吟─似花還似飛花也無人惜
從教墜抛家傍路思量却是無情有思縈損柔腸困酣
嬌眼欲開還閉夢随風萬里尋郎去處又還被鶯呼起
　不恨此花飛盡恨西園落紅難綴曉來雨過遺踪何
在一池萍碎春色三分二分塵土一分流水細㸔來不
是楊花㸃㸃是離人淚　─章楶水龍吟─燕忙鶯懶芳殘
正堤上楊花飄墜輕飛亂舞㸃畫青林全無才思閒趁
遊絲静臨深院日長門閉傍珠簾散漫垂垂欲下依前
被風扶起　蘭帳玉人睡覺怪春衣雪霑瓊綴繡床漸
滿香毬無數纔圓却碎時見蜂兒仰黏輕粉魚吞池水
望章臺路沓金鞍遊蕩有盈盈淚　─馬荘父二郎神─日
髙睡起又却見柳梢飛絮倩誰説與年年相挽却又因
他相誤南北東西何時定㸔碧沼青萍無數念蜀郡風
流金陵年少那尋張緒　應許雪花比並撲簾堆户更
羽綴遊絲氊鋪小逕腸斷鵓鳩喚雨舞態顛狂眠腰輕
怯散了幾回重聚空暗想昔日長亭别酒杜鵑催去
葉夢得賀新郎─睡起流鶯語掩蒼苔房櫳向曉亂紅無
數吹盡殘花無人問惟有楊花自舞漸㬉靄初回輕暑
寶扇重尋明月影暗塵侵尚有乗鸞女驚舊恨鎮如許
　江南夢斷衡臯渚浪黏天蒲萄漲緑半空烟雨無限
樓前滄波意誰採蘋花寄取但悵望蘭舟容與萬里雲
帆何時到送孤鴻目斷千山阻誰為我唱金縷
别録─増─唐書南蠻傳─訶陵國以柳花椰子為酒飲之輙
醉　─四民月令─三月三日以及上除采柳絮可以愈瘡
　─清異録─盧文紀有玉枕骨故凡枕之堅實者悉不可
用親舊間作楊花枕贈之遂獲安寝自是縫青繒充以
柳絮一年一易　─原─嵗時記─洛陽人家寒食煑楊花粥
　─増─物類相感志─冬月令水不冰以楊花鋪硯槽名文
房春風膏硯　─原─花史─宋憲聖時收楊花為冬日鞵韈
氊褥之用
　　(附/録)柳寄生
原─柳寄生状類冬青亦似紫藤經冬不凋春夏之間作
紫花散落滿地冬月望之雜百樹中榮枯各異出蜀中
　　檉柳
増─爾雅─檉河柳─註─河旁赤莖小楊─疏─生水旁皮正赤如
絳枝葉如松　─原─檉柳一名雨師一名赤檉(本草云天/將雨檉先)
(起氣應之負霜不凋/乃木之聖故字從聖)一名河柳一名人柳一名三眠柳
一名觀音柳一名長夀仙人柳即今俗所稱三春柳也
幹小枝弱皮赤葉細如絲(本草云南齊時益州獻蜀/柳條長状若絲縷即此)一
年三次作花花穗長二三寸色粉紅如蓼花春前以枝
插之易生草木子云大者為炭復入炭汁可㸃銅成銀
酉陽雜俎言凉州有赤白檉王禎農書云河柳白而明
則檉又有白者矣
彚考─増─前漢書西域傳─鄯善國多葭葦檉柳胡桐白草
　─南齊書祥瑞志─永明五年山隂縣孔廣家園檉樹十
二層會稽太守随王子隆獻之種芳林園鳯光殿西
三輔故事─漢苑中柳状如人形曰人柳一日三眠三起
　─崔豹古今注─赤楊霜降則葉赤材理亦赤也─彦周
詩話─李義山賦云豈如河畔牛星隔年祗聞一過不及
苑中人柳終朝剰得三眠
集藻頌─増─梁江淹檉頌─木貴冬榮檉實寒色停黛峯頂
插翠在側碧葉菴藹赬柯翕赩方陋筠檟遠笑荆棘
五言古詩─増─梁簡文帝檉─凌寒競貞節負雪固難虧無
慙雲母桂詎減珊瑚枝　─唐白居易有木詩─有木名水
檉遠望青童童根株非勁挺柯葉多䝉籠彩翠色如柏
鱗皴皮似松為同松柏類得列嘉樹中枝弱不勝雪勢
髙常懼風雪壓低還舉風吹西復東柔芳甚楊柳早落
先梧桐惟有一堪賞中心無蠧蟲　─明呉寛檉─讀詩識
其名誰謂材無用西戎每渡河此木能載重所以人字
之豈在作梁棟兩株倚東籬計亦七年種相對垂青絲
驀地來二仲
七言古詩─増─李頎魏倉曹東堂檉樹─愛君䨇檉一樹竒
千葉齊生萬葉垂長頭拂石帶烟雨獨立空山人莫知
攢青蓄翠隂滿屋紫穗紅英曽斷目洛陽墨客遊雲間
若到麻源第三谷
詩散句─増─金雷琯─濯濯檉樹枝─唐羅鄴─滿院皆檉竹
期棲鸞鶴羣　─金髙士談─山店檉花落細紅
　　(附/録)櫸柳
原─櫸柳一名鬼柳(本草云其樹髙舉其木如柳故名山/人訛為鬼柳郭璞注爾雅作柜柳云)
(似柳皮可/煑飲也)多生溪澗水側木大者髙四五丈合二三人
抱葉似柳非柳似槐非槐材紅紫作箱案之類甚佳鄭
樵通志云櫸乃榆類其實亦如榆錢鄉人採其葉為甜
茶
彚考─増─孟子─告子曰性猶杞柳也─註─杞柳柜柳也　─南
史康絢傳─武帝築淮堰假絢節都督淮上諸軍事并䕶
堰十五年四月堰成其長九里夾之以堤并樹杞柳軍
人安堵列居其上─荆溪疏─瓊樹攑柳也以獨孤常州
詩得名擁腫輪囷空腹半死枝葉尚扶蘇垂藤其上如
斗
　　(附/録)水楊
増─爾雅─楊蒲柳─注─可以為箭左傳所謂董澤之蒲　─本
草─水楊一名青楊一名蒲楊一名蒲栘一名栘椰一名
雚苻(音丸/蒲)─原─陸璣疏云蒲柳有二種一種皮正青一
種皮正白可為矢北土尤多花與柳同蘇頌曰水楊葉
圓濶而尖枝條短硬與柳全别
彚考─増─左傳─楚熊負羈囚知罃知荘子以其族反之厨
武子御下軍之士多從之每射抽矢菆納諸厨子之房
厨子怒曰非子之求而蒲之愛董澤之蒲可勝既乎
别録─増─世説顧悦與簡文同年而髮早白簡文曰卿何
以先白對曰蒲柳之姿望秋而落松柏之質經霜彌茂
　─種樹書─種水楊湏先用木樁釘穴方入楊庶不損皮
易長臘月二十四日種楊樹不生蟲
　　白楊
増─本草─一名獨揺(冦宗奭曰本身似楊微白故名李時/珍曰鄭樵通志言白楊一名髙飛與)
(栘楊同名今俗通呼栘楊為白楊/且白楊亦因風獨揺故得同名)蘇頌曰今處處有之
北土尤多株甚髙大葉圓如梨皮白色木似楊李時珍
曰葉面青而光背白色有鋸齒木肌細白性堅直與栘
楊乃一類二種也　─原─楊有二種一種白楊葉芽時有
白毛裹之及盡展似梨葉而稍厚大淡青色背有白茸
毛蔕長兩兩相對遇風則􁍝􁍝有聲人多植之墳墓間
樹聳直圓整㣲白色髙者十餘丈大者徑三四尺堪棟
梁之任一種青楊樹比白楊較小亦有二種一種梧桐
青楊身亦聳直髙數丈大者徑一二尺材可取用葉似
杏葉而稍大色青緑其一種身矮多岐枝不堪大用北
方材木全用楊槐榆柳四木是以人多種之
彚考─増─南史蕭惠開傳─惠開為少府不得志寺内齋前
花草甚羙悉鏟除别種白楊　─唐書契苾何力傳─龍翔
中司稼少卿梁脩仁新作大明宫植白楊于庭示何力
曰此木易成不數年可庇何力不答但誦白楊多悲風
蕭蕭愁殺人之句脩仁驚悟更植以桐　─懸笥瑣探─予
初不識白楊及來河南廵行郡邑常經平疇入山谷見
多大樹問從者曰白楊也其種易成葉尖圓如杏枝頗
勁微風來則葉皆動其聲蕭瑟殊悲慘陜􁄹南山谷尤
多髙可二三百尺圓可丈餘修直端美用為寺觀材久
則疏裂不如松柏材勁實也
集藻─詩散句─増─古樂府─白楊初生時乃在豫章山上葉
拂青雲下根通黄泉　─唐李白─白楊亦蕭蕭腸斷白
楊聲
别録─原─種植─白楊伐去大木根在地中者遍發小條候
長至栗子核桃麤春月移栽勤澆之栽青楊于春月將
欲栽樹地挑溝深一尺五六寸寛一尺長短任意先以
水飲透次日将青楊枝如棗栗麤者利刀砍下仍截作
二尺長叚密排溝内露出溝外二三寸加土與平築實
數日後方可澆水候芽長常澆為妙長至五六尺擇其
密者刪之既可作柴又使易長種十畆嵗不慮乏柴及
長至徑四五寸便可取作屋材用留端正者長為大用
每年春月仍可修其冗枝作柴而樹身日益髙大
　　(附/録)栘楊
増─爾雅─唐棣栘─注─似白楊江東呼夫栘─埤雅─其花反
而後合凡木之花皆先合後開惟此花先開後合　─爾
　雅翼─栘生江南山谷大十數圍無風葉動─崔豹古今
　注─栘楊圓葉弱蔕微風大揺一名髙飛一名獨揺一曰
　栘楊亦曰蒲楊─本草─栘楊與白楊是同類二種今南
　人通呼為白楊
　
　
　
　
　
　
　
　
　
　
　
御定佩文齋廣羣芳譜卷七十八
　欽定四庫全書
御定佩文齋廣羣芳譜卷七十九
　　木譜
　　　女貞
　原─女貞(楚辭/作楨)一名貞木一名蠟樹(本草云凌冬青翠有/貞守之操故以貞女)
　(状之近時以放蠟/蟲故俗呼為蠟樹)處處有之以子種而生最易長樹似
　冬青葉厚而柔長面青背淡長者四五寸甚茂盛凌冬
　不凋人亦呼為冬青(本草云與冬青同名/異物蓋一類二種爾)五月開細花
　青白色花甚繁九月實成似牛李子纍纍滿樹生青熟
　紫木肌白膩立夏前後取蠟蟲種子褁置枝上半月其
　蟲化出延縁枝上造成白蠟民間大獲其利女貞實氣
　味苦平無毒補中明目强隂安五臓養精神健腰膝除
　百病變白髮乆服令人肥健輕身不老葉除風散血消
　腫定痛治頭目昏痛諸惡瘡腫
　彚考─原─山海經─泰山多貞木　─増─典術─女貞木者少隂
　之精故冬不落葉─　晉宫閣名─華林園女貞一株　─荆
州記─宜都有喬木叢生名為女貞　─原─琴操─魯有處女
見女貞木而作歌　─臨安縣圖經─有木名將軍樹今在
浄土寺西小橋之側乃女貞木也至今茂盛
集藻─頌─原─晋蘇彦女貞頌─昔東阿王作楊栁頌辭義慷
慨㫖在其中余今為女貞頌雖事異於往作蓋亦以厲
冶容之風也女貞之樹一名冬生負霜葱翠振柯凌風
故清士欽其質而貞女慕其名或樹之於雲堂或植之
於階庭
賛─増─漢鄭氏婚禮謁文賛─女貞之樹柯葉冬生寒凉守
節險不能傾
文散句─増─漢司馬相如上林賦─豫章女貞
詩散句─増─陳江總─對幌女貞枝　─唐李白─萬萬女貞林
詞─増─宋張鎡眼兒媚─山礬風味木犀魂髙樹緑堆雲水
光殿側月華樓畔晴雪紛紛　何如且向南湖住深映
竹邊門月兒照著風兒吹動香了黄昏
别録─原　辨訛　人因女貞冬茂亦呼為冬青不知女貞葉
長子黑冬青葉圓子紅枸骨與女貞亦相似女貞即俗
呼蠟樹者冬青即俗呼凍青樹者枸骨即俗呼猫兒刺
者蓋三樹也　─種植─栽女貞畧如栽桑法縱横相去一
丈上下則樹大力厚若相去六七尺太逼湏糞壅極肥
嵗耕地一再過有草便鋤之令枝條壯盛即蠟多子亦
可種巴蜀擷其子漬淅米水中十餘日搗去膚種之蠟
生則近跗伐去發肄再養蠟養一年停一年採蠟必伐
木無老榦　─寄蟲─蟲微時白色大如雞虱作蠟及老則
赤黑色乃結苞於樹枝初若黍米大入春漸長大如雞
頭子紫赤色纍纍抱枝宛若樹之結實蓋蟲將遺卵作
房正如雀壅螵蛸之類俗呼為蠟種亦曰蠟子子内皆
白卵如細蟣一包數百凡寄子皆於夏前三日内從樹
上連枝翦下去餘枝獨留寸許令抱木或三四顆乃至
十餘顆作一簇或單顆亦連枝翦之翦訖用稲榖浸水
半日許漉取水剥下蟲顆浸水中一刻許取起用竹箬
虚包之大者三四顆小者六七顆作一包靭草束之置
潔浄瓮中若隂雨頓瓮中可數日天熱其子多迸出宜
速寄之寄法取箬包翦去角作孔如小豆大仍用草繫
之樹枝間其子多少視枝小大斟酌之枝大如指者可
寄枝太細榦太麤者勿寄寄後數日間鳥來啄箬包攫
取子勤驅之天漸暖蟲漸出包先縁樹上下行若樹根
有草即附草不復上又防蟻食蟲故樹下湏芟刈極浄
次行至葉底棲止更數日復下至枝條嚙皮入咂食其
脂液因作花狀如凝霜　取蠟─凡採蠟樹上如凝霜謂
之蠟花湏看花老嫩太嫩不成蠟太老不可剥大約處
暑後剥取謂之蠟滓剥時或就樹或翦枝俱先灑水潤
之則易落次取蠟花投沸湯中融化傾入細嚢漉别鍋
中别鍋亦注沸湯漉盡絞去滓乘熱投入䋲套子則凝
聚成塊碎之文理如白石膏而瑩徹或以麤布蒙甑口
置蠟布上甑内安一器甑下加火蒸化入器中待成塊
取之其滓盛以絹嚢投熱油中則蠟盡油可為燭蠟花
取時不宜盡留待明年又生子過白露則蠟花黏住難
剥蟲白蠟純用作燭勝他燭十倍若以和他油不過百
分之一其燭亦不淋為用頗廣多植無害唐宋以前澆
燭入藥所用白蠟皆蜜蠟此蟲白蠟自元以來人始知
之今則為日用物矣四川湖廣滇南閩嶺吳越東南諸
郡皆有之以川滇衡永産者為勝　─息樹─女貞收蠟有
二種有自生者有寄子者自生者初時不知蟲何來忽
遍樹生白花取用煉蠟明年復生蟲子向後恒自傳生
若不曉寄放樹枯則已若觧放者傳寄無窮寄子者取
他樹之子寄此樹之上也其法或連年或停年或就樹
或伐條若樹盛者連年就樹寄之俟有衰頓即斟酌停
年以休其力培壅滋茂仍復寄放即宋氏雜部所謂養
一年停一年者也伐條者取樹栽徑寸以上者種之俟
盛長寄子生蠟即離根三四尺截去枝榦收蠟隨手下
壅冬月再壅明年旁長新枝芽蘖以後恒擇去繁冗令
再直達又明年亦復修理恒加培壅第三年可放蠟子
更三年仍翦去枝如條桑法如是無窮此所謂經三年
停三年者也
　　冬青
原─冬青一名凍青一名萬年枝女貞别種也樹似枸骨
子而極茂盛身大合抱髙丈許木理白細而堅重有文
作象齒笏葉似櫨子樹葉而小又似椿葉微窄而頭頗
圓光潤經霜不凋堪染緋其嫩芽煠熟水浸去苦味淘
淨五味調之可食五月開細白花結子如豆紅色放子
收蠟一如女貞子及木與皮氣味甘苦凉無毒去風補
虛益肌膚江南冬青葉對生枝葉皆如桂但桂葉硬冬
青葉軟稍異豈另一種耶─増─本草─陳藏器曰李邕云
冬青出五䑓山似椿子赤如郁李微酸性熱與此小異
當是兩種
彚考─増─宋史五行志─天聖九年十月公井縣冬青木連
理　政和三年七月玉華殿萬年枝木連理　─原─晉宫
閣名─華林園有萬年樹十四株　─常氏日鈔─冬青花闗
係水旱其花不落濕地諺云黄梅雨未過冬青花未破
冬青花已開黄梅便不來　─委庵叢談─洪武中浙江都
司徐司馬令杭城人家植冬青樹於門數年各街市緑
隂匝地張輿賦詩云比屋冬青樹人皆隐綺羅春風十
年後惟恐緑隂多
集藻─七言古詩─増─宋林景熙冬青花─冬青花花時一日
腸九折隔江風雨清影空五月深山䕶微雪石根雲氣
龍所藏尋常螻蟻不敢穴移來此種非人間曽識萬年
觴底月蜀魂飛遶百鳥臣夜半一聲山竹裂
五言律詩─增─唐許渾洞靈觀冬青─霜霰不凋色兩株交
石壇未秋紅實淺經夏緑隂寒露重蟬鳴急風多鳥宿
難何如西禁栁晴舞玉䦨干
五言排律─増─唐許稷風動萬年枝─瓊樹春偏早光飛處
處宜曉浮三殿日暗度萬年枝婀娜揺仙禁繽翻映玉
池含芳煙乍合拂砌影初移為近韶陽煦皆先衆卉垂
成隂知可待不與衆芳随
七言絶句─増─唐趙嘏宛陵館冬青樹─碧樹如煙覆晩波
清秋欲盡客重過故園亦有如煙樹鴻雁不來風雨多
　─宋韓駒冬青樹─離宫見爾近天墀雨露常私養種時
惆悵一枝嵐氣裏無人識是萬年枝　─楊萬里冬青─百
子池邊種最竒無人識是萬年枝細花宻葉青青子嘗
得披香雨露滋　─任恭政冬青─禁路風清飛早鴉官卑
難起紫宸衙了無公事鉤簾坐閒看冬青落細花
詩散句─原─唐杜甫─下有冬青林石上走長根　─宋盧多
遜─太液池邊看月時好風吹動萬年枝　─元方䕫─老農
歇熱藤隂下一樹冬青落細花　─唐抑所─苜蓿齋前萬
年樹最宜蔥蒨雪中看　─宋謝朓─風動萬年枝
别録─増─物類相感志─冬青樹上接梅則開灑墨梅　─原
宋徽宗試畫院諸生以萬年枝上太平雀為題無中程
者或宻扣中貴曰萬年枝冬青樹也　─種植─山居四要
臘月下種次春發芽又次年三月移栽長七尺許可放
蠟蟲
　　(附/録)水冬青
原─宋氏樹畜部─水冬青葉細利於養蠟子
　　枸骨
増─本草─一名貓兒刺(此木肌白如狗之骨葉有五刺如/貓之形故名又衛矛亦名枸骨與)
(此同/名)李時珍曰枸骨樹如女貞肌理甚白葉長二三寸
青翠而厚硬有五刺角四時不凋五月開細白花結實
如女貞及菝􁁉子九月熟時緋紅色皮薄味甘核有四
瓣人采其木皮煎膏以黏鳥雀謂之黏䅻
　　烏臼
原─烏臼一名鵶臼(烏喜食其子因以名之或云其木/老則根下黒爛成臼故得此名)樹
髙數仞葉似小杏葉而微薄淡緑色可染皁五月開細
花色黄白實如雞頭初青熟黒分三瓣八九月熟咋之
如胡麻子汁味如猪脂壓油燃燈極明南方平澤甚多
根皮味苦微溫有毒治頭風通二便慢火炙令脂汁盡
黄乾後用子凉無毒壓汁梳頭變白為黑炒作湯下水
氣易生易長種之佳者有二曰葡萄臼穗聚子大而穣
厚曰鷹爪臼穗散而殻薄臨安人每田十數畝田畔必
種臼數株其田主嵗收臼子便可完糧如是者租輕佃
户樂種謂之熟田若無此樹於田收糧租額重謂之生
田江浙之人凡髙山大道溪邉宅畔無不種亦有全用
熟田種者樹大者或收子二三石忌近魚塘令魚黒且
傷魚
彚考─増─羅逸長青山記─山之麓曰朱村蓋考亭之祖居
也自此倚石嘯歌松風上下遥望木葉著霜如渥丹始
見怪以為紅花乆之知為烏桕樹也　蓬窻續録─陸子
淵豫章録言饒信間桕樹冬初葉落結子放蠟每顆作
十字裂一叢有數顆望之若梅花初綻枝柯詰曲多在
野水亂石間遠近成林真可作畫此與柿樹俱穪美䕃
園圃植之最宜
集藻─詩散句─増─宋陸游─烏桕赤於楓園林九月中─唐
陸龜蒙─行歇每依鵶臼影挑頻時見䑕姑心　─元方䕫
烏桕數家村　─宋陸游　烏桕新添落葉紅　烏桕猶爭
夕照紅
别録─原─製用─採臼子在中冬以熟為候採湏連條剥之
但留指大以上枝其小者總無子亦宜剥去則明年枝
實俱繁盛剥刀長三四寸廣半寸形如却月鉤刄在鈎
内以竹木竿為柄令刄向上剥時向上鑱之不傷枝榦
剥下枝仍充燎㸑㨂取净子曬乾入臼舂落外白穣篩
出蒸熟作餅下榨取油如常法即成白油如蠟以製燭
若穣少不滿一榨即作餅入他油餅中雜榨之榨下盛
油瓶中置一草帚候油出冷定臼油即凝附草帚不雜
他油其篩出黑子石磨麤礲碎簸去殻存下核中仁復
磨或碾細蒸熟榨油如常法即成清油燃燈極明塗髪
變黒又可入漆可造傘凡製燭每白油十斤加白蠟三
錢則不淋蠟多更佳常時肆中賣者白油十斤雜清油
十斤白蠟不過一二錢其燭易淋收子一石可得白油
十斤浙中一畝之宫但有樹數株生平膏油足用不復
市買用油之外其渣仍可壅田可潦㸑可宿火其葉可
染皁其木可刻書及雕造器物且樹乆不壊至合抱以
上收子愈多故一種即為子孫數世之利　─接博─子種
者湏接之乃可樹如杯口大即可接大至一兩圍亦可
接但樹小低接樹大髙接耳接湏春分後數日法與雜
果同聞之山中老圃云臼樹不湏接博但於春間將樹
枝一一捩轉碎其心無傷其膚即生子與接博者同試
之良然若地遠無從取佳貼者宜用此法此法農書未
載農家未聞恐他樹木亦然宜逐一試之
　　桄榔
増─本草─桄榔一名姑榔木一名麪木一名董㯶一名鐵
木　─廣志─木大者四五圍髙五六丈拱直無旁枝巔頂
生葉數十似㯶葉其木肌堅斫入數寸得粉赤黄色可
食　─南方草木狀─木性如竹紫黒色有文理工人觧之
以製奕枰出九真交趾　─臨海異物志─生䍧牱山谷其
木剛作鋘鋤利如鐵中石更利唯中蕉根乃致敗耳
圖經本草─嶺南二廣州郡皆有之其木似栟櫚而堅硬
研其内取麪大者至數石食之不飢其皮至堅韌可以
作綆其子作穗生木端不拘時月采之　─海槎餘録─桄
榔木身直如杉又似㯶櫚椰子檳榔波斯棗古散(古散/亦木)
(名可為杖/又名虎散)諸樹而稍異有節似大竹樹杪挺出數枝開
花成穗緑色結子如青珠每條不下百顆一樹僅百餘
條團團懸挂若傘其木最重色類花梨而多紋番舶用
代鐵鎗鋒鋩甚利　─嶺表録異─葉下有鬚如麤馬尾廣
人采之以織巾子其鬚尤宜鹽水浸漬即麤脹而韌彼
人以縛海舶不用釘線　─榕城随筆─榦似㯶櫚層層向
上特節稀於㯶耳其葉類竹而大其榦中空兩分之可
為閣溜
彚考─増─後漢書夜郎傳─句町縣有桄榔木可以為麪百
姓資之　─中南志─梁水興古西平三郡少榖有桄榔木
可以作麪以牛酥酪食之　─水經註─盤水又東逕漢興
縣山溪之中多生卭竹桄榔樹樹出麪而土人資以自
給故蜀都賦曰麪有桄榔　─北户録─洛陽伽藍記云昭
儀寺有酒樹麪木得非桄榔乎其心為炙滋腴極美
東坡集　東坡居士謫于儋耳無地可居偃息于桄榔林
中摘葉書銘以記其處─廣東志─連州北六十里曰桄
榔山上多桄榔故名
集藻─七言絶句─増─宋楊萬里題桄榔樹─化工到得巧窮
時東補西移也大竒君看桄榔一窠子竹身杏葉海㯶
枝
詩散句─増─唐張九齡─里樹桄榔出　─白居易─麪苦桄榔
製　─宋蘇軾─雪粉剖桄榔　─唐于鵠─槿籬疎處種桄榔
　─宋黄庭堅─日下桄榔羽扇開　─孫覿─桄榔葉底秋聲
滿
　　㯶櫚
原─㯶櫚一名栟櫚(廣雅云栟/櫚㯶也)俗作㯶䰕(皮中毛縷如馬/之騣䰕故名)
出嶺南西川今江南亦有種之最難長初生葉如白芨
葉長髙二三尺則木端數葉大如扇上聳四散岐裂大
者髙一二丈葉有大如車輪者其莖三稜稜邊如刺四
時不凋其榦正直無枝近葉莖處有皮裹之每長一層
即為一節榦身赤黒皆筋絡宜為鐘杵亦可旋為器物
其皮有絲毛錯綜如織剥取縷觧可織衣帽褥椅鍾盂
之屬大為時利每嵗必兩三剥之否則樹死或不長也
剥之多亦傷樹三月於木端莖中出數黄苞苞中有細
子成列乃花之孕也狀如魚腹孕子謂之㯶魚亦曰㯶
筍漸長出苞則成花穗黄白色結實纍纍大如豆生黄
熟黒甚堅實或云南方此木有兩種一種有皮絲可作
繩一種小而無絲惟葉可作帚鄭樵以為王篲者非也
(按王篲乃落帚之/名即地膚子也)
彚考─増─梁書處士傳─張孝秀性通率不愛浮華常冠穀
布巾躡蒲履執栟櫚皮麈尾　─唐書南蠻傳─訶陵在南
海中以木為城雖大屋亦覆以栟櫚　─原─山海經　石脆
之山其木多㯶柟　天帝之山上多㯶柟　─増─吴録地
理志─武陵臨沅縣多栟櫚木生山中　─晉令─其夷民守
䕶㯶皮者一身不輸　─髙士春秋方鎔隐天門山以㯶
櫚葉拂書號曰無塵子月以酒脯祭之　─啓顔錄唐崔
行功與敬播相逐播帶櫚木霸刀子行功問播云此是
何木播曰栟櫚木行功曰唯問刀子不問佩人　─原─杜
詩註─杜甫因朝廷以李林甫瑣瑣之材代張九齡為相
作㯶櫚拂詩寓意
集藻─頌─原─梁江淹栟櫚頌─異木之生疑竹疑草攅叢石
徑森蓯山道煙岫相珍雲壑共寳不錦不縟何避工巧
賦─増─宋劉敞栟櫚賦─圓方相摩純粹精兮剛徤專直交
神靈兮馮翼正性栟櫚榮兮中立不倚何亭亭兮受命
自天非曲成兮外無附枝匪其旁兮宻葉森森劍㦸鋩
兮溫潤可親廉而不傷兮雪霜青青不界僵兮夀比南
山邈其無彊兮被髪文身何佯狂兮沐雨櫛風蹇無所
妨兮苦身克已用不失職兮摩頂至踵尚禹墨兮黄中
通理類有徳兮屹如承天孔武且力兮懔其無華不尚
色兮表英衆木如繩墨兮播棄蠻夷反自匿兮遯世無
悶曷幽嘿兮明告君子吾將以為則兮
賦散句─増─漢揚雄甘泉賦─攅栟櫚與茇葀兮紛被麗其
亡鄂
五言古詩─原─唐杜甫枯㯶─蜀門多㯶櫚髙者十八九其
皮割剥甚雖衆亦易朽徒布如雲葉青青嵗寒後交横
集斧斤凋喪先蒲桞傷時苦軍乏一物官盡取嗟爾江
漢人生成復何有有同枯㯶木使我沉歎乆死者即已
休生者何自守啾啾黄雀啅側見寒蓬走念爾形影乾
摧殘没藜莠　─宋梅堯臣詠宋中道宅㯶櫚─青青㯶櫚
樹散葉如車輪擁籜交紫髯嵗剥豈非仁用以覆雕輿
何憚剋厥身今植公侯第愛惜知㡬春完之固不長只
與薺本均幸當勅園吏披割見日新是能去窘束始得
物理親　─劉攽㯶花─砍破夜义頭取出仙人掌鮫人滿
腹珠􁀙魚新出網
七言古詩─原─宋蘇軾㯶筍并引─㯶筍狀如魚剖之得魚
子味如苦筍而加甘芳蜀人以饌佛僧甚貴之而南方
不知也筍生膚毳中蓋花之方孕者正二月間可剥取
過此苦澀不可食矣取之無害于木而宜于飲食法當
蒸熟所施畧與筍同蜜煮酢浸可致千里外今以餉殊
長老贈君木魚三百尾中有鵞黄子魚子夜义剖癭欲
分甘籜龍藏頭敢言美願随蔬果得自用勿使山林空
老死問君何事食木魚烹不能鳴固其理
五言律詩─原─宋洪咨䕫㯶櫚─舊脱敗蓑亂新添華節髙
肅容春尚静俠氣夏方豪黄孕子魚腹青披孔雀凥豐
撞如可裂雷動景鐘號　─明吳寛㯶─櫟社異兹種如何
身類之竒形豈天賦割剥諒非時磥磈還同癭扶疎不
是痿猶能為拂子敢負少陵詩
五言絶句─増─唐徐仲雅詠㯶樹─葉似新蒲緑身如亂錦
纒任君千度剥意氣自衝天
七言絶句─増─宋劉敞㯶櫚─纛影叱挲竿影直雪中霜裏
伴松筠可憐憔悴凌雲色還勝昻藏獨立人　─無名氏
秀榦扶疎綵檻新琅玕一束净無塵重苞吐實黄金穗
宻葉圍條碧玉輪
詩散句─増─宋宋祁　叢撩列蓋端攅旄注旗首　曽肇童
童雙㯶櫚蔥蒨兩車蓋　─程金紫─孤出亭亭羽蓋髙掌
開圓葉臂抽條　─唐杜甫─鑿井六乂㯶葉　─白居易─栟櫚
葉戰水風凉　─原─李羣玉─㯶櫚葉散夜义頭　─増─宋陸
游─栟櫚子嫩供香飯
别録─原─筍及子花苦濇有小毒生食㦸人喉主澀腸止
瀉痢　皮止鼻衂吐血破癥治腸風赤白痢主金瘡疥
癬生肌止血
　　(附/錄)櫚木
原─櫚木性堅紫赤色似紫檀亦有花紋者謂之花櫚木
可作器皿床几扇骨諸物俗作花梨者非出安南及南
海　─増─格古要論─木與降真香相似亦有香其花有鬼
面者可愛花麤而色淡者低
　　(附/錄)海㯶
増─益部方物畧記─海㯶大抵㯶類然不皮而榦葉叢於
杪至秋乃實似棟子
彚考─増─老學庵筆記─老杜海㯶詩在左緜所賦今已不
存成都有一株在文明㕔東廊前正與制置司簽㕔門
相直簽㕔乃故錦官閤聞潼川尤多予未見也　─原─埤
雅廣要─蜀錦城之南有海㯶焉榦猶龍鱗枝猶鳯尾髙
百餘尺相傳繇李唐來閲千稔矣國朝徙其株于金陵
莖葉披萎畧無生意勅還蜀植之䕶以赤欄甃以紋石
其枝仍前峻拔秀薄雲漢若不知其徙也邇者榦古顛
仆命中貴吳從政視之惜其材初未諳他用既而斵為
五十餘琴以進異音清發雖㸑下之桐未可儗也今祕
内帑士之嗜音者恒企慕焉
集藻─賛─増─宋宋祁海㯶賛㯶皆褫皮此獨自榦攅葉于
顛纛首披散秋華而實其値則罕
七言古詩─原─唐杜甫海㯶行─左綿公館清江濆海㯶一
株髙入雲龍鱗犀甲相錯落蒼稜白皮十抱文自是衆
木亂紛紛海㯶焉知身出羣移栽北辰不可得時有西
域胡僧識
　　(附/錄)蒲葵
増─南方草木狀─蒲葵似栟櫚而柔薄可為扇笠出龍川
　─本草─蒲葵葉與㯶櫚相似許慎説文以為㯶櫚誤也
彚考─増─爾雅翼─晉人稱蒲葵扇扇自柄上攅衆骨如㯶
葉之狀今宣歙衢信間扇是也　─西溪叢語─李商隐詩
云何人書破蒲葵扇記看南塘移樹時蒲葵㯶櫚也晉
陽秋謝太傅鄉人有罷中宿縣詣安安問歸資荅曰唯
有五萬蒲葵扇安乃取其中者執之其價數倍又王羲
之見老姥持六角扇賣之因書其扇各五字老姥初有
難色羲之謂曰但云右軍書以求百金姥從之人競買
之乃二事誤用也
　　黄楊
原─黄楊木理細膩枝榦繁多性堅緻難長嵗長一寸閏
月年反縮一寸謂之厄閏(考之爾雅桐茨菰/皆厄閏不獨黄楊)葉小而厚
色青微黄取此木必于隂晦夜無一星伐之為枕不裂
　─増─本草─黄楊生諸山野中人家多栽插之枝葉攅簇
上聳葉似初生槐葉而青厚不花不實四時不凋其木
堅膩作梳剜印最良
彚考─原─酉陽雜俎─世重黄楊以無火或曰以水試之沉
則無火　─増─艮嶽記─増土疊石間留隙穴以栽黄楊曰
黄楊巘
集藻─賦─増─宋歐陽修黄楊樹子賦并序─夷陵山谷間多
黄楊樹子江行過絶險處時時從舟中望見之鬱鬱山
際有可愛之色獨念此樹生窮僻不得依君子封植備
愛賞而樵夫野老又不知甚惜作小賦以歌之若夫漢
武之宫叢生五柞景陽之井對植雙桐髙秋羽獵之騎
半夜嚴妝之鐘鳯蓋朝拂銀床暮空固已葳蕤近日的
皪含風婆娑萬户之側生長深宫之中豈知綠蘚青苔
蒼崖翠壁枝蓊鬱以含霧根屈盤而帶石落落非松亭
亭似柏上臨千仞之盤薄下有驚湍之濆激澗斷無路
林髙暝色偏依最險之處獨立無人之跡江已轉而猶
見峰漸囘而稍隔嗟乎日薄雲昏煙霏露滴負勁節以
誰賞抱孤心而誰識徒以竇穴風吹隂崖雪積哢山鳥
之嘲􁚉裊驚猿之寂歴無遊女兮長攀有行人兮暫息
節既晚而愈茂嵗已寒而不易乃知張騫一見湏移海
上之根陸凱如逢堪寄隴頭之客
五言律詩─増─宋朱長文百榦黄楊─寶榦多材美孤根一
氣同春餘花淡薄雪裏葉青蔥蕃衍非人力堅剛禀化
工寸枝裁玉軫可助舜南風　─元華幼武黄楊─咫尺黄
楊樹婆娑枝幹重葉深團翡翠根古踞虬龍嵗歴風霜
乆時霑雨露濃未應逢閏厄堅質比寒松　─明吳寛追
和朱樂圃蘇學百榦黄楊─嚴凝霜雪後蕃衍弟兄同帖
莫題青李刀難斷寸蔥厄多逄嵗閏材短謝良工桃李
紛如許終看立下風　─傅汝舟聖水峻山多古黄楊樹
子為置二珠庵前─閏厄無人見山深攜汝囘暮蝉哀不
去秋草喜同來梁棟随明世茅茨合短才千年如礙日
能記野翁栽
詩散句─増─宋曽肇─雖非百尺材嵗晩好顔色　婆娑兩
佳木生長在岩石　─蘇軾─黄楊生石上堅瘦紋如綺
李廌─黄樹性堅正枝葉已剛愿　─原─蘇軾─園中草木春
無數只有黄楊厄閏年
　　樺木
増─爾雅翼─樺木似山桃即今之皮貼弓者又堪為燭取
脂燒辟鬼　─本草─樺古作㯸(畫工以皮燒煙熏紙作古/畫字故名㯸俗省作樺字)
(也/)李時珍曰樺木生遼東及臨洮河州西北諸地其木
色黄有小斑㸃紅色能收肥膩其皮厚而輕虛軟柔皮
匠家用襯鞾裏及為刀靶之類謂之暖皮以皮卷蠟可
作燭㸃
彚考─増─魏書禮志─魏先之居幽都也鑿石為祖宗之廟
真君中遣中書侍郎李敞詣石室告祭天地以皇祖先
妣配既祭斬樺木立之以置牲體而還後所立樺木生
長成林其民益神奉之咸謂魏國感靈祗之應也　─唐
書囘鶻傳─黠戞斯古堅昆國也木有松樺榆桞蒲松髙
者仰射不能及顛而樺尤多　─大業拾遺記─二年汾州
起汾陽宫宫南外平林率是大樺木髙百餘尺行從文
武皆剥取皮覆庵舍
集藻─七言絶句─増─元袁桷戲題樺皮─褐裳新脱玉層層
紅葉朱蕉謝不能擬製小冠韜短髪意行雲水一枝藤
詩散句─増─唐白居易─風燭樺煙香─宋蘇軾　送客林中
樺燭香
别錄─増─李肇國史補─唐正旦曉漏以前三司使大金吾
以樺燭擁謂之火城
　　闌天竹
原─一名大椿一名南天竺(或作東/天竺)一名南天燭榦生年
久有髙至丈餘者糯者矮而多子粳者髙而不結子葉
如竹小鋭有刻缺梅雨中開碎白花結實枝頭赤紅如
珊瑚成穗一穗數十子紅鮮可愛且耐霜雪經乆不脱
植之庭中又能辟火性好隂而惡濕栽貴得其地秋後
髠其榦留孤根俟春遂長條肄而結子則身低矮子蕃
衍可作盆景供書舎清玩澆用冷茶或臭酒糟水或退
雞鵞翎水最妙壅以鞋底泥則盛
彚考─増─夢溪筆談　南燭草木記傳木草所説多端今少
有識者為其作青精飯色黒乃誤用烏臼為之全非也
此木類也又似草類故謂之南草木今人謂之南天燭
者是也南人多植於庭檻之間莖如朔藋有節髙三四
尺廬山有盈丈者葉微似棟而小至秋則實赤如丹南
方至多　─學圃餘疎─天竹纍纍朱實扶揺綠葉上雪中
視之尤佳人所在種之
集藻─賦─増─梁程詧東天竺賦有序─中大同元年秋河東
桞惲為祕書監詧以散騎為之貳讎校之暇情甚相狎
監署西廡有異草數本緑莖疎節葉膏如翦朱實離離
炳如渥丹惲為詧言西真書號此為東天竺其説曰軒
轅帝鑄鼎南湖百神受職東海少君以是為獻且白帝
云女媧用以錬石補天試以拂水水為中斷試以御風
風為之息金石水火洞達無閡帝異焉命植於蓬壺之
圃此其遺狀也然不復如向時之騐矣詧怪斯言誕而
不經因竊歎曰物固有弱而剛微而彰當其時也雷轟
而騎翔非其時也穴蟠而泥藏豈特斯草也感而作賦
云彤庭赫兮𢎞敞入端闈而延顧粤若望直之都旁開
羣玉之府則有芸裛湘素蘭翳軒廡琳琅曵風瓊玫泫
雨誠神明之粤壌乃尤物之所處是何弱植之蔑蒙兮
榦如剖璞之玉葉碎出藍之緑色含朱膏實正秋熟受
中地腴號東天竺蓋女媧補有蒼之缺公孫佩遐升之
籙来自西海植之蓬圃飛廉為之輟御馮夷為之止舞
於斯時也神農未知藥后稷未播榖蓂莢尚晦萐莆猶
伏芝混菌耳苓羣狼毒神禹所未識齊諧所未悉亦既
擢質於神皋之苑獻名於通靈之室矣爾乃芳掩茝若
氣矜篔簹宻束霞緻駢羅星光菁茅海鳬不足以侔潔
薝蔔薫陸不足以襲香璀璨於九闈之上而容與乎三
階之旁者也時異事改貌存質昧孰知無用之用而不
為斯世之所采畦並稂莠隰兼蒿艾王田植表則有燔
芿之酷樵豎載歌則有蒸薪之悔文異溝中之斷音乖
㸑下之桐心類飛灰首如飛蓬豈非有意於上林之積
翠而禁籞之摛紅者哉天嘉昌明萬物咸覩姬姜在御
不棄翹楚王鮪登庖旁徴魴鱮曽是散材托兹邃宇卿
雲甘露之所濡白日陽春之所曜天雞晨翔銅枝夜照
儻窮年之若斯敢搶攘於往操願黽勉於鴻私蹠青箱
而就槁
七言絶句─増─宋楊巽齋南天竺─花發朱明雨後天結成
紅顆更輕圓人間熱惱誰醫得止要清香淨業縁
　　荆
増─廣志─楚荆也牡荆蔓荆也　─本草─牡荆一名黄荆一
名小荆(蘇恭日牡荆作樹不為蔓生故稱為牡非/無實之謂蔓荆子大牡荆子小故稱小荆)李時
珍曰處處山野多有樵采為薪年乆不樵者其樹大如
盌其枝對生一枝五葉或七葉葉如榆葉長而尖有鋸
齒五月杪間開花成穗紅紫色其子大如胡荽子而有
白膜皮裹之有青赤二種青者為荆赤者為楛　嫩條
皆可為筥􁁉古者貧婦以荆為釵即此二木也
彚考─増─詩周南─翹翹錯薪言刈其楚─王風─揚之水不
流束楚　─唐風─綢繆束楚─秦風─交交黄鳥止于楚
禮記學記─夏楚二物收其威也　─左傳─伍舉奔鄭將遂
奔晉聲子將如晉遇之於鄭郊班荆相與食而言復故
　─史記廉頗傳─廉頗肉袒負荆因賓客至藺相如門謝
罪　─漢書郊祀志─告禱㤗一以牡荆畫幡日月北斗登
龍─注─牡荆作幡柄也　─南史齊武帝紀─上將討戴凱之
大饗士卒是日大熱上各令折荆枝自蔽言未終而有
雲垂䕃正當㑹所㑹罷乃散　─北史酷吏傳─燕榮嘗按
部道次見叢荆堪為笞箠命取之輙以試人人或自陳
無咎榮曰後有罪當免及後犯細過將撾之人曰前日
被杖許有罪宥之榮曰無過尚爾况有過耶榜捶如舊
　─山海經─虖勺之山其下多荆杞　─東觀漢記─尹勤治
韓詩事薛漢身牧豕事親至孝無有交游門生荆棘
春秋運斗樞─玉衡星散為荆　─孝子傳─古有兄弟忽欲
分異出門見三荆同株接葉連隂歎曰木猶欣聚况我
而殊哉還為雍和　─南方草木狀─荆寧浦有三種金荆
可作枕紫荆堪作床白荆堪作履與他處牡荆蔓荆全
異又彼境有牡荆指病自愈節不相當者月暈時刻之
與病人身齊等置床下雖危困亦愈　─禮弓矢圖─楚弴
以荆為之然以灼正以荆者凡木心圓荆心方也　─文
中子─子赴洛道於沔池主人不授館子有飢色坐荆棘
間讃易不輟也　─大業拾遺錄─五年南方置北景林邑
海隂三郡北景在林邑南大海中與海隂接境或云馬
援鑄柱尚存地暑熱多大林木髙者數百尋有金荆生
于髙山峻阜大者十圍盤屈瘤蹙文如美錦色豔于真
金中夏時有于海際得之工人取用甚精妙貴于沉檀
　─登真隐訣註─梁天監三年上將合神仙飲奉勅論荆
曰荆花白多子子麤大歴歴疎生不過三兩莖多不能
圓或𥚹或異或多似竹節葉與餘荆不殊蜂多採牡荆
牡荆汁冷而甜餘荆被燒則煙火氣苦牡荆體慢汁實
煙火不入其中主治心風第一于時遠近尋覔不得猶
用荆葉今之所有者云　─朝野僉載─隋帝令朱寛征留
仇國還得金荆瘤數十片木色如真金宻緻而文采盤
蹙有如美錦甚香極細可以為枕及案面雖沉檀不能
及
集藻─頌─増─梁江淹金荆頌─江南之山巨嶂連天既抱紫
霞亦潄綘煙金荆佳樹涵雲宅仙姱節詎及幽意誰傳
文散句─増─漢東方朔七諌─荆棘聚而成林　宋顔峻几
賛序─今上在彭城賜金荆卧几
詩散句─増─唐杜甫─為歴雲山問無辭荆棘深　─晉陸機
三荆歡同株
别録─増─神仙傳─吳有徐隨居丹徒左慈過隨門下有宿
客車六七乘欺慈云徐公不在慈去客皆見牛在楊樹
杪車轂中皆生荆木長一二丈客懼入報隨隨曰此左
公遣追之客逐慈叩頭謝客還見牛故在地無復荆木
也
　　(附/録)楛
増─陸璣詩疏─楛其形似荆而赤莖似蓍上黨人織以為
斗筥箱器又屈以為釵故上黨人調曰問婦人欲買赭
不謂竈下自有黄土問買釵不謂山中自有楛
彚考─増─書禹貢─惟箘簵楛　─詩大雅─瞻彼旱麓榛楛濟
濟　─山海經─上申之山下多榛楛
　　棘
増─爾雅翼─棘心赤而外有刺有赤白二種其刺亦有直
者鉤者　─本草─白棘一名棘刺一名棘鍼一名赤龍爪
花名刺原一名䓆蓂一名馬朐生雍州川谷棘刺花生
道旁冬至後一百二十日采之四月采實韓保昇曰切
韻云棘小棗也田野間有之叢髙三二尺花葉莖實俱
似棗也宼宗奭曰白棘乃酸棗未長大時枝上刺也及
至長成其實大其刺亦少故棗取大木棘取小科不必
强分别焉
彚考─増─詩弼風─凱風自南吹彼棘心　─魏風─園有棘
唐風─肅肅鴇翼集于苞棘　─曹風─鳲鳩在桑其子在棘
　─小雅─湛湛露斯在彼杞棘　營營青蠅止于棘　─周
禮秋官─朝士掌建邦外朝之法左九棘孤卿大夫位焉
羣士在其後右九棘公侯伯子男位焉羣吏在其後─註
樹棘以為位者取其赤心而外刺象以赤心三刺也
左傳─桃弧棘矢以共禦王事─晉書藝術傳─石季龍大
饗羣臣於太武前殿佛圖澄吟曰殿乎殿乎棘子成林
將壞人衣季龍令發殿石下視之有棘生焉　─山海經
北嶽之山多枳棘剛木　─竹書─文王之妃太姒夢南庭
生棘小子發植梓樹於闕間化為松柏棫柞以告文王
文王幣率羣臣與發並拜吉夢─韓子─燕王好微巧衛
人曰臣能以棘刺之端為母猴王悦之養以五乘之奉
　─春秋繁露─美惡之類各以類應故以龍致雨以扇逐
暑軍之所處生以棘楚　─白虎通─景風至棘造實─春
秋元命苞─樹棘聼訟其下者願取其赤實也　─陳留耆
舊傳　魏尚繋詔獄有雀集棘樹上占曰夫棘中心赤外
有刺象我言有棘而赤心之至誠也　─水經注─夫子墓
塋方一里在魯城北六里泗水上弟子各以四方竒木
　來植故多諸異樹不生棘木㓨草　─酉陽雜爼─衛公言
　衡山舊無棘彌境草木無有傷者曽彔知江南地本無
　棘潤州倉庫或要固牆隙植薔薇枝而已　─埤雅─舊云
　鵲巢中必有棘蓋棘性暖今人養華之法而春以棘數
　枝置華叢上可以辟霜䕶其華芽也
　集藻─文散句─増─漢劉向九歎─折芳枝與瓊華兮樹枳棘
　與薪柴　藜棘樹于中庭
　
　
　
　
　
　
　
　
御定佩文齋廣羣芳譜卷七十九
　欽定四庫全書
御定佩文齋廣羣芳譜卷八十
　　木譜
　　　檀香
　原─檀香一名旃檀一名直檀出廣州雲南及占城真臘
　諸國今嶺南諸地亦皆有之樹葉皆似荔枝皮青色而
　滑澤有三種黄檀(皮實/色黄)白檀(皮潔/色白)紫檀(皮腐/色紫)其木並堅
　重清香而白檀黄檀尤盛宜以紙封固則不洩氣紫檀
　新者色紅舊者色紫有蟹爪文白檀辛温氣分之藥故
　能理胃氣調脾肺利胸膈紫檀鹹寒血分之藥故能和
　營氣消腫毒治金瘡中土所産之檀亦檀香之類但不
　香則地氣使然也
　彚考─増─清異録─同光中有舶上檀香色正白號雪檀長
　六尺人買為僧坊刹竿　僧繼顒住五臺山手執香如
　意紫檀鏤成芬馨滿室繼元時在潜邸以金易致毎接
　僧則項㡌具三衣假比丘秉此揮談名為握君
别録─原─種植─臘月分木傍小珠種之
　　降真香
原─䧏真香一名紫藤香一名鷄骨香生南海及大秦國
今兩廣雲南皆有不甚佳舶上來名番䧏紫而潤者良
焚之氣勁而遠可以䧏神故名䧏真─増─南方草木狀
紫藤葉細長莖如竹根堅實重重有皮花白子黒置酒
中歴二三十年亦不腐敗其莖截置烟炱中經時成紫
香可以降神
彚考─増─輟耕錄─道家者流為人典行醮事曰髙功其有
行業精白者則必移檄南岳魏夫人請借仙鶴或二隻
或四隻青鸞導衛翔騖澄空昭揚道妙往往親見之偶
讀本草有云䧏真香出黔南伴和諸雜香燒煙直上天
召鶴得盤旋于上注按仙傳云燒之或引鶴䧏醮星辰
燒之甚為第一度籙燒之功力極騐若然則鶴之來香
所致也非歟
　　蜜香樹
増─南方草木狀─交趾有蜜香樹榦似柜桞其花白而繁
其葉如橘欲取香伐之經年其根榦枝節各有别色也
木心與節堅黒沉水者為沉香與水面平者為鷄骨香
其根為黄熟香其榦為𣝕香細枝緊實未爛者為青桂
香其根節輕而大者為馬蹄香其花不香成實乃香為
雞舌香珍異之木也　─香譜─唐本草注云沉香出天竺
單于二國與青桂雞骨馢香同是一樹葉似橘經冬不
凋夏生花白而圓細秋結實如檳榔色紫似葚而味辛
療風水毒腫去惡氣樹皮青色木似櫸桞重實黒色沉
水者是今復有生黄而沉水者謂之蠟沉又不沉者謂
之生結　─倦遊雜録─沉香木嶺南諸郡悉有之瀕海諸
州尤多交榦連枝岡嶺相接數千里不絶葉如冬青大
者合數人抱木性虛韌山民或以搆茅廬或以為橋梁
為飯甑尤善有香者百無一二葢木得水方結香多在
折枝枯榦中或為沉或為煎或為黄熟自枯者謂之木
盤香今南恩髙竇等州惟産生結香蓋山民入山見香
木之曲榦邪枝必以刀斫之成坎經年見雨水所漬結
香復以鋸取之刮去白木其香結為斑㸃亦名鷓鴣斑
燔之甚佳沉之良者惟在瓊崖等州俗謂角沉乃生水
中取者宜用薫㐮黄沉乃枯木中得之宜入藥用依木
皮而結者謂之青桂氣尤清在土中嵗乆不待刓剔而
精者謂之龍鱗亦有削之自卷咀之柔韌者謂之黄臘
沉尤難得
彚考─增─梁書林邑傳─林邑國出沉木香土人斫斷之積
以嵗年朽爛而心節獨在置水中則沉故名沉香次不
沉不浮者曰𣝕香也　─唐書宗室傳─敬宗侈宫室舶賈
獻沉香亭材帝受之漢諫曰以沉香為亭何異瑶臺瓊
室乎　─三輔黄圖　漢武帝元鼎六年破南越起扶荔宫
以植所得竒草異木有蜜香百本　─清異錄─海舶來有
一沉香翁剜鏤若鬼工髙尺餘以上吳越王王目為清
門處士發源於心清聞妙香也　髙麗舶主王大世選
沉水近千斤疊為旖旎山象衡岳七十二峯錢俶許黄
金五百兩竟不售　沉水帶斑㸃者名鷓鴣沉華山道
士蘇志恬偶獲尺許修為界尺　─寓簡─草木之最香者
如沉水旃檀龍腦蘇合薫陸鬱金薝蔔薔薇素馨末利
雞舌之屬皆産于嶺表海南南遷集云雷化已南山多
苓苓藿香芬芳襲人動或數里予嘗推其理火盛於南
方實能生土土味性甘而臭香其在南方乘火之王得
其所養英華發外是以草木皆香此實理性之自然者
而前此説香自范蔚宗以下未嘗有及此也黄帝書言
五氣香氣凑脾古人固知之矣楞嚴云純燒沉水無令
見火此自佛以來燒香妙方也　─南海古蹟記─晉吳隐
之北歸家人攜沉香一斤覺投香江中　─越中雜記─青
口兩山夾天如綫山石峭削一壁上有古木一株土人
云是沉香樹一年一花
集藻─賦─増─宋蘇軾沉香山子賦─古者以芸為香以蘭為
芬以鬱鬯為祼以脂蕭為焚以椒為塗以蕙為薫杜蘅
帶屈葛蒲薦文麝多忌而本羶蘇合若薌而實葷嗟吾
知之㡬何為方入之所分方根塵之起滅常顛倒其天
君每求似于髣髴或鼻勞而妄聞獨沉水為近正可以
配薝蔔而並云矧儋崖之異産實超然而不羣既金堅
而玉潤亦鶴骨而龍筋惟膏液之内足故把握而兼斤
顧占城之枯朽宜㸑釡而燎蚊宛彼小山巉然可欣如
太華之倚天象小孤之插雲往夀子之生朝以寫我之
老懃子方面壁以終日豈亦歸田而自耘幸置此于几
席養幽芳于帨帉無一往之發烈有無窮之氤氲蓋非
獨以飲東坡之夀亦取以食黎人之芹也
别録─増─南方草木狀─蜜香帋以蜜香樹皮葉作之微褐
色有紋如魚子極香而堅韌水漬之不潰爛㤗康五年
大秦獻三萬幅常以萬幅賜當陽侯杜預令寫所撰春
秋釋例及經傳集觧　─清異錄─有賈至林邑舎一翁姥
家日食其飯濃香滿室賈亦不喻偶見甑則沉香所剜
也
　　龍腦香
増─酉陽雜俎─龍腦香樹出婆利國婆利呼為固不婆律
亦出波斯國樹髙八九丈大可六七圍葉圓而背白無
花實其樹有肥有瘦痩者有婆律膏香一曰痩者出龍
腦香肥者出婆律膏也在木心中斷其樹劈取之膏于
樹端流出斫樹作坎而承之入藥用别有法　─香譜─形
似松脂作杉木氣乾脂謂之龍腦香清脂謂之波律膏
子似豆䓻皮有甲錯海藥本草云味苦辛微温無毒主
内外障眼去三蟲療五痔明目鎮心祕精
　　安息香樹
増─酉陽襍爼─安息香樹出波斯國波斯呼為辟邪樹髙
三丈皮色黄黒葉有四角經冬不凋二月開花黄色花
心微碧不結實刻其樹皮其膠如飴名安息香六七月
堅凝乃取之燒通神明辟衆惡
　　麝香木
増─清異録─江南山谷間有一種竒木曰麝香樹其老根
焚之亦清烈號䬣􁮆香
　　􁳟布羅香
増─西域記─其樹松身異葉花果亦别初採既濕尚未有
香木乾之後循理而折之其中有香木乾之後色如氷
雪亦龍腦香
　　櫰香
増─本草─櫰香一名兜婁婆香江淮湖嶺山中有之木大
者近丈許小者多被樵采葉青而長有鉅齒狀如小薊
葉而香對節生其根狀如枸杞根而大煨之甚香
　　必栗香
増─本草─必栗香一名花木香一名詹香生髙山中葉如
老椿擣置上流魚悉暴腮而死木為書軸白魚不損書
　　靈夀木
増─爾雅─椐樻─注─腫節可以為杖─鄭注─此木似藤節目相
對　─陸璣詩疏─木節中腫似扶老今人以為馬鞭及杖
𢎞農郡北山有之　─漢書注─木似竹有枝節長不過八
九尺圍三四寸自然有合杖制不湏削治也　─本草─一
名扶老杖陳藏噐曰生劍南山谷圓長皮紫作杖令人
延年益夀
彚考─増─漢書孔光傳─光稱疾辭位太后詔賜靈夀杖
山海經　廣都之野靈夀實華　─水經注─巴鄉村側有谿
谿中多靈夀木
集藻─銘─増─漢李尤靈夀杖銘─亭亭竒榦實曰靈夀甘泉
潤根清露流莖乃制為杖扶危定傾既憑其實亦貴其
名
五言古詩─増─唐桞宗元植靈夀木─白華鑒寒水怡我適
野情前趨問長老重復欣嘉名蹇連易衰朽方剛謝經
營敢期齒杖賜聊且移孤莖叢萼中競秀分房外舒英
柔條乍反植勁節常對生循玩足忘疲稍覺歩武輕安
能事翦伐持用資徒行
五言律詩─増─宋張浮休─曲木天然性叨名席上珍節髙
工碍手倚壁快扶人莫問西來意終為竈下薪他時俘
頡利拜賜敢忘身
詩散句─増─宋曽肇─林下搘來供燕息省中攜去寵師儒
　─蘓軾─靈夀扶來似孔光
　　娑羅木
増─通雅　娑羅外國之交譲木也葉似柟皮如玉蘭色葱
白最潔鳥不棲蟲不生子能下氣　─益部方物畧記─生
峨睂山中類枇杷數葩合房春開葉在表花在中或言
根不可徙　─吳舩錄─木葉如海桐又似楊梅花紅白色
春夏間開　─茅亭客話─花苞大如拳葉凡二十餘葉相
沓捧苞類桐花一簇三十餘朶經月方謝
彚考─増─南史扶南國傳─梁天監十八年遣使送天竺旃
檀瑞像娑羅樹葉　─荆南記─晉永康元年巴陵顯安寺
僧房床下忽生一樹随伐隨生如是非一樹生愈疾衆
共異之置而不翦旬日之間枝柯極棟遂移房避之自
爾已後樹長漸遲但極晩秀夏中方有花葉枝莖與衆
木不殊多歴年稔人莫識也後外國僧見之攀而流涕
曰此娑羅樹也佛處其下湼槃吾思本事所以泣耳而
花開細白不足觀採元嘉十一年忽生一花形色如芙
蓉樹今見在此亦一方之竒蹟也　─翻譯─南印建那補
羅國北不遠有多羅樹林三十餘里其葉長廣其色光
潤諸國書寫莫不采用　─酉陽雜俎─慈恩寺殿庭大莎
羅樹大歴中安西所進其木樁賜此寺四橛大徳行逢
自種之一株不活　─洛陽名園記─苗帥園故有七葉二
樹對峙髙百尺春夏望之如山然今剏堂其北　─韓雍
賜遊西苑記─橋南有娑羅樹人所罕見─長安客話─臥
佛寺内娑羅樹二株子如橡栗可療心疾　─名山記─天
台山有娑羅樹花一名鶴翎出華頂峯以多經風霜樹
不髙大樹數百枝枝十餘頭頭六七葉經冬不凋花如
芍藥香如茉莉按蜀都賦雅州瓦屋山産娑羅花有五
色照映山谷與此相類　─花史─昌化千頃山側娑羅一
株每初夏花開香聞十里相傳為許由故居　─雲南志
娑羅花在㑹城土主廟其本類大理和山花佛日盛開
其色白微帯黄意異香芬馥非同凡花臭味中出一蕊
如稗穗垂出瓣中毎朶十二瓣遇閏輒多一瓣相傳髙
僧以二念珠入土一珠出樹不知大理所傳仙人遺種
者又出何典故且不獨和山有之也　俗傳娑羅樹炙
之能却病土人有疾者度其髙下以艾灼焉今樹枯
集藻─狀─増─唐安西道進娑羅枝狀─臣所管四鎮有拔汗
那最為宻近水有娑羅樹特為竒絶不庇凡草不止惡
禽聳榦無慙于松栝成隂不愧于桃李近差官拔汗那
使令採得前件樹枝二百莖如得托根長樂擢穎建章
布葉垂隂隣月中之丹桂連枝接影對天上之白榆
碑─増─唐李邕楚州淮隂縣娑羅樹碑并序─觀厥好徳存
樹愛人及烏有情不忘雖小可作夫施及者也則有宗
廟加敬墟墓増悲覩物可懷比事斯廣此觸類者也矧
乃通感靈變𤣥符聖迹根柢浄土碩茂佛時燭金山之
景彰聨玉豪之殊相至若泥日法㑹荼毘應身妙有雙
樹之間光覆僧祗之衆安可混曜散木比列清林議上
茅之挺生喻堅固之神造者也娑羅樹者非中夏物土
所宜有者已婆娑十畝暎蔚千人密幄足以綴飛飇髙
蓋足以却流景惡禽翔而不集好鳥止而不巢有以多
矣然深識者雖徘徊仰止而莫知㝠植博物者雖沉吟
稱引而莫辨嘉名華葉自竒榮枯嘗異隨所方面頗徴
靈應東瘁則青郊苦而嵗不稔西茂則白藏㤗而秋有
成唯南匪他自北常爾或季春肇發或仲夏萌生早先
豐隨晩暮儉若且槁莖後吐芬條前秀差池旬日奄忽
齊同無今昔可殊非物理所測古老多怪時俗毎驚巫
者占於鬼謀議者惑于神樹證聖載有三藏義浄還自
西域逮兹中休信宿因依齋戒瞻嘆演夫本處徴之舊
聞源其始也榮灼道成之際䆒其末也摧藏薪盡之餘
或森列四方或合并二體常清不壞應現分榮變白有
終不滅同盡昔與釋迦䕃首今為羣生立縁夫佛病從
人大慈感故樹萎因物深悲理然化能分身半枯即是
心有合相後茂還齊宜其表正聖神靈貺品彚以變見
一攝而稱讃十方者也淮隂縣者江海通津淮椘巨防
彌越走蜀㑹閩驛吳七發枚乘之丘三傑楚王之窟勝
引飛轡商旅接艫毎至同雲冐山終風振壑宦子惕息
槁工疚懷魚貫迤其萬艘霧集坌於曽渚莫不膜拜圍
遶焚香䕶持復悔多尤廻祈景福於是風水相借物色
同和挂帆啓行方舳駿邁浮山崛起而疏巘慶雲亂飛
而比峯雖電影施鞭夸父杖策罔可喻其神速曷云状
其豁快者哉州牧宗子名仲康廣孝惟家大忠形國播
清政以主郡儀古式以在人知微知彰有禮有樂别駕
扶風竇公名誡盈盛門貴仕懿徳令名利用以厚生明
畧以營道上交不諂下交不黷司馬宗子名景虚受賢
交榦用柔克退遂中律先後自公且觀麟定之詩未𢎞
驥子之任邑宰清河張公名松質藐自雉節忽乎博聞
始于能賦而彰中于成器而立牧人通急狥物合權威
肅懾于神明慈惠安其父母豈伊政理自有才名莫不
淨慮一乘追攀八樹嘆徙植而多感惟化生而永懷大
啓上縁率心檀施碩徳道暉寺主道𤣥上座道絢都維
　　那曇一等皆妙覺圓常釋門上首痛金棺而既往駭堅
　　林而在兹鄉望司徒𤣥簡戴𤣥景王𤣥珪張仁藝王懷
　　儼劉元隐沈信詳等夙悟大師深入真際勤行進力䕶
　　供莊嚴揚州東大雲寺法師希𤣥廣派法流固祗徳本
　　戒行有以鎮浮俗利言有以誨蒙求既憑藉于衆心亦
　　謀明于獨得是摽靈跡乃建豐碑其詞曰政化之理兮
　　甘棠猶存寳乘之妙兮娑羅是敦欽厥道成兮八相克
　　尊感乎示迹兮一歸可門與佛合縁兮榮落同時歘爾
　　化生兮感變誰思休徴咎徴兮伺察不欺流俗莫識兮
　　綿曠驚疑上人西還兮覯止増悲發皇靈應兮堅固在
　　兹方國傳聞兮想象悽其廻首正信兮頂禮䕶持優曇
　　千年兮曷足議之
　　賛─増─宋宋祁娑羅木賛─聚葩共房葉附花外根不得徙
　　見偉斯世
　　歌─
御製娑羅樹歌─娑羅珍木不易得此樹惟應月中植想見初
從西域移山中有人多未識海桐結蕊松栝形千花散盡
七葉青山禽廻翔不敢集虚堂落子風泠泠椘州遺碑今
已偃峨睂雪外雙林遠未若兹山近可遊靈根終古蟠層
巘繁隂亭午轉團圞回睇精藍路㡬盤憑教紫府仙山樹
寫入披香殿裏看
　七言古詩─増─元郭翼題娑羅室─娑羅樹下幽人室山氣
　因之與秋碧古色猶棲竺國雲絶頂仰見扶桑日太隂
　垂地風雨㑹百尺撐空鬼神力醉呼北海起九原為爾
　重鐫青石壁
　五言排律─増─宋歐陽修定力院七葉木─伊洛多佳木娑
　羅舊得名常於佛家見宜在月中生暗砌隂鋪静虛堂
　子落聲夜風疑雨過朝露炫霞明車馬王都盛樓䑓梵
　宇閎惟應静者樂時聼野禽鳴
　七言絶句─増─宋梅堯臣娑羅樹─桫欏古樹常占嵗在昔
　曽看北海碑今日四方俱大稔不知榮悴向何枝
　　　扶木
増─山海經─大荒之中有山名曰孽揺頵羝上有扶木柱
三百里其葉如芥─注─扶木即扶桑　湯谷上有扶木一
日方至一日方出皆載于烏　─十洲記─扶桑在碧海之
中地方萬里多林木葉皆如桑又有椹樹長者數千丈
大二千餘圍樹兩兩同根偶生更相依倚是以名為扶
桑仙人食其椹而一體皆作金光色飛翔空中其樹雖
大其椹故如中夏之桑也但椹稀而色赤九千嵗一生
實耳
彚考─増─梁書扶桑國傳─扶桑國地在中國之東其土多
扶桑木故以為名扶桑葉似桐而初生如筍國人食之
實如梨而赤績其皮為布以為衣亦以為綿作板屋無
城郭有文字以扶桑皮為紙　─原─淮南子─扶木在揚州日
之所曊　─増─拾遺記─瀛州有扶桑萬嵗一枯其人視之
如旦暮也　─原─寰中記─天下之髙者扶桑無枝葉上至
于天下通三泉
集藻─賦─増─唐朱鄴扶桑賦─木臨大壑名曰扶桑厭洪波
之萬里在青帝之一方受浩氣以生成那倫衆木挺仙
材之秀麗能戴朝陽塵外風吟天涯雨泣山晴而瑞氣
初動海晩而潮痕乍濕㡬千嵗月標下界之無雙廻拔
榮枯依髙空而獨立霧折煙融孤光在東長迎旭日先
得春風吾將原太極之意考真宰之功不産竒異安分
混同物欲明焉我則與三才並起田云化矣我則與大
朴無窮卓出古今莫逾貞固當乾坤之上位瞰魚龍之
要路至若玉漏聲殘銀蟾影度收人間之暝色未遍羣
山聳海底之紅輪先經此樹露戢雲驚珠懸焰生雖凌
厥熾寕奪兹榮豈若常材隨大匠之雕刻自如良輔契
吾君之聖明巢之者不可得其窺蠧之者不可得其噬
陽烏象擇木之狀晴虹作挂弓之勢名大天下身髙水
際掩彩翠於蟠桃病虧盈于月桂非海也不足以容其
大非日也不足以升其髙葉茂而雲垂霽景根深而龍
撼驚濤卑沃焦於尺土微鄧林以秋毫巨影倒空而漠
漠寒聲吹夜以飇飈靈境難尋人寰罕測性欺霜雪心
藏正直故能齊衆甫而擬滄浪永佐東君之徳
五言古詩─増─晉陶潜讀山海經─逍遥蕪臯上杳然望扶
木洪柯百萬尋森散覆暘谷靈人侍丹池朝朝為日浴
神景一登天何幽不見燭
　　若木
原─山海經─洞野之山上有赤樹青葉赤華名曰若木
南海之内黒水青水之間有木名曰若木
彚考─増─淮南子若木在建木西上有十日其華照下地
　─水經註─若木之生非一所也黒水之間厥木所植水
出其下故木受其稱焉
集藻─賛─増─晉郭璞若木賛─若木之生崑山是濵朱華電
照碧葉玉津食之靈智為力為神
文散句─増─楚屈原離騷─折若木以拂日兮聊逍遥以相
羊　─天問─羲和之未揚若華何光
詩散句─増─唐李白─西海栽若木東溟植扶桑别來幾多
時枝葉萬里長　揮手折若木拂此西日光
　　丹木(二種同名/)
増─山海經─峚山其上多丹木圓葉而赤莖黄花而赤實
其味如飴食之不饑丹木有玉膏以灌丹水　崦嵫之
山其上多丹木其葉如榖其實大如𤓰赤跗而黒理食
之已痺可以禦火
集藻─賛増─晉郭璞丹木賛─爰有丹木生彼淆盤厥實如
𤓰其味甘酸蠲疴辟火用竒桂蘭　丹桂曄曄沸沸玉
膏黄軒是服遂攀龍豪
五言古詩─増─晉陶潜詩─丹木生何許廼在峚山陽黄花
復朱實食之夀命長白玉凝素液瑾瑜發竒光豈伊君
子寳見重我軒黄
　　建木(二種同名/)
増─山海經─有九丘以水絡之有木青葉紫英𤣥華黄實
名曰建木百仞無枝有九欘下有九枸其實如麻其葉
如芒　有木狀如牛引之有皮若纓黄蛇其葉如羅其
實如欒其木如蓲其名曰建木在窫窳西弱水上─注─建
木青葉紫莖黒花黄實其下聲無響立無影也
彚考─増─淮南子─建木在廣都天帝所從上下處此木日
中無影
集藻─賛─増─晉郭璞建木賛─爰有建木黄實紫柯皮如蛇
纓葉有素羅絶䕃弱水義人則過
賦─増─唐無名氏建木賦─廣都有建木焉大五千圍生不
知始髙八千尺仰不見巔過雷電遺雲煙倚白日摩青
天靡蟠桃於度朔之上毫若木於滄海之邊斯未足竒
者天牧寸雲日在午位明白宇宙光􁃳燭秘枝枝攅太
虛外青葉葉積元氣間翠無一㸃之影落之於地故自
當玉京之要得天下之中左右仙翁前後玉童潤璚露
飀祥風五雲翼之而斐亹八景含之而玲瓏帝或自天
而䧏天寕假羽翼帝或自地而還地不乘虛空以我有
飛陸之力以我有㤗階之功必我之由忽乎遂通如此
見其真宰之意生巨材而不易上帝之心寄巨材而亦
深不然奚至是哉俗人生代重疊詭譎其或不聞聞之
或不信境之絶信之或不往往之或不到智之劣自非
天付洞微神與明哲樹杳杳而何在身紛紛而已滅士
有以廣都為帝王之宅以建木為台階之臣自謂未達
仰慕斯人髣髴雲霄徘徊風塵若巨材之一見希謁帝
之有因
賦散句─増─晉孫綽天台賦─建木滅影于千尋琪樹璀璨
而成珠
　　迷榖
増─山海經─招揺之山有木焉其狀如榖而黒理其花四
照其名曰迷榖佩之不迷
集藻─賛─増─晉郭璞迷榖賛─爰有竒樹産自招揺厥華流
光上映重霄佩之不惑潜有靈標
　　棪木
増─山海經─堂庭之山多棪木─注─别名連其子似柰而赤
可食
　　白䓘
増─山海經─侖者之山有木焉其狀如榖而赤理其汗如
􁇀其味如飴食者不饑可以釋勞其名曰白䓘可以血
玉─注─或作睪蘇
集藻─賛─増─晉郭璞白䓘賛─白䓘睪蘇其汁如飴食之辟
榖味有餘滋逍遥忘勞窮生盡期
　　文莖
増─山海經─符禺之山有木焉名曰文莖其實如棗可以
已聾
　　杻木
増─山海經─英山其上多杻橿─注─杻似棣而細葉一名土
橿橿木中車材　甘棗之山其上多杻木
　　盼木
増─山海經─浮山多盼木枳葉而無傷木蟲居之
　　稷木
増─山海經─庅陽之山其木多稷柟豫章─注─稷似松有刺
細理
　　崇吾山木
増─山海經─崇吾之山有木焉員葉而白柎赤華而黒理
其實如枳食之宜子孫
　　榣木
増─山海經─槐江之山其隂多榣木之有若─注─榣木大木
也言其上復生若木大木之竒靈者為若
集藻─賛─増─晉郭璞榣木賛─榣惟靈樹爰生若木重根増
駕流光㫄燭食之靈化榮名仙録
　　櫰木(槐一名櫰與此/木名同物異)
増─山海經─中曲之山有木焉其狀如棠而員葉赤實實
大如木瓜名曰櫰木食之多力
集藻─賛─増─晉郭璞櫰木賛─櫰之為木厥形似槤若能長
服拔樹排山力則有之夀則宜然
　　机木
増─山海經─單狐之山多机木─注─机木似榆可燒以糞稻
田出蜀中
　　北號山木
増─山海經─北號之山有木焉其狀如楊赤華其實如棗
而無核其味酸甘食之不瘧
　　芑木
増─山海經─東始之山有木焉其狀如楊而赤理其汁如
血不實其名曰芑可以服馬
集藻─賛─増─晉郭璞芑木賛─馬維剛駿塗之芑汁不勞孫
陽自然閒習厥術無方理有潜執
　　櫔木
増─山海經─歴兒之山其上多櫔木是木也方莖而圓葉
黄華而毛其實如棟服之不忘
　　彫棠
増─山海經─隂山多彫棠其葉如榆葉而方其實如赤菽
食之已聾
　　茇
増─山海經─柄山有木焉其狀如樗其葉如桐而莢實其
名曰茇可以毒魚
　　黄棘
増─山海經─苦山有木焉名曰黄棘黄華而圓葉其實如
蘭服之不字
　　天楄
増─山海經─堵山有木焉名曰天楄方莖而葵狀服者不
㖶
　　蒙木
増─山海經─放臯之山有木焉其葉如槐黄華而不實其
名曰蒙木服之不惑
　　帝休
増─山海經─少室之山其上有木焉其名曰帝休葉狀如
楊其枝五衢黄華黒實服者不怒
集藻─賛─増─晉郭璞帝休賛─帝休之樹厥枝交對竦本少
室曽隂雲䨴君子服之匪怒伊愛
　　栯木
増─山海經─泰室之山其上有木焉葉狀如梨而赤理其
名曰栯木服者不妬
集藻─賛─増─晉郭璞栯木賛─爰有嘉樹厥名曰栯薄言采
之窈窕是服君子維歡家無反目
　　帝屋
増─山海經─講山有木焉名曰帝屋葉狀如椒反傷赤實
可以禦㐫─注─反傷刺下勾也
　　亢木
増─山海經─浮戲之山有木焉葉狀如樗而赤實名曰亢
木食之不蠱
　　葪栢
増─山海經─敏山上有木焉其狀如荆白華而赤實名曰
葪栢服者不寒
集藻─賛─増─晉郭璞葪栢賛─葪栢白華厥子如丹實肥變
氣食之忘寒物随所染墨子所歎
　　三珠樹
増─山海經─三珠樹在厭火北生赤水上其為樹如栢葉
皆為珠一曰其為樹若彗
集藻─賛─増─晉郭璞三珠樹賛─三珠所生素水之際翹葉
栢竦美壯若彗濯彩丹波自相霞映
　　雄常樹
増─山海經─肅慎之國有樹名曰雄常先入代帝於此取
之─注─其俗無衣服中國有聖帝代立者則此木生皮可
衣也
　　欒
増─山海經─雲雨之山有木名曰欒禹攻雲南有赤石焉
生欒黄木赤枝青葉羣帝焉取藥
　　甘柤
増─山海經─蓋猶之山上有甘柤枝榦皆赤黄葉白華黒
實
　　甘華
増─山海經─蓋猶之上有甘華枝榦皆赤黄葉
　　朱木
増─山海經─蓋山之國有樹赤皮枝榦青葉名曰朱木注
或作朱威木也
　　尋木
増─山海經─尋木長千里在勾纓南生河上西北
集藻─賛─増─晉郭璞尋木賛─眇眇尋木生于河邊疎枝千
里上干雲天垂隂四極下蓋虞淵
　　文玉樹
増─山海經─開明北有珠樹文玉樹玗琪樹─注─玗琪赤玉
屬也吳天璽元年臨海郡吏伍曜在海水際得石樹髙
二尺餘莖葉紫色詰曲傾靡有光彩即玉樹之類也
彚考─増─淮南子─崑崙上有珠樹玉樹璇樹不死樹在其
西沙棠琅玕在其東綘樹在其南碧樹瑶樹在其北
隋唐嘉話─雲陽縣界多漢離宫故地地有似槐而葉細
土人謂之玉樹揚子雲甘泉賦云玉樹青葱後左思以
雄為假稱珍怪不詳也
集藻　賛─増─晉郭璞文玉玗琪樹賛─文玉玗琪方以類叢
翠葉猗萎丹柯玲瓏玉光争煥彩豔火龍
　　不死樹
増─山海經─開明北有不死樹─注─言長生也　─博物志─負
丘山上有不死樹食之乃夀
集藻─賛─増─晉郭璞不死樹賛─萬物暫見人生如寄不死
之樹夀敝天地請藥西姥烏得如羿
賦散句─増─漢張衡思𤣥賦─登閬風之層城兮搆不死而
為床
　　聖木
増─山海經─開明北有甘水聖木─注─食之令人智聖也
集藻─賛─増─晉郭璞甘水聖木賛─醴泉睿木養齡盡性増
氣之和袪神之㝠何必生知然後為聖
　　服常琅玕樹
増─山海經─服常樹其上有三頭人伺琅玕樹─注─服常木
未詳琅玕子似珠爾雅曰西北之美者有崑崙之琅玕
焉莊周曰有人頭遞卧遞起以伺琅玕與玕琪子謂此
人也
彚考─増─續仙傳─謝𤣥卿遇神仙見丹柯碧葉微風時叩
五音相節云此琅玕樹也
集藻─賛─増─晉郭璞服常琅玕樹賛─服常琅玕崑山竒樹
丹實珠離緑葉碧布三頭是伺遞望遞顧
　　櫧
増─山海經─前山其木多櫧─注─或作儲似柞子可食冬夏
生作屋柱難腐─本草─櫧木處處山谷有之大者數抱
髙二三丈葉長大如栗葉稍尖而厚堅光澤鋸齒峭利
凌冬不凋三四月開白花廣穗如栗花結實大如槲子
外有小苞霜後苞裂子墜子圓褐而有尖大如菩提子
内仁如杏仁生食苦澀煑炒乃帶甘亦可磨粉
集藻─五言絶句─増─唐朱景𤣥雙櫧亭─連簷對雙樹冬翠
夏無塵未肯慙桃李成隂不待春
　　槲
増─爾雅─􁂶樸心─注─槲􁂶别名─疏─樸􁂶一名心有心能濕
江淮間以作柱詩召南林有樸􁂶此作樸􁂶文雖别其
實一也　─本草─一名大葉櫟一名櫟橿子蘇頌曰槲處
處山林有之木髙丈餘與櫟相類亦有斗但小不中用
耳李時珍曰槲有二種一種叢生小者名枹一種髙者
名大葉櫟葉樹俱似栗長大麤厚冬月凋落三四月開
花亦如栗八九月結實似橡子而稍短小僵澀味惡荒
嵗人亦食之
彚考─増─詩召南─林有樸􁂶　─唐書后妃傳─后封嵩山禪
少室封壇南有大槲赦日置雞其杪賜號金雞樹
集藻─七言絶句─増─唐桞宗元種木槲花─上苑年年占物
華飄零今日在天涯祗因長作龍城守剰種庭前木槲
花
詩散句─増─唐李賀─侵侵槲葉香木花滯寒雨　─元王惲
闖首槲樹間氣自太古練　─宋陸游─三峯二室煙塵静
要試霜天槲葉衣　─唐朱慶餘─山橋槲葉暗　─許渾─古
木髙生槲　─宋陸游掃園收槲葉
　　杻
増─爾雅─杻檍─注─似棣細葉葉新生可飼牛材中車輞闗
西呼杻子一名土橿─疏─陸機云葉似杏而尖白色皮正
赤為木多曲少直枝葉茂好二月中葉疎華如練而細
蕊正白蓋柎今官園種之正名曰萬嵗既取名於億萬
其葉又好故種之共汲山下人或謂之牛筋
彚考─増─詩唐風─隰有杻　─山海經─崌崍之山其木多楢
杻　─丹鉛雜録─謝眺詩云風動萬年枝唐詩青松忽似
萬年枝三體詩註以為冬青非也草木疏云檍木枝葉
可愛二月花白子似杏今官園種之取億萬之義改名
萬嵗樹即此也
　　桋
増─爾雅─桋赤梀白者梀─注─赤梀樹葉細而岐鋭皮理錯
戾好叢生山中中為車輞白梀葉圓而岐為大木─疏─陸
璣云梀葉如柞皮薄而白其木理赤者為赤梀一名桋
白者為梀其木皆堅韌今人以為車轂
彚考─増─詩小雅─隰有杞桋
　　棫
増─爾雅─棫白桵─注─桵小木叢生有刺實如耳璫紫赤可
啖─疏─陸璣云王蒼説棫即柞也其材理全白無赤心者
為白桵直理易破可為櫝車輻又可為矛㦸矜今人謂
之白捄或曰白柘此二説不同未知孰是
彚考─増─詩大雅柞棫拔矣　芃芃棫樸薪之槱之　─山
海經─羭次之山多棫橿
　　杬
増─爾雅─杬魚毒─注─杬大木子似栗生南方皮厚汁赤中
藏卵果
　　橋
増─尚書大傳─伯禽康叔見周公三見而三笞商子曰南
山之陽有木名橋北山之隂有木名梓二子盍往觀焉
二子往觀見橋木髙而仰梓木晉而俯反以告商子商
子曰橋者父道也梓者子道也二子再見周公入門而
趨登堂而跪周公拂其首勞而食之
　　㝠靈
増─莊子─楚之南有㝠靈者以五百嵗為春五百嵗為秋
注─㝠靈木名
　　撚支
増─離騷注─撚支草也支一作枝相如賦云枇杷橪支其
字從木郭璞云橪支木也
集藻─文散句─増─楚辭─采橪支于中洲
　　赤木
増─吕氏春秋─括姑之東中容之國有赤木之葉焉
　　仁夀木
増─吕氏春秋─木之美者有仁夀之華焉
彚考─増─拾遺記─晉文公焚林以求介之推有白鵶繞煙
而噪或集之推之側火不能焚晉人嘉之起一髙䑓名
曰思煙䑓種仁夀木木似栢而枝長柔軟其花堪食
　　模木
増─淮南草木譜─模木生周公塜上其葉春青夏赤秋白
冬黑以色得其正也
　　楷木
増─淮南草木譜　楷木生孔子塜上其榦枝疎而不屈以
質得其直也　─酉陽雜俎─蜀中有木類柞衆木榮時枯
枿隆冬方萌芽布隂蜀人呼為楷木
别録─増─元郝經詩序─金源以來進士登第例授楷笏無
則以槐代之
　　不盡木
増─神異經─南荒外有火山其中生不盡之木晝夜火燃
得暴風不猛猛雨不滅　南荒之外有火山長四十里
廣五十里其中皆生不燼之木火鼠生其中
　　柤稼􁗶
増─神異經─南方大荒之中有樹焉名曰柤稼􁗶柤者柤
棃也稼者株稼也􁗶親暱也三千嵗作華九千嵗作實
其華蘂紫色其實赤色其髙百丈或千丈也敷張自輔
東西南北方枝各近五十丈葉長七尺廣五尺色如緑
青木皮如梓樹理如甘草味飴實長九尺圍如其長而
無瓤核以竹刀剖之如凝蜜得食復見實即滅矣言復
見後實熟者夀一萬二千嵗
　　返魂樹
増─十洲記─聚窟洲上有大山名為神鳥山山多大樹與
楓木相類而花葉香聞數百里名為返魂樹扣其樹亦
能自作聲聲如羣牛吼聞之者皆心驚神駭伐其木根
心于玉釡中煑取汁更微火煎如黑餳狀令可丸之名
為驚精香或名之為震靈丸或名之為震檀香或名之
為人鳥精或名之為却死香一種六名斯靈物也香氣
聞數百里死者在地聞香氣乃却活不復亡也　─博物
志─武帝時西域月支國度弱水貢此香三枚大如燕卵
黑如桑椹値長安大疫西使謂燒一枚辟之當中病者
聞之即起香聞百里數日不歇疫死未三日者熏之皆
活乃返生神藥也
　　聲風木
増─東方朔外傳　太初二年朔從西那邪國還得聲風木
十枝以獻帝長九尺大如指此木出因洹之水則禹貢
所謂因桓是來即其源也出甜波上有紫燕黄鵠集其
間實如細珠風吹枝如玉聲因以為名帝以遍賜羣臣
年百嵗者
　　指星木
増─東方朔外傳　武帝常見彗星朔折指星木以授帝帝
指彗星應時星没時人莫之測也
　　平露
増─宋書符瑞志─平露如蓋以察四方之政其國不平則
隨方而傾　─白虎通─賢不肖位不相踰則平露生于庭
一名平慮　─瑞應圖─一名平兩
集藻─賦─増─唐無名氏平露賦─惟唐累慶唯天眷命植平
露之殊祥表吾君之睿聖不窺於牖可以辨百寮之賢
不下於堂可以觀四方之政其儀可尚其義可覈平也
者所以表太平之時露也者所以彰雨露之澤以此知
庶類光賛神功昭格也希代以出曠古而無空嘗覩於
青史獨有騐於祥圖借如嘉禾合穗且生於隴畝萐蒲
扇食未遠於庖厨孰與夫薦祉於彤庭之際含榮於紫
殿之前亭亭莖擢的的規圓屬乾坤交㤗風烈昭宣是
以執正自守居中不偏偶香階之蓂莢對玉户之賔連
以承君顧盻以奉君周旋非夫聖哲首出英賢在位君
臣同心上下一致五帝可以六三王可以四亦曷能感
於兹瑞如或政有所缺道有未光則柢枝傾蓋應是知
方寕兹物兮自爾信有神兮所將似能存於炯誡豈獨
效於禎祥客有聞之而嘆曰於戲哉莫瑞匪靈匪聖莫
丁偉兹平露卓爾祥經物之咸若國之康寕覩珍符之
有炳敢不頌乎徳馨頌曰官為賢兮政無失君與臣兮
徳惟一伊平露兮應時出彰聖代兮光史筆
賦散句─増─漢張衡東京賦─植華平於春圃
　　賔連
増─瑞應圖─賔連一名賔達一名賔連濶─白虎通─繼嗣
平明則賔連生於房户賔連者木名連累相承故在於
房户象繼嗣也
　　垂龍木
增─洞㝠記─元光中帝起夀靈壇壇上列植垂龍之木似
青梧髙十丈有朱露色如丹汁灑其葉地皆成珠其樹
似龍之倒垂亦曰珍枝樹
　　女香樹
増─洞㝠記─影娥池有女香樹細枝葉婦人帶之香終年
不減
　　青樝木
増─洞㝠記─青樝木有膏如淳漆削置噐中以蠟和之塗
布燃照數里
　　發日樹
増─洞㝠記─胥池寒國有發日樹言日從雲出雲來掩日
風吹樹枝拂雲開日光也亦名開日樹樹有汁滴如松
脂也
　　生金樹
増─洞㝠記─影娥池北作鳴禽之苑有生金樹破之皮間
有屑如金而色青亦名青金樹
　　長生樹
増─鄴中記─金華殿後有皇后浴室種雙長生樹枝條交
於棟上團團車蓋形冬日不凋葉大如掌至八九月乃
生華華色白子赤大如橡子不中啖也世人謂之西王
母長生樹
彚考─増─西京雜記─上林苑千年長生樹十株萬年長生
樹十株　─洛陽宫殿簿─明光殿前長生二株含章殿前
長生一株　─晉宫閣名─華林園長生六株萬年殿前長
生二株
集藻─賦─増─晉嵇含長生樹賦有序─余嬰丁閔㐫靡所定
居老母垂聖善之訓以為生事愛敬没則無改宜居墓
次瞻奉威靈兼覧藝文可以不隕先軌祗奉慈令遂家
于墳左掃除壇封種植松栢松栢之下不滋非類之草
猥有長生育于域内豈老母至行表徴于嘉木哉辭曰
美我親之仁孝固徴瑞之必招降祖宗之遺徳振竒木
之青條結根擢榦載生無漸弱莖猗猗緑華冉冉處隂
冬而愈茂豈莖葉之有㸃感自然以旌賢諒有道之不
掩
　　丹青樹
増─西京雜記─終南山有樹直上百丈無枝上結藂條如
車蓋葉一青一赤望之斑駮如錦繡長安謂之丹青樹
亦云華蓋樹亦生熊耳山　─述異記─辰州嵩溪有丹青
樹上有五色葉圓如華盖俗謂之五采樹
　　文木
彚考─増─西京雜記─魯恭王得文木一枚伐以為器意甚
玩之中山王為賦曰麗木離披生彼髙崖拂天河而布
葉横日路而摧枝幼雛羸鷇單雄寡雌紛紜翔集嘈嗷
　鳴啼載重雪而捎勁風將等嵗于二儀巧匠不識王子
　見知乃命班爾載斧伐斯隐若天崩豁如地裂花葉分
　披條枝摧折既剥既刋見其文章或如龍蟠虎踞復似
　鸞集鳯翔青緺紫綬環璧珪璋重山累嶂連波疊浪奔
　電屯雲薄霧濃雰䴥宗驥旅雞族雉羣蠋繡鴦錦蓮藻
　芰文色比金而有裕質参玉而無分裁為用噐曲直舒
　卷修竹映池髙松植巘制為樂噐婉轉蟠紆鳯將九子
　龍導五駒制為屏風鬱岪穹窿制為杖几極麗窮美制
　為枕案文章璀璨彪炳渙汗制為盤盂采玩踟蹰猗歟
　君子其樂只且恭王大悦顧盻而笑賜駿馬二匹
　　　上林苑樹
　彚考─増─西京雜記─初修上林苑羣臣遠方各獻名異樹
　亦有製為美名以標竒麗白銀樹十株黄銀樹十株扶
　老木十株金明樹二十株揺風樹十株鳴風樹十株琉
　璃樹七株離婁樹十株
御定佩文齋廣羣芳譜卷八十
　欽定四庫全書
御定佩文齋廣羣芳譜卷八十一
　　木譜
　　　君子樹
　增─廣志─君子樹似桱松曹爽樹之于庭
　彚考─増─晉宫閣記─華林園中有君子樹三株
　集藻─詩散句─増─晉戴暠─接越稱交譲連樹名君子
　　　不灰木
　増─抱朴子─南海蕭丘之上有自生之火春起秋滅丘山
　純生一種木雖為火所著但小焦黒人或得以為薪者
　炊熟則灌滅之用之不窮　─齊地記─盧水側有勝火木
　方俗音曰檉子其木經野火燒死不滅故東方朔云不
　灰之木者也　發蒙記─西域有火浣之布東海有不灰
　之木
　　　員生樹
　増─釋典─帝釋殿前員生樹梵語波利質多樹髙一百繇
旬枝葉覆五百繇旬寳花開時天界自然嚴飾妙好能
逆風香諸天夏月于樹下宴息法華經謂之天樹王
　　蘇枋
増─崔豹古今注─蘇枋木出扶南林邑外國細破煑之以
染色　─南方草木狀─蘇枋樹類槐花黒子出九真南人
以染綘漬以大庾之水則色愈深　─本草─一名蘇木樹
似菴羅葉若榆葉而不澀抽條長丈許花黄子生青熟
黒
　　翳木
増─崔豹古今注─翳(或/毉)作木出交州色黑而有文亦謂之
烏文木也　─格古要論─烏木出海南南番雲南性堅老
者純黒色且脆間道者嫩　─本草─一名烏樠木葉似椶
櫚體重堅緻可為筯及噐物南人多以檕木染色偽之
　　貝多樹
増─酉陽雜俎─貝多出摩伽陀國長六七丈經冬不凋此
樹有三種一者多羅娑力义貝多二者多梨婆力义貝
多三者部婆力义多羅梨並書其葉部闍一色取其皮
書之貝多是梵語漢翻為葉貝多婆力义者漢言葉樹
也西域經書用此三種皮葉若能保䕶亦得五六百年
　交趾近出貝多枝彈材中第一
彚考─增─廣州記─嵩山記曰嵩寺忽有思惟樹即貝多也
有人坐貝多樹下思惟因以名焉内典所謂貝多樹下
思惟經是也漢世有道士從外國來將子于西山脚下
種之有四樹極髙大與衆木異一年三花白色香美漢
語翻為貝葉　─拾遺記─洛陽翊津橋通翻經道場東街
其道塲有婆羅門僧及身毒僧十餘人新翻諸經其所
翻經本從外國來用貝多樹葉書貝多葉長一尺五六
寸濶五寸許葉形似琵琶而厚大横作行書隨經多少
縫其一邊帖帖然　─水經注─菩薩入石窟時天地大動
諸天在空言此非過去當來諸佛成道處去此西南行
減半由延貝多樹下是過去當來諸佛成道處諸天導
引菩薩起行離樹三十歩天授吉祥草菩薩受之復行
十五歩五百青雀飛來繞菩薩三匝而去菩薩前到貝
多樹下敷吉祥草東向而坐　─寰宇志─緬甸在滇南有
樹頭椶髙五六尺結實如椰子土人以鑵盛麴懸于實
下劃其實汁流于鑵中以成酒名樹頭酒或不用麴惟
取汁熬為白糖其樹即貝樹也緬人取其葉寫書─諸
寺竒物記─寳光寺有西域來貝多婆力义經長可六七
寸廣半之葉如細猫竹筍殻而柔膩如芭蕉梵典言貝
多出摩伽陀國長六七丈經冬不彫其葉可寫字貝多
婆力义此翻葉樹也　渤泥入貢記─王之所居若樓覆
以貝多葉　番書無筆札以刀刻貝多葉行之
集藻─五言排律─増─唐張喬興善寺貝多樹─還應毫末長
始見拂丹霄得子從西國成隂見昔朝勢隨雙刹直寒
出四牆遥帶月啼春鳥連空噪暝蜩遠根穿古井髙頂
起凉飈影動懸燈夜聲繁過雨朝静遲松桂老堅任雪
霜凋永共終南在應隨刼火燒
詩散句─増─唐李白─去時應過嵩少間相思為折三花樹
　　鬼目樹
増─廣州記─鬼目樹似棠梨葉如楮皮白樹髙大如木瓜
而小邪傾不周正味酢九月熟又有草昧子亦如之可
為糁用其草似鬼目　─南方草木狀─鬼木樹大者如李
小者如鴨子二月花色似蓮其實色黄以蜜煑之滋味
柔嘉交趾武平興古有之
　　䔅母樹
増─異物志　䔅母樹皮有蓋狀似栟櫚但脆不中用用之
當裂作三四片　─廣州記─䔅葉六七尺接之當覆屋
　　梓棪
増─異物志─梓棪大十圍材貞勁非利剛截不能剋堪作
船其實類棗著枝葉重曝挽垂刻鏤其皮藏味美於諸
樹
　　莎樹
増─廣志─莎樹多枝葉葉兩邊行列若飛鳥之狀　─蜀記
莎樹出麪一樹出一石正白而味似桄榔出興古
　　抱木
増─嶺表録異─抱木生江溪中葉細如檜身堅類柏惟根
軟不勝刀鋸今潮循人多用其根刳而為履當木濕時
刻削易如割瓜木乾之後刀不可理也或油畫或漆其
輕如通草暑月著之隔卑濕地氣力如杉木今廣州諸
郡牧守初到任皆有油畫抱木履也
　　棹
増─南方草木狀─棹樹榦葉俱似椿以其葉鬻汁漬果呼
為棹汁若以棹汁雜彘肉食者即時為雷震死出髙凉
郡
　　仙人樹
増─凉州記─祁連山有仙人樹行人山中饑渴者輙食之
飽不得持去平居不可見
　　都句
増─交州記─都句樹似栟櫚木中出屑如麪可啖
　　候風木
彚考─増─宋書符瑞志─宋元嘉十七年七月武昌崇譲鄉
程僧愛家候風木連理
　　酒樹
増─梁書扶南國傳─扶南國有酒樹似安石榴采其花汁
停瓮中數日成酒
　　影木
増─拾遺記瀛州有樹名影木日中視之則一葉百影花
有光夜如列星萬年一實大如瓜青皮黒瓤食之骨輕
上如華蓋羣仙以避風雨
　　燧木
増─拾遺記─燧明國不識四時晝夜有火樹名燧木盤屈
萬頃有鳥名鶚來啄樹則燦然火出聖人感焉因取小
枝以鑚火號燧人氏
　　夀木
増─拾遺記─渠搜國之西有祈淪之國其俗淳和人夀三
百嵗有夀木之林一樹千尋日月為之隐蔽若經憩此
木下皆不死不病或有泛海越山來㑹其國歸懐其葉
者則終身不老
　　恒春樹(一作/長春)
増─拾遺記─通霞臺左右種恒春之樹葉如蓮花芬芳如
桂花隨四時之色昭王之末仙人貢焉列國咸賀王曰
寡人得恒春矣何憂太清不至恒春一名沉生如今之
沉香也　─述異記─燕昭王種長春樹春生碧花春盡則
落夏生紅花夏末則凋秋生白花秋殘則萎冬生紫花
遇雪則謝故號為長春樹
　　播栘樹
増─林邑記─播栘樹柯葉發根下虛中森羅望之似懸髮
　　文衆木
増─地道記─句町有文衆木
　　摩㕑
増─南州異物志─木有摩㕑生於斯調國其汁肥潤其澤
如脂膏馨香馥郁可以煎熬食物香美如中國用油
　　石樓樹
増─述異記─案消山有石樓樹吳太皇元年郡吏伍曜於
海際得之枝莖紫色有光南越謂之石連理也
　　􁭱子樹
増─述異記─顧渚山有􁭱子樹其木如玉色渚人採之以
為杖
　　大食國樹
増─述異記─大食王國在西海中有一方石石上多樹榦
赤葉青枝上總生小兒長六七寸見人皆笑動其手足
頭著樹枝使摘一枝小兒便死
　　春浮
増─水經注─波羅奈國在迦維羅衛國南千二百里中間
有恒水東南流佛轉法輪處在國北二十里樹名春浮
維摩所處也
　　菩提樹
増─酉陽雜俎─菩提樹出摩伽陀國在摩訶菩提寺蓋釋
迦如來成道時樹一名思惟樹莖榦黄白枝葉青翠經
冬不凋至佛入滅日變色凋落過已還生至此日國王
人民大作佛事收葉而歸以為瑞也樹髙四百尺下有
銀塔周圍繞之彼國人四時常焚香散花繞樹作禮唐
貞觀中頻遣使往于寺設供并施袈裟至顯慶五年于
寺立碑以紀聖徳此樹梵名有二一曰賔橃梨力义二
曰阿濕曷咃婆力义西域記謂之卑鉢羅以佛于其下
成道即以道為稱故號菩提婆力义漢翻為樹昔中天
無憂王翦伐之令事火婆羅門積薪焚焉熾熖中忽生
兩樹王因懺悔號灰菩提樹遂周以石垣至賞設迦王
復掘之至泉其根不絶坑火焚之溉以甘蔗汁欲其燋
爛後摩竭陁國滿曹王無憂之曽孫也乃以千牛乳澆
之信宿樹生如舊更増石垣髙二丈四尺𤣥奘至西域
見樹出垣上二丈餘
彚考─増─洛陽伽藍記─疑𤣥寺塔珠網以銅鑊盛之在塔
西北一百歩掘地埋之上種樹樹名菩提枝條四布密
葉蔽天─廣東志─菩提樹種出西域大可數圍風揺其
葉若雨驟至梁天監元年僧智藥三藏自天竺國持菩
提一株航海而來植于廣州光孝寺戒壇之前迄今千
餘年茂盛不改
　　婆那娑樹
増─隋書真臘國傳─婆那娑樹無花葉似柿實似冬瓜
酉陽雜爼─婆那娑樹出波斯國亦出拂林呼為阿蔀嚲
樹長五六丈皮色青緑葉極光浄冬夏不凋無花結實
其實從樹莖出大如冬瓜有殻裹之殻上有刺瓤至甘
甜可食核大如棗一實有數百枚核中仁如栗黄炒食
甚美
　　庵羅樹
増─隋書真臘國傳─庵羅樹花葉似棗實似李
　　婆田羅樹
増─隋書真臘國傳─婆田羅樹花葉實並似棗而小異
　　毗野樹
増─隋書真臘國傳─毗野樹花似木瓜葉似杏實似楮
　　歌畢佗樹
増─隋書真臘國傳─歌畢佗樹花似林檎葉似榆而厚大
實似李其大如升
　　嫛彌
増─𤣥覽─大食西有嫛彌之樹見人善笑摘之則槁　─酉
陽雜爼─人木大食西南二千里有國山谷間樹枝上化
生人首如花不觧語人借問笑而已頻笑輙落
　　咀賴羅
増─唐書西域傳─天竺有樹名咀賴羅葉如梨生窮山崖
腹前有巨虺守穴不可到欲取葉者以方鏃矢射枝則
落為羣鳥銜去則又射乃得之
　　波羅樹
増─唐書南蠻傳─太和祁鮮而西人不蠶剖波羅樹實狀
若絮紐縷而幅之　─西域傳─貞觀二十一年摩掲它始
遣使自通于天子獻波羅樹樹類白楊
　　綸木
増─南越志─咸寕縣有穿州基多綸木似榖皮可以為綿
　　勾芒木
増─寰宇記─嶺南容州陸川白石山色潔白四面懸絶上
有飛泉瀑布下有勾芒木可以為布俚人斫之新條更
生取之績以為布
　　橦樹
増─廣韻─橦花可為布
集藻─賦散句─増─左思蜀都賦　布有橦華
五言古詩─増─元陳髙種橦花─炎方有橦樹衣被代蠶桑
舍西得閒園種之漫成行苖生初夏時料理晨夕忙揮
鋤向烈日灑汗成流漿培根澆灌頻髙者三尺强鮮鮮
緑葉茂燦燦金英黄結實成秋繭皎潔如雪霜及時以
收歛采采動盈筐緝治入機杼裁翦為衣裳禦寒類挾
纊老稚免凄凉豪家植花卉紛紛被垣牆于世竟何補
争先玩芬芳棄取何相異感物増惋傷
詩散句─増─唐王維─橦布作衣裳　漢女輸橦布
　　榿
増─益部方物畧記─民家樹榿不三年材可倍常疾種亟
取里人以為利　─四川志─榿木古稱蜀木惟成都最多
江干林畔蓊蔚可愛
彚考─増─宋史五行志─元符二年九月眉山懸榿木二株
異根同榦木枝相附
集藻─賛─増─宋宋祁榿木賛─厥植易安數嵗輙林民賴其
用實代其薪不棟不梁亦被斧斤
七言絶句─増─唐杜甫憑何十一少府邕覓榿木栽─草堂
塹西無樹林非子誰復見幽心飽聞榿木三年大與致
溪邊十畝隂
詩散句─増─元姚燧彼榿有二性生植惟峩岷栾栾干雲
姿才與樗散鄰　宋范成大─疎密榿林整整來
别録─増─齊東野語─杜甫乞榿木詩無音或讀作豈而韻
書亦無此字集中又有榿林礙日吟風葉鄭氏注曰五
來反若然當作獃字余嘗見陳體仁端明云見前輩讀
若欹韻頗以為疑後見劒南詩有著書増木品搜句覓
榿栽又荆公詩云濯錦江邊木有榿小園封植佇華滋
益信欹音為然榿惟蜀有之不才木也或謂即榕云
丹鉛録─姑蘇王守溪在閣日論杜詩聞知榿木三年大
因問先父榿木何音先父曰音欹守溪曰當依韻書作
楷先父曰音欹則鄉人農夫皆識之若作楷音不知何
木矣因舉王荆公榿木詩曰濯錦江邊木有榿野園封
植佇華滋地偏幸免桓魋伐嵗晩還同庾信移王乃悦
服
　　琪樹
增─唐李紳詩序─琪樹垂條如弱桞結子如碧珠三年子
可一熟毎嵗生者相續一年緑二年碧三年者紅綴於
條上璀錯相間
集藻─五言古詩─増─唐劉駕琪樹下因吟六韻呈先達者
舉世愛嘉樹此樹何人識清秋遠山意偶向亭際得竒
柯交若鬬珍葉密如織塵中尚青蔥更想塵外色所宜
巢三鳥影入瑶池碧移根豈無時一問紫煙客
五言律詩─増─唐李羣玉佳人故居琪樹─種樹人何在攀
枝空歎嗟人無重見日樹有每年花舊院雀聲暮半庭
春色斜東風不知恨滿地落餘霞
七言律詩─増─唐李紳琪樹─石橋峯上棲𤣥鶴碧闕巖邉
䕃羽人冰葉萬條垂碧實玉枝千日保青春月中泣露
應同色澗底侵雲尚有塵徒使伏根成琥珀不知松老
化龍鱗
五言絶句─増─唐羊士諤初移琪樹─愛此丘中物煙霜盡
日看無窮碧雲意更助緑窻寒　─蔡隐石石橋琪樹─山
上天將近人間路漸遥誰當雲裏見知欲渡仙橋
　　鳯首木
増─杜陽編─李輔國有鳯首木髙一尺雕刻鸞鳯之形置
之堂中雖嚴冬之際而和煦如春故别名為長春木
　　木龍樹
増─酉陽雜俎─木龍樹徐之髙冡城南有木龍寺寺有三
層甎塔髙丈餘塔側生一大樹縈繞至塔頂枝榦交横
上平容十餘人坐枝杪四向下垂如百子帳莫有識此
木者僧呼為龍木梁武曽遣人圖寫焉
　　色綾木
増─酉陽雜爼─䑓山有色綾木理如綾文百姓取為枕呼
為色綾枕
　　倒生木
増─酉陽雜爼─倒生木依山生根在上有人觸則葉翕人
去則葉舒出東海
　　黝木
増─酉陽雜爼─黝木節似蟲獸可以為鞭
　　鹿木
増─酉陽雜爼─武陵郡北有鹿木二株馬伏波所種木多
節
　　獨梪樹
増─酉陽雜俎─獨梪樹頓丘南應足山有之山上有一樹
髙十餘丈皮青滑似流碧枝榦上聳子若五綵嚢葉如
亾子鏡世名之仙人獨梪樹
　　蜻蜓樹
増─酉陽雜俎─婁約居常山据禪座有一野嫗手持一樹
植之于庭言此是蜻蜓樹嵗乆芬芳鬱茂有一鳥身赤
尾長常止息其上
　　没樹
増─酉陽雜俎─没樹出波斯國拂林呼為阿縒長一丈許
皮青白色葉似槐葉而長花如橘花而大子黑色大如
山茱萸其味酸甜可食
　　阿勃参
増─酉陽雜俎─阿勃参出拂林國長一丈餘皮色青白葉
細兩兩相對花似蔓菁正黄子似胡椒赤色斫其枝汁
如油以塗疥癬無不瘥者其油極貴價重于金
　　􁳛齊
増─酉陽雜俎─􁳛齊出波斯國拂林呼為頇勃梨咃長一
丈餘圍一尺許皮色青薄而極光浄葉似阿魏每三葉
生于條端無花實西域人常八月伐之至臘月更抽新
條極滋茂若不翦除反枯死七月斷其枝有黄汁其狀
如蜜微有香氣入藥療病　本草─氣味甘平無毒主治
骨蒸發熱痰𠻳開胃止渴
　　瑞木
増─酉陽雜俎─大歴中成都郭遠因樵獲瑞木一莖理成
字曰天下太平詔藏於秘閣
　　紫䤵樹
増─酉陽雜俎─紫䤵樹出真臘國真臘國呼為勒佉亦出
波斯國樹長一丈枝條欝茂葉似橘經冬不凋三月開
花白色不結子天大霧露及雨沾濡其樹枝條即出紫
䤵波斯國使烏海及沙利深所説並同真臘國使折衝
都尉沙門施沙尼拔陀言蟻運土于樹端作窠蟻壌得
雨露凝結而成紫䤵崑崙國者善波斯國者次之
　　尸利沙樹
増─酉陽雜俎─尸利沙樹足蹈即長
　　羅漢木
増─石湖詩注─翠峰寺在東山雪竇顯老道塲山半有悟
道井庭下大羅漢木両株虬屈蟠状甚竒古
　　思儡木
増─桂海虞衡志─思儡木生兩江州洞堅實漬鹽水中百
年不腐
　　臙脂木
増─桂海虞衡志─臙脂木堅緻色如臙脂可鏇作出融州
及州洞桂林屬縣亦有之
　　龍骨木
増─桂海虞衡志─龍骨木色翠青狀如枯骨
　　韓木
増─竹坡詩話─潮州韓文公祠有異木世傳文公手植去
祠數十歩種之輙不生有題文公祠者云韓木有情春
谷暖鱷魚無種海潭清是也
集藻─七言絶句─増─宋楊萬里題韓庭韓木─笑為先生一
問天身前身後兩般看亭前樹子闗何事也得天公賜
姓韓
　　額常
増─杜詩註─額(額/同)常樹無皮出肅慎氏之國聖人在位則
木生皮可為衣其國朝貢中國成王時一生之
　　鎖鎖木
増─輟耕録─囘紇野馬川有木名鎖鎖燒之其火經年不
滅且不作灰彼處婦女取根製㡌入火不焚能辟寒
　　欏木
増─格古要論─欏木出湖廣及江西南安萬羊山木色白
紋理黄花紋麤亦可愛謂之倭欏不花者多有一等稍
堅理直而細謂之草欏俗呼曰梌木
　　鸂鶒木
増─格古要論─鸂鶒木出西番其木一半紫褐色内有蟹
爪紋一半純黑色如烏木有距者價髙　西番作駱駞
鼻中紋子不染肥膩
　　虎斑木
増─格古要論─虎斑木出海南其紋理似虎斑故名之曰
虎斑木
　　赤水木
増─格古要論─此木色赤紋理細性稍堅且脆極滑浄
　　人面木
増─格古要論─人面木出鬱林州春花夏實秋熟兩邊似
人面故以名之
　　千嵗木
増─宜都山川記─佷山有異木人無見其朽者其名千嵗
葉似棗色似桑冬夏青貞强少節
　　强木
増─彚苑─强木不沉水也以之造船木方一寸以百觔巨
石縋之終不没
　　閻浮樹
増─彚苑─閻浮樹湏彌山有之月過樹影入月中
　　拘尼佗樹
増─彚苑　拘尼佗樹其樹花見月光即開
　　稠錫樹
増─南嶽記─南岳寺有稠錫樹極髙大枝葉與他木絶異
相傳唐天寳中有稠錫禪師自桐廬來卓庵演法寺與
樹皆其遺跡
　　鐵樹
増─楊萬里詩注─鐵樹葉似蒻而紫榦如密節菖蒲　日
詢手鏡─吳浙間有俗諺見事難成則云湏鐵樹花開余
在廣西横之馴象衛殷指揮家見一樹髙可三四尺榦
葉皆紫黒色葉小類石榴質理細厚問之曰此鐵樹也
每遇丁卯年乃花花四瓣紫白色如瑞香瓣較少圓一
開累月不凋嗅之有草氣乃知鐵樹花開之説有自來
矣
　　淨土樹
原─一統志─浄土樹在鄠縣南八里三月開花如桃花八
月結實狀如小粟殻中皆黄土俗傳鳩摩羅什憩此覆
其屨土中所生
　　黄櫨
増─本草　黄櫨生商洛山谷及四川葉圓木黄可染黄色
　　綟木
増─本草─綟木生林澤山谷木文側戾故曰綟木
　　橉木
増─本草─橉木一名橝木生江南深山大樹有數種性最
硬梓人謂之橉筋木染綘用葉亦可醸酒
　　柯樹
増─本草─柯樹一名木奴按廣志云生廣南山谷波斯家
用木為船舫
　　虎刺
増─本草─一名伏牛花生蜀地所在皆有葉青細似黄蘗
葉而不光莖亦有㓨開花淡黄色作穗似杏花而小三
月采隂乾
　　不凋木
増─本草─不凋木生太白山巖谷樹髙二三尺葉似槐莖
赤有毛如棠梨四時不凋
　　賣子木
増─本草─賣子木出嶺南卭州山谷中其葉似柿髙三七
尺徑寸許春生嫩枝條葉尖長一二寸俱青緑色枝梢
淡紫色四五月開碎花百十枝圍攅作大朶焦紅色隨
花便生子如椒目在花瓣中黑而光潔每株花裁三五
大朶爾五月采其枝葉用
　　樬木
増─本草─樬木生江南山谷髙丈餘直上無枝莖上有㓨
山人折取頭茹食謂之吻頭又謂之鵲不踏以其多㓨
而無枝故也
　　木麻
増─本草─木麻生江南山谷林澤葉似胡麻相對山人取
以醸酒飲
　　大空
増─本草─大空生㐮州所在山谷亦有之秦隴人名獨空
作小樹抽條髙六七尺葉似楮小圓厚根皮赤色
　　黄葛
増─峩睂山志─嘉樹在羅目縣東南三十里陽山江溉兩
樹對植圍各二三尺上引横枝亘二丈相援連理隂庇
百夫其名曰黄葛號嘉樹蘇子由詩子生雖江陽未省
到嘉樹即此
　　佛頂青
増─峩睂山志佛頂青其樹葉碧翠異常生峯頂者尤具
光彩
　　椵木
増─椵木葉最大有類團扇其皮可以當麻取為魚網之
綱牢固殊常
　　　　夜光木
　　増─夜光木一名亮木塞外木經乆而枯其根不朽蟠㢠廻
　　連理于土中水漬木根光輝透徹中外一色有類珠樹
　　夜明燄可以燭物取者晝日從朽株中騐其沴濕昏黒
　　往取去其皮而光發則是矣泥沙浄盡竟體晶熒經月
　　水乾光乃漸減
　　集藻─賦─
御製夜亮木賦并序─塞上古木夜視有光遇雨益明移置室
　中即之可以燭物嘉其有異故賦猗嘉木之迥異垂四照
　之華英蜿輪囷於川壌萃盤錯於柯莖外禀㢲德内藴離
　精煥然夕皎灼爾宵明晼瑞星之初麗炯璧月之漸生既
　騰輝於山谷亦揚彩於檐楹若乃靈根濯雨榮枝浥露芳
　澤加鮮澄暉遠布方隐之而彌耀旋即之而如晤洵昭質
　之無虧何㝠行之是懼爾廼金膏灺蘂鶴燄韜光獨飛熛
　而振采長煜煜以煌煌吐瓊文於赤水懸瑶景於昆岡非
　朝華而夕謝殆積闇以能彰於是列之桂宫置以椒室流
映金鋪近燭緗帙豈浮艶之為容亮靈竒之足述庻含章
之可貞雖在野而靡失
　　　萬葛樹
　集藻─七言律詩─増─唐劉兼萬葛樹　葉如羽蓋豈堪論百
　歩晴隂鎖緑雲善政已聞思召伯英風偏稱號將軍静
　鋪講席麟纔潤髙拂(闕一/字)枝兔影分更有嵗寒霜雪操
　莫將樗櫟擬相羣
　　　水清木
　集藻詩散句─増─宋夏竦─禁中遲日照南榮瑞木聯祥耀
　國經合榦舊臨宫檻密交枝重茂帝梧青密葉凝華
　承玉戺附枝交影䕃銀塘
　　　藤
　増─爾雅─諸慮山櫐─註─今江東呼櫐為藤似葛而麤大
　廣雅─藟藤也─原─格物總論─藤有大小數種皆依附大
　木蟠曲而上其緜亘不可以尋丈計所在山谷中多有
　之　─増─南方草木狀─榼藤(依樹蔓生如通草藤其子紫/黒色一名象豆三年方熟其)
(殻貯藥不壞觧諸藥毒生南海按本草云一名榼子一/名合子廣州記云角如弓袋子若雞卵取其中仁入藥)
(炙/用)浮沉藤(生子大如韲甌正月華包連著實十月/臘月熟色赤生食之甜酢生交阯九真)簡子
藤(出合浦生緣樹木正二月花四五月熟實如/梨赤如雄雞冠取生食之味淡泊出交阯)野聚藤
(出合浦縁樹木二月花包仍連著實五/六月熟子大如羮甌味甜酢出蒼梧)菽藤(生金封山/俚人往往)
(賣之其色正/赤出興古)　─廣州記─膏藤(土人伐船為業隨樹所在/就以成槽皆去水逺動有)
(數里山生草名膏藤津汁軟/滑無比以此導地牽之如流)苴藤(狀如栟櫚葉疎破皮/青多棘刺髙五六丈)
(者如五六寸竹小者如/筆管竹類有十許種)　─原─臨海異物志─鍾藤(附樹作/根軟弱)
(湏緣樹而作藤既纒裹樹便死且有惡汁尤令/速朽也藤盛成樹若木自然大者或至十圍)萪藤(圍/數)
(寸重於竹可以為杖篾以/縳船及以為席勝於竹也)　─増─崔豹古今注─酒杯藤(出/西)
(域大如臂葉似葛花實似梧桐實花堅皆可以酌酒自/有文章映徹可愛實大如指味如豆䓻香美消酒土人)
(提酒來至藤下摘花酌酒仍以實銷醒國人寳之/不傳中土張騫出大宛得之事出張騫出闗志)　─酉
陽雜俎─人子藤(出南安紅色在蔓端有㓨其子如/人狀崑崙燒之集象南中亦難得)　─本
草─千金藤(陳藏器曰千金藤有數種南北名模不同生/北地者根大如指色似漆生南土者黄赤如)
(細辛舒廬間有一種藤似木蓼又有烏虎藤繞樹生冬/青亦名千金藤江西林間有草生葉頭有癭子似鶴漆)
(葉似桞亦名千金藤又一種似荷葉只大如錢許亦/名千金藤又名古藤又嶺南有陳思岌亦名千金藤)黄
藤(李時珍曰生嶺南狀若防已里人/常服此藤飲食有毒亦自然不發)白花藤(蘇恭曰生/嶺南交州)
(廣州平澤苖似野葛葉如女貞莖葉俱無毛而白花其/根似葛而骨柔皮厚肉白韓保昇曰蔓生白花葉有細)
(毛根似牡丹凌冬/不凋觧諸毒藥)常春藤(一名土鼓藤一名龍鱗薜荔/陳藏器曰生林薄間作蔓繞)
(草木上其葉頭尖結子/正圓熟時如珠碧色)扶芳藤(一名滂藤陳藏器曰生/吴郡藤苖小時如絡石)
(蔓延/樹木)千嵗蘽(一名蘽蕪一名苣𤓰陶𢎞景曰藤生如葡/萄葉似鬼桃蔓延木上汁白陳藏噐曰冬)
(不凋葉大者盤薄故曰千嵗蘽蔓似葛葉下白其子赤/幽州人謂之推蘽蘇頌曰五月開花七月結實八月采)
(子青黒/微赤)甘藤(一名甜藤一名盛藤李時/珍曰又有甘露藤皆此類)含水藤(一名大/瓠藤交)
(州記云生嶺南及北海邊山谷狀若葛葉似枸杞多在/路旁行人乏水處便喫此故以為名陳藏噐曰藤狀如)
(瓠斷之水出飲之清美李時珍曰顧微廣州記云水藤/去地一丈斷之更生根至地水不絶山行口渴斷取汁)
(飲之陳氏所謂大瓠/藤蓋即指此物也)天仙藤(蘇頌曰生江淮及浙東山/中春生苗蔓作藤葉似葛)
(葉圓而小有白毛/四時不凋根有鬚)紫金藤(一名山甘草蘇頌曰生福州/山中春初單生葉青色至冬)
(凋落其藤/似枯條)南藤(一名石南藤一名丁公藤一名丁公寄/一名丁父一名風藤生石間蔓延木上)
(葉細大枝赤莖其大如磧黄有汁蘇頌曰生依南木莖/如馬鞭有節紫褐色葉如杏葉而尖李時珍曰江南湖)
(南諸大山有之細藤圓膩紫緑色一節一葉葉深緑色/似杏葉而微短厚其莖貼樹處有小紫瘤疣中有小孔)
(四時不凋莖葉/皆臭而極辣)清風藤(一名青藤一名尋風藤蘇頌曰/生台州天台山中其苗蔓延木)
(上四時/常清)百稜藤(一名百靈藤蘇頌曰生台州山/中春生苗蔓延木上無花葉)省藤(一/名)
(赤藤一名紅藤陳藏噐曰生南地深/山赤皮大如指堪縳物片片自觧也)千里及藤(陳藏噐/曰千里)
(及藤生道旁籬落間葉細而厚蘇頌曰千里急生天台/山中春生苗秋有花又筠州有千里光生淺山及路旁)
(葉似菊而長背有毛枝榦圓而青春/生苗秋有黄花不結實名黄花演)海藤(廣志云出岳/鄂等州諸山)
(崖花有蘂散落石上人收之謂之沙黄就樹採者輕妙/謂之蠟黄今人訛為銅黄李時珍曰今盡家所用藤黄)
(皆經煎煉成者䑛之麻人按周達觀真臘記云國有畵/黄乃樹脂番人以刀斫樹枝滴下次年收之與郭氏所)
(説不同不知/即一物否)地龍藤(陳藏噐曰生天目山樹繞蟠屈/如龍故名吳中亦有而小異)龍
手藤(陳藏噐曰出安荔浦石/上向陽者葉如龍手)牛領藤(陳藏噐曰生嶺南/商山形褊如牛領)
牛妳藤(陳藏噐曰生深山大如/樹牛好食之其中有粉)鬼膊藤(陳藏噐曰生江/南林澗邊葉如)
(梨葉子/如樝子)斑珠藤(陳藏噐曰生山谷中/不凋子如珠而斑)息王藤(陳藏噐曰/生嶺南山)
(谷冬月/不凋)萬一藤(陳藏噐曰生嶺南蔓/如小豆一名萬吉)曼遊藤(陳藏噐曰/生無為天)
(門山谷狀如寄生著大樹葉如/桞春花色紫蜀人謂之沉蘤)百丈青(陳藏噐曰生江/南林澤藤蔓𦂳)
(硬葉如薯/蕷對生)藍藤(陳藏噐曰生新/羅國根如細辛)𤓰藤(蘇頌曰生施州/四時有葉無花)金
稜藤(蘇頌曰生施州/四時有葉無花)含春藤(蘇頌曰生台州其/苖延木冬夏常青)獨用藤
(蘇頌曰生施州四時有/葉無花葉上有倒刺)祁婆藤(蘇頌曰生天台山中/蔓延木上四時常有)野
猪尾(蘇頌曰生施州藤纒/大木四時有葉無花)石合草(蘇頌曰生施州藤纒/木上四時有葉無花)
飛藤(陳藏器曰生崑崙國苖似凌霄藤根/如青木香安南亦有之名骨路支)溫藤(陳藏噐/曰生江)
(南山谷著/樹不凋)
彚考─增─南史孝義傳─觧叔謙母有疾夜于庭中稽顙祈
福聞空中語云此病得丁公藤為酒便差即訪醫及本
草註皆無識者乃求訪至宜都郡遥見山中一老公伐
木問其所用荅曰此丁公藤療風尤騐叔謙便拜伏流
涕具言來意此公愴然以四叚與之并示以漬酒法叔
謙受之顧視此人不復知處依法為酒母病即差　─唐
書方技傳─姜撫自言通仙人不死術開元末召至東都
舎集賢院因言服常春藤使白髮還鬒則長生可致藤
生太湖最良終南往往有之不及也帝遣使者至太湖
多取以賜中朝元老因詔天下使自求之宰相裴耀卿
奉觴上千萬嵗夀帝悦御花萼樓宴羣臣出藤百奩徧
賜之　─南蠻傳─環王以藤為鎧　─山海經─卑山其上多
櫐　─始興記─晉中朝有質子將歸忽有人寄其書告曰
吾家在觀亭亭廟石間有懸藤君至叩藤家人自出歸
者如其言果有二人出水取書并曰江伯令君前入水
見屋舎甚麗今俗咸言觀亭有江伯神也　─異苑─永陽
縣有山壁立千仞巖上有石室在路右名為神農窟窟
前百藥叢茂莫不畢備又别有異藤花形似菱菜朝紫
中緑晡黄暮青夜赤五色迭耀　─杜陽雜編─處士伊祁
元為上種萬根藤于殿前一子而生萬根枝葉皆碧鉤
連盤屈可䕃一畝其花鮮潔狀類芍藥而蘂色殷紅細
如絲髮可長五六寸一朶之内不啻千莖亦謂之綘心
藤　─遊張公洞記─其陽有懸巖朱藤纒絡巖上丹花蔌
蔌下墜芬香襲人　─汎舟録─湖洑兩岸多朱藤故號罨
畵溪　─原─詞話─秦少游詞有醉卧古藤隂下杳不知南
北之句後至藤州而卒　─増─吳郡諸山志─穹窿山紫藤
塢幽深多藤花可掇　─一綂志─紫花澗在長興縣西北
三十里岸皆叢薄朱藤下垂暮春之月紫花滿澗亦名
花瀨澗陸龜蒙詩花瀨濛濛紫氣昏　─原─崑山縣志─元
衣和庵主蘇州崑山人也隐居雪竇之妙髙峰在千丈
巖嶺有藤一枝蜿蜒其上下臨不測乃蟠結成龕為藏
修之所故號棲雲
集藻─説─増─唐舒元輿悲剡溪古藤説─剡溪上綿西五百
里多古藤株枿逼土雖春入土脉他植發活獨古藤氣
候不覺絶盡生意予以為本乎地者春到必動此藤亦
本於地方春且有死色遂問溪上人人有道者言溪中
多紙工持刀斬伐無時擘剥其皮肌以給其業噫藤雖
植物者溫而榮寒而枯養而生殘而死亦將似有命於
天地間今為紙工斬伐不得發生是天地氣力為人中
傷致一物疪癘之若此異日過數十百郡泊東雒西雍
歴見言書文者皆以剡紙相夸乃寤曩見剡藤之死職
正由此過固不在紙工且今九牧士人自專言能見文
章户牖者其數與麻竹相多聼其語其自安重皆不啻
握驪龍珠雖茍有曉寤者其倫甚寡不勝衆者亦皆歛
手無語勝衆者果自謂天下文章歸我遂輕傲聖人道
使周南召南風骨折入於楊白華中言偃卜子夏文學
䧟入於滛靡放蕩中比肩握管動盈數千百人下筆動
數千萬言不知其為謬誤日日以縱自然殘藤之命易
甚桑枲波波頺沓未見其止如此則妄言文輩誰非書
剡紙者耶紙工嗜利曉夜斬藤以鬻之雖舉天下為剡
溪猶不足以給況一剡溪者耶以此恐後之日不復有
藤生於剡矣大抵人間費用茍得著其理為不枉之道
在則暴耗之過莫由横及於物物之資人亦有其時時
其斬伐不為夭閼予謂今之錯為文者皆夭閼剡溪藤
之説也藤生也有涯而錯為文者無涯世之損物不直
於剡藤而已予所以取剡藤以寄其悲
五言古詩─増─梁簡文帝詠藤─纖條寄喬木弱影掣風斜
標春抽曉翠出霧掛懸花　─唐芩参石上藤─石上生孤
藤弱蔓依石長不逢髙枝引未得凌空上何處堪托身
為君長萬丈　─李白紫藤樹─紫藤掛雲木花蔓宜陽春
密葉隐歌鳥香風流美人　─韓愈感春─偶坐藤樹下暮
春下旬間藤隂已可庇落蘂還漫漫斖斖新葉大瓏瓏
晩花乾青天髙寥寥兩蝶飛翻翻時節適當爾懐悲自
無端　─原─李徳裕思平泉潭上紫藤─故鄉春欲盡一嵗
芳難再巖樹已青蔥吾廬日堪愛幽溪人未去芳草行
應礙遥憶紫藤垂繁英照潭黛　─増─姚合架水藤─濛濛
紫花藤下復清谿水若遣隨波流不如風飄起風飄或
近人隨波千萬里　─宋梅蕘臣垂澗藤─寒松偃澗濵弱
蔓垂纓緑波縈翠帶長水濺低花馥終日採蘋人攀條
映巖曲　─朱子垂澗藤─寒泉下碧澗古木垂蒼藤䕃此
萬里流閒花自層層何人賞幽致白髮巖中僧─曹冠
卿挂樹藤─本為獨立難寄彼髙樹枝蔓引數條遠溟濛
千朶垂向日助成隂當風藉持危誰言柔可屈坐見蟠
蛟螭　─明吳寛朱藤─嫋嫋數尺藤往嵗手親插西庵敞
短簷藉爾兩相夾嵗乆終蔓延枝葉已交接有花散紅
纓有子垂皂莢赤日隔繁隂偃息可移榻但憂風雨甚
髙架一朝壓霜雪却不妨忍冬共經臘
七言古詩─増─唐李頎愛敬寺古藤歌─古藤池水盤樹根
左攫右拏龍虎蹲横空直上相陵突丰茸離纚若無骨
風雷霹靂連黒枝人言其下藏妖魑空庭落葉作開合
十月苦寒常倒垂憶昨花飛滿空殿密葉吹香飯僧遍
南階䨇桐一百尺相與年年老霜霰─獨孤及和題藤
架─䔿䔿葉成幄璀璀花落架花前離心苦愁至無日夜
人去藤花千里强藤花無主為誰芳相思歴亂何由盡
春日迢迢如線長─宋唐庚採藤曲效王建體─魯人酒
薄邯郸圍西河度橋南越悲嵗調紅藤百萬計此貢一
作無窮時去年採藤藤已乏今年採藤藤轉竭入山十
日脱身歸新藤出土拳如蕨淇園取竹况有年越山採
藤輸不前今年採藤指黄犢明年輸藤波及屋吾皇養
民如養兒鑿空為此謀者誰─范成大次韻李噐之編
修靈石山萬嵗藤歌─君不見東林怪蔓之詩三百年字
如金繩鐵索相紏纒不如李侯靈石句筆陣壓倒長城
堅藤隂詩律兩秀發此叚竒事今無前吾聞草木未有
不黄落雨荒霜倒相後先緜緜紫藟天所夀風雨不動
常蒼然堅姿絶鄰傲一世深本無極融三泉騰虯舞蛟
矯欲去流蘇絡帶翩如仙班荆芘藾得吾黨酌泉共吸
杯中天詩成一斗屬太白擘牋揮掃如雲烟北門西掖
君自有坐擁紅葉然金蓮山腰澗底莫濡滯早晩大風
吹蜕蟬
五言律詩─増─唐李嶠詠藤─吐葉依松磴舒苖長石䑓神
農嘗藥罷質子寄書來色映葡萄架花分竹葉杯金隄
不見識玉潤幾重開　─李徳裕憶新藤─遥聞碧潭上春
晩紫藤開水似晨霞照林疑彩鳯來清香凝島嶼繁艶
映莓苔金谷如相並應將錦帳囘　─明吴寛藤─牆傾何
湏附尺地幸相容但惜渠何罪髠為城旦舂纒根維石
固食葉有蟲攻卭首疑飛躍乗雲欲化龍
五言小律─増─唐儲光羲駕簷藤─得從軒墀下如勝松栢
林生枝逐駕遠吐葉向門深何許荅君子簷間朝暝隂
五言排律─増─唐張蠙和友人許裳題宣平里古藤─欲結
千年茂生來便近松迸根通井潤交葉覆庭穠蓋密勝
丹桂層危類遠峰嫩條懸野鼠枯節呌秋蛩翠老霜難
蝕皴多蘚乍封幾家遥共翫何寺不堪容客對忘離榻
僧看誤過鐘頃因陪預作終夕遶枝笻
七言律詩─増─金馮延登藤花得春字─白白紅紅委暗塵
蒼藤次第著花新龍蛇奮起三冬蟄纓絡紛垂百尺身
見説紫雲偏得意不知翠幄巧藏春齋㕑晩甑清香滿
未信侯門有八珍─原─明王士騏─手種藤花大可圍暮
春小圃亦芳菲黄鸝隐葉惟聞囀紫蝶尋春不辨飛滿
架迎風光眩眼緑溪著雨碧侵衣漫道破除情事盡長
條柔蔓轉依依
五言絶句─増─唐錢起古藤─引蔓出雲樹垂綸覆巢鶴幽
人對酒時苔上閒花落　─顧況石上藤─空山無鳥跡何
物如人意委曲結繩文離披草書字─原─明于若瀛─藤
古結為梁蜒蜿憑雲霧歩之時動揺疑駕采虹度
七言絶句─増─唐獨孤及垂花䲧醉後戲題并序─莊周䑓
南十許歩有丘一成上有樛藤垂花而蔓草荒之且隔
大溝路不可陟道士張太和伐薪為堰封土以壅澮余
亦命薙氏治蕪穢而剗宿莽遂闢為登賦之位位廣一
席席間足以凾尊酒二簋三月戊子及羣英由堰而升
焉諸花倒垂下拂杯案紫葩縭縰如釵如旒衆君子瞻
弄之不足故秉燭進酒以繼落日欲稱醉而不能也因
命其地曰垂花塢堰曰緣花堰亦飾之以詩云紫蔓青
條覆酒壺落花時與竹風俱歸時自負花前醉笑向鯈
魚問樂無　─許渾紫藤─緑蔓濃隂紫袖低客來㽞坐小
堂西醉中掩瑟無人㑹家近江南罨畵溪
詩散句─増─唐白居易─下如蛇屈盤上若繩縈紆可憐中
間樹束縛成枯株　─原杜甫─露浥思藤架烟霏想舊叢
　杳冥藤上下濃淡樹榮枯　㢠廻策非新岸所攀仍舊
藤─増─韓愈髙木八九株有藤縷絡之　─宋宋祁─虺蔓
相結盤虬梢乆囘曲　─陸游老夫維小􁪻半醉摘藤花
　─原唐杜甫─不見髙人王右丞藍田丘壑蔓寒藤─増
宋司馬光─山椒迢逓峻無極行挽枯藤踏危石　─宋謝
朓─丹藤繞新竹　─周庾信─寒藤抱樹疎　婉婉藤倒垂
　長藤連格徙　─唐蘇頲─藤蔓野人家─蕭嵩─餘花發
紫藤　─孟浩然─藤架引梢長　─原杜甫─庭中藤刺簷
藤枝㓨眼新　對門藤蓋瓦　藤蔓曲藏蛇　─増─白居
易─拂榻藤隂清─姚合─垂藤壓樹偏─李商隐─綬藤縈
弱蔓蒼崖萬嵗藤─皮日休─紫藤垂罽珥─韋莊─藤
抽紫蔓肥　─張蠙─蠻藤絡酒瓢　─袁皓─青藤夾岸低
宋蘇軾─古樹野藤垂─陸游─壓架藤花重─趙師秀─藤
深失樹身─唐王維─藤花欲暗藏猱子　─白居易─緑藤
隂下鋪歌席─方干─醉觸藤花落酒杯　─姚合─春風新
上數枝藤─宋戴昺─輕風滿面落藤花　─元王逢─蔓長
鴉藤故故青
别録─増─北户録─瓊州出五色藤合子書嚢之類細于錦
綺亦藤工之妙手也新州作五色藤筌䑓皆一時之精
絶者梁劉孝儀謝太子五色藤筌蹄一枚云炎州采藤
麗窮綺褥得非筌臺與蹄語訛歟　瓊州出紅藤簟一
呼為笙或謂之籧篨亦謂之行唐其色殷紅瑩而不垢
　─酉陽雜俎─松槙即鍾藤也葉大晉安人以為盤─避
暑録話─晁任道自天台來以石橋藤杖二為贈自言親
取于懸崖間柔韌而輕堅如束筋余往自許昌歸得天
壇藤杖數十外圓實與此不類而中相若　─紙箋譜─范
寗教有上紙藤角紙　蜀中有藤紙─原製用─收採藤
花擇浄鹽湯洒拌匀晒乾或蒸熟晒乾皆可留作葷素
食料
　　女蘿(按兔絲非女蘿或以為/一物者謬辨見兔絲譜)
増─爾雅─蒙玉女─注─蒙即唐也女蘿别名　─廣雅─女蘿松
蘿也　─本草─一名松上寄生　─爾雅翼─女蘿正青而細
長無雜蔓長如帶　─本草─别録曰生熊耳山谷松樹上
陶𢎞景曰山東甚多生雜樹上而以松上者為真
彚考─増─詩小雅─蔦與女蘿施于松栢　─水經注─沅水又
東帶緑蘿山頹巖臨水懸蘿釣渚　─新論─碧蘿附于青
松以茂凌雲之葉
集藻─五言古詩─増─齊王融詠女蘿　羃䍥女蘿草蔓衍旁
松枝含煙黄且緑因風卷復垂　─陳劉刪賦松上輕蘿
葉繞千年蓋條依百尺枝屬與松風動時將薜影垂學
帶非難結為衣或易披山阿若近遠獨有楚人知
五言律詩─増─唐杜牧緑蘿─緑蘿縈數匝本在草堂間秋
色寄髙樹晝隂籠近山移花疎處過劚藥困時攀日暮
微風起難尋舊徑還
詩散句─増─魏曺植─緑蘿緣玉樹光耀粲相輝─劉楨─青
青女蘿草上依髙松枝　─晉郭璞─緑蘿結髙林蒙籠葢
一山　─宋謝靈運─想見山阿人薜蘿若在眼　─伍緝之
女蘿依附松終已冠髙枝　─唐李白─緑蘿紛葳𬎼繚繞
松柏枝　─杜甫─侍婢賣珠㢠廻牽蘿補茅屋─梁吴均─女
蘿可代裙　─王筠─風氣入纖蘿　─唐李白─飛蘿揺春煙
　延蘿結幽居　─松甫─髙蘿成帷幄　通林帶女蘿
于鵠─深蘿月不通　─朱慶餘─秋近碧蘿鮮─李頻─新隂
映緑蘿　─殷璠─髙蘿出石懸　─宋孫覿─蘿牽籬羃翠
唐李白─緑蘿樹下春風來　青蘿嫋嫋掛煙樹　─白居
易─煙蘿初合澗新開　─宋孫覿─緑蘿髙張翠羽蓋
　　薜荔
─増─爾雅翼─薜荔狀如烏韭而生於石上亦緣木生葉厚
寔而圓多蔓其寔上鋭而下平外青而中􁀙經霜則􁀙
紅而甘鳥烏所啄兒童亦食之謂之木饅頭亦曰鬼饅
頭嶺外尤多　─本草─一名木蓮李時珍曰四時不凋厚
葉堅强大于絡石不花而實實大如杯微似蓮蓬而梢
長正如無花果之生者六七月實内空而紅八月後則
滿腹細子大如稗子一子一鬚其味㣲濇其殻虛輕
彚考─増─山海經─小華之山其草有薜荔食之已心痛
集藻─文散句─増─楚屈原離騷─貫薜荔之落蘂─九歌─薜
荔柏兮蕙綢　采薜荔兮水中　罔薜荔兮為帷　被
薜荔兮帶女蘿　九章　令薜荔以為理兮憚舉趾而縁
木
五言絶句─増─唐顧況薜荔庵─薜荔作禪庵重疊庵邊樹
空山徑欲絶也有人知處
詩散句─増─宋梅堯臣　春城百花發薜荔上隂階　根隨
　　枝蔓生葉侵苔蘚碧─唐杜甫─青垂薜荔長─王縉─薜
　　荔成帷晚靄多─桞宗元─宻雨斜侵薜荔牆─胡曽─蘿
　　荔雨餘山似黛─方干─窻户凉生薜荔風─殷璠─淺緑
　　垣牆綿薜荔─金髙士談　八尺龍蛇薜荔牆
　　　　絡石
　　増─本草─絡石一名石鯪一名石龍藤一名懸石一名耐
　　冬一名雲花一名雲英一名雲丹一名石血一名雲珠
　　蘇恭曰生隂濕處冬夏常青實黑而圓其莖蔓延繞樹
　　石側若在石間者葉細厚而圓短繞樹生者葉大而薄
　　韓保昇曰葉似細橘葉莖節著處即生根鬚包絡石旁
　　花白子黑六七八月采陳藏噐曰與薜荔相似更有石
　　血地錦等十餘種藤皆是其類李時珍曰帖石而生其
　　蔓折之有白汁其葉小如指頭厚于木强面青背淡濇
　　而不光有尖葉圓葉二種蓋一物也
　
御定佩文齋廣羣芳譜卷八十一
　欽定四庫全書
御定佩文齋廣羣芳譜卷八十二
　　竹譜
　　　竹一
　原─竹植物也非草非木(説文云竹冬生草也竹譜云竹/是一族之總名一形之偏稱也)
　(植物之中有草木竹猶/動品之中有魚鳥獸也)耐濕耐寒貫四時而不改柯易
　葉其操與松柏等第雖喜濕惡燥亦不宜水淹其根根
　之發生喜向上行(本草云其根/鞭喜行東南)其性又與菊等宜添河
　泥覆之毎至冬月須厚加土為佳每長至四年者即伐
　去庶不礙新笋而林亦茂盛　─増─格物總論─竹中虛白
　膜外皮青緑色或黄或紫或斑駁文或小或大或長㦯
　短種族最多大抵皆自根而莖莖皆有節莖間節䖏生
　枝枝每兩之枝亦有節枝間節䖏生葉葉每三之初出
　地為笋笋節有籜包之及成莖抽之而籜遂漸次脱落
　脱落䖏有粉嵗乆而茂茂則成林　─爾雅─簜竹─注─竹别
　名─疏─李巡曰竹節相去一丈曰簜孫炎曰竹濶節者曰
簜禹貢篠簜既敷孔安國云簜大竹郭氏曰竹别名無
大小之異也　莽數節─注─竹類也節間促　桃枝四寸
有節─注─今桃枝節間相去多四寸(竹譜云桃枝竹皮赤/編之滑勁可以為席)
(余之所見節短者不兼寸長者或踰尺豫章徧有之恐/爾雅所載草族自别有桃枝不必是竹郭注取之謬也)
(按四寸有節盖畧言之戴凱之以所/見不合而遂疑桃枝之非竹誤矣)　粼堅中─注─竹類
也其中實　簢筡中─注─言其中空竹類(按筍譜云其中/耎曰筡可以為)
(席則其内隔耎與/常竹不相同也)　仲無笐─注─亦竹類未詳　篠箭─注
别二名　─原─戴凱之竹譜云竹之品類六十有一黄魯
直以為竹類至多竹譜所載皆不詳欲作竹史不果成
今按其種有方竹(産澄州體如削成勁挺堪為杖隔州/亦出大者數丈東齋記事云武陵桃)
(源山有方竹四面平整如削堅勁可以為杖寧波志云/葛仙翁煉丹扵定海靈峰植竹筯化為竹而方續竹譜)
(云方竹生嶺外大者如巾筒小者如界方益/部方物略記云圎衆方寡故貴方者差小)斑竹(即吳/地稱)
(湘妃竹者其斑如淚痕續竹譜云世傳二妃將沉湘水/望蒼梧而泣灑淚染成斑出峡州宜都縣飛魚口大者)
(不過寸鮮美可愛杭産者不如亦有二種出古辣者佳/出陶虚山者次之土人裁為筯甚妙亦有大如甌者按)
(筍譜又有一種毛斑竹出蘄州初伐竹即無斑以灰汁/洗之即斑見彼人多作簾席或笛管與二妃祠者不同)
棕竹(棕本作㯶有三種上曰筯頭梗短葉垂堪置書几/次曰短栖可列庭階次曰樸竹節稀葉硬全欠温)
(雅但可作扇骨料耳性喜隂畏寒風冬月藏不通風䖏/三月方可見天原不見日秋分後可分須出盆視其根)
(鬚不甚牢固䖏劈開栽盆欲變化多盆則盆/大更旺灌用浸豆水極肥舍此俱不堪用)猫竹(一作/茅竹)
(又作毛竹榦大而厚異扵衆竹人取以為舟四明洞天/記云毛竹叢生澗邉又金庭山洞天皆有續竹譜云毛)
(竹生武夷山李義山詩武夷洞裏生毛竹是也筍譜云/出武陵洞口人斫竹随生土俗云仙人入洞故生此竹)
(以隔浮/生也)䨇竹(修篁嫩篠對抽並𦙍王子敬謂之扶竹猶/海上之扶桑也武陵山西雙竹院中産按)
(續竹譜云瑞竹合歡發地尺餘分為兩竿筍譜云合歡/竹出南嶽下諸州山溪間彬州最多其筍初生合歡形)
(勢及成竹也或三莖合或兩莖合斷其間有竅竹皮或/有斑㸃文雙梢竹出九疑山第二重麓臺側筍長獨莖)
(及生枝葉即分為兩梢葉宻而細亦謂為合/歡竹與象扶桑者少同盖一類而數種也)蘄竹(出黄/州府)
(蘄州以色瑩者為簟節疎者為笛帶鬚者為杖唐韓愈/詩蘄州笛竹天下知鄭君所寶尤瓌竒攜来當畫不得)
(卧一府傳㸔/黄琉璃是也)慈孝竹(生作大叢長榦中聳羣篠/外䕶向陽則茂宜種髙臺)柯亭竹
(生雲夢之南可為管以七月望前生明年七/月望前伐過期伐則音滯未期伐則音浮)觀音竹(每/節)
(二三寸産占城國全州志云大覆釡山産/掃堦竹僅尺許葉宻而枝小名觀音竹)黄金間碧玉
(成都古今記云對青竹竹黄而溝青毎節若間出浙中/亦有之㑹稽甚多彼人呼黄金間碧玉按筍譜云竹則)
(一邊青一畔紫其/色又與此小異)龍公竹(其大徑七尺一節長丈二/尺葉若芭蕉出浮羅山)龍
孫竹(生辰州山谷間髙/不盈尺細僅如針)徑尺竹(可為甑/出湖湘)四季竹(節長而/圎中管)
(籥生山石/者音清亮)月竹(每月抽笋狀輕短叢生如/箭筍不堪食産嘉定州)十二時竹(産/蘄)
(州其竹繞節凸生子丑寅夘等十二字安福周/俊叔得此植之家庭十餘年筍而竹者十之三)􁈝簩竹
(異物志云􁈝簩國出竹可礪指甲新州有此種製成琴/様為礪甲之具用久微滑以酸漿漬之過宿快利如初)
(亦可作箭李商隠所謂􁈝簩弩箭磨青石是也按續竹/譜有􁈝竹皮上有文可為錯子錯甲利勝扵鐵即此)
大夫竹(其髙凌雲圍三尺幽怪録云鄜延一人伐此竹/見内二仙翁相謂平生勁節惜為主人所伐遂)
(騰空/去)鳳尾竹(髙二三尺纖小猗那植/盆中可作書室清玩)龜文竹(崇陽縣寶/陀巖産僅)
(一本製扇甚竒/聞今亦絶種矣)人面竹(出剡山竹徑㡬寸近本逮二尺/節極促四面參差竹皮如魚鱗)
(面凸頗/類人面)黒竹(如藤長丈八/尺色理如鐵)思摩竹(筍自節生筍旣成竹/至春節中復生筍出)
(交/廣)無節竹(出𤓰/州)大節竹(一節一丈/出黎母山)疎節竹(六尺/一節)通竹(直/上)
(無節而空/洞出溱州)匾竹(筍譜云匡廬山中多有之其竹匾而長/傳云釋慧逺捻此竹為匾竹筍出皆匾)
藤竹(出占/城)船竹(出員丘其竹/一節可為船)弓竹(竹譜云出東垂諸山/中長數十丈每節輙)
(曲既長且軟不能自立若遇木乃倚質有文章然要須/膏塗火灼然後見之異物志云弓竹筋籐斑駁如玳瑁)
(名玳/瑁竹)涕竹(神異經云南方荒中有涕竹長數百丈圍三/丈六尺厚八九寸可以為船其笋甚羙食之)
(可以止/瘡癘)丹青竹(葉黄碧丹相/間出熊耳山)十抱竹(出臨/賀)慈竹(内實而/節疎性)
(弱形𦂳而細可代藤一名義竹述異記謂之子母竹益/部方物畧記云慈竹性叢生根不外引其宻間不容笴)
(筍生夏秋閲嵗枝葉乃茂别有數種節間八九寸/者曰籠竹一尺者曰苦竹弱梢垂地者曰釣絲竹)桂竹
(竹譜云髙四五丈者二尺圍狀如甘竹而皮赤南康以/南所饒也山海經云雲山桂竹傷人必死是桂竹有二)
(種名同實異/其形未詳)桃竹(葉如棕身如竹宻莭而實中犀理痩/骨盖天成拄杖也出巴渝間出豫者)
(細文一節四尺北人呼為桃絲竹續竹譜以為/即㯶竹按㯶竹紋細桃竹紋粗一類而二種也)相思竹
(出廣東兩/兩生笋)　─増─戴凱之竹譜─籦龍竹(黄帝使伶倫伐之/扵崑崙之墟吹以)
(應律聲譜云籦龍大竹此言非大小之謂笛賦云籦龍/非也自一竹之名耳所生若是大竹豈中律管與笛)
􁈛竹(細竹也出蜀志薄/肌而勁􁈛音衛)篁竹(堅而促節體圎而質堅皮/白如霜粉大者宜作船細)
(者為/笛)棘竹(生交州諸郡叢生有數十莖大者二尺圍肉/至厚實中破以為弓枝節皆有刺彼人種以)
(為城卒不可攻萬震異物志所謂種為藩落阻過層墉/者也或卒崩根出大如十石物縦横相承如縿車一名)
(笆竹筍味落人鬚髮按續竹譜有箣竹/即此貴州志云箣竹即竻竹又名澀勒)單竹(大者如腓/虛細長爽)
(嶺南人取其筍未及竹者灰煑績以為/布其精者如縠焉按續竹譜一作簞竹)苦竹(有白有紫/而味苦齊)
(民要術云竹之醜有四有青/苦者白苦者紫苦者黄苦者)甘竹(似篁而茂葉下節味/甘合湯用之此處䖏)
(亦有按圖經本草云即淡竹也夢溪筆談云淡竹對苦/竹為文除苦竹悉謂之淡竹後人不曉扵本草内别疏)
(淡竹為/物非也)一蘇麻竹(長數丈大者尺餘圍概莭多枝叢生/四枝葉大如履此五嶺左右徧有之)
篔簹竹(最大大者中甑笋亦中射筒薄/肌而最長節中貯箭因以為名)箖箊竹(葉薄而/廣越女)
(試劒竹/是也)尋竹(禹殺共工相繇二臣膏流為水其䖏腥臊/不植五榖禹三堙皆沮尋竹生焉在崑崙)
(之北南嶽之山見大荒北經中/按玉篇云􁤮竹可為舟即此)般腸竹(生東郡縁海諸/山中其筍最羙)
(云與笆竹相似出/閩中其形未詳)筋竹(長二丈許圍數寸至堅利南土/以為矛其笋未成竹時堪為弩)
(絃見徐忠南中奏劉淵林云夷人以史/葉竹為矛即是筋竹一物而二名者也)百葉竹(生南垂/界甚有)
(毒傷人必死一枝百葉因以為名沈志劉淵林云篣竹/有毒以刺虎豹中之輙死或一物二名未詳其同異)
䈏竹(實厚肥孔小㡬扵實中安成以/南有之其味苦䈏音雹性柔弱)由衙竹(二竹皆大/竹也土人)
(用為梁柱交州廣志云亦有生扵永昌郡/者為物叢生吳郡賦所謂由衙者篁也)笻竹(髙節實/中狀若)
(人剖廣志云出南廣卭都縣張孟陽云出興古盤江縣/山海經謂之扶竹郭璞注謂之扶老竹按筍譜云此與)
(扶竹並節/者不同)􁈜竹(筍無味江漢間謂/之苦􁈜􁈜音聊)􁁉竹(二種至似苦竹/而細軟肌薄􁁉)
(音禮齒有/文理也)蓋竹(亦大肌薄色白生江南深谷山中不聞/人家植之其族類動有頃畝典録賀齊)
(傳云討建安賊洪明扵蓋竹蓋竹以名地/猶酸棗之名邑豫章之名邦者類是也)雞脛竹(篁竹/之類)
(纖細大者不過如指疎葉黄皮彊肌無所堪施笋/美青斑色緑沿江山崗所饒也按此一作雞頭竹)狗竹
(生臨海山中/節間有毛)蘆竹(此竹膚是蘆出/揚州東垂諸郡)箭竹(髙者不過一丈/節間三尺堅勁)
(中矢江南諸山皆有之㑹稽所生最精好/故爾雅云東南之美者有㑹稽之竹箭焉)箘竹簵竹(二/竹)
(亦皆中矢皆出雲夢之澤大較是㑹稽箭類耳皮特黒/澀以此為異呂氏春秋云駱越之箘然則南越亦産不)
(但荆/也)篃竹(山海經云其竹名篃生非一䖏江南山谷所/饒也故是箭竹類一尺數節葉大如履可以)
(作篷亦中作矢其筍冬生廣志云魏時漢中太守王/圗毎冬獻笋謂之䈛笴䈛苦怪反按此亦名䈛竹)篠
竹(篲篠竹中掃箒細竹也特異他篠見廣志至大者不/過如箭長者不出一丈根杪條等下節生惟髙隂動)
(有町畝盧山所饒也掃箒之選潯陽人往往取下都貨/焉又魯郡鄒山有篠形色不殊質特堅潤宜為笙管諸)
(方莫及笙賦所謂鄒山大竹也又海島有篠大者/如筯内實外堅拔之不曲枝葉稀少狀若枯筯)赤竹
(以色名按筍譜云赤竹出閩中/大者如椽堪作弹織箔扇也)白竹(俗曰白鹿竹亦可/作簟潯陽呼為白)
(木竹燥時皮肉皆赤武陵溪中是所豐足也按筍譜云/連州抱腹山多生白竹莖徑白節心少許緑彼土人出)
(筍後落籜撒梢時採此竹以灰煑水浸作竹布鞋或/搥一節作箒謂曰竹拂若貢布一疋只重數兩也)筨
􁈞竹(大如脚指堅厚修直腹中白幕䦨隔狀如濕麫生/衣將成竹而笋皮未落輙有細蟲囓之隕籜之後)
(蟲囓䖏往往成赤文頗似繡畫南康所出按梧潯雜佩/云滇之新化州山中生細竹長者十餘丈本粗而末細)
(其上有蟲蝕䖏去之則斑痕如湘竹/斷以為箸甚雅當是此竹一類也)箛􁁉竹(生扵漢陽/時獻以為)
(輅馬䇿見/南郡賦)浮竹(長者六十尺肉厚而虚軟節濶而亞生/水次彭蠡以南大嶺以北徧有之其笋)
(未出時掘取以甜糟藏/之極甘脆南人所重)􁁉竹(見南/郡賦)䇣竹(見蜀/都賦)　─僧贊寧
筍譜─孤竹(襄陽薤山下有孤竹三年方生一笋及/筍成竹竹母已死矣代謝如春秋焉)􁫭竹
(出溫䖏建以来竹如苦/竹長節而薄可作屋椽)木竹(今靈隐山出中堅亦通小/脉節内若通草中也又韶)
(州有木竹成竹一莖如萬嵗藤一莭長四尺無花而/實實如草豆蔲土人鹽之為果實按此當别一種也)利
竹(其竹蔓生若藤蔓/屬實中而堅韌)雲母竹(廣志云/大竹也)蔓竹(廣志云皮青/肉白如雪軟)
(韌可為索述異記云岑華山在西海之/西有蔓竹為簫管吹之若羣鳳之鳴)鏞竹(出廣州此/竹絶大内)
(空容三升許米交廣以来人將此作升子量出入其/出黄可療風疾名天竹黄按黄名天竹言此竹大也)相
迷竹(生廣州以来竹狀與鏞竹少異/其洪長亦同内空生黄堪作丸)新婦竹(出武林山/隂其竹圓)
(直韌可/為篾)白烏竹(湘中有此竹/見魏曹毗賦)魚腸竹(其竹細/而屈)􁲷筒(見吳/都賦)
(吳越/有之)􁞢䈝竹(竹節/疎)篻竹(其竹實中􁁉屬出韶州/莖五六寸中為弓弩)服傷竹
(大者五六寸圍長/二丈其中實滿)筀竹(吳越/多生)龍牙竹(出永嘉大羅山其/竹長四五尺稀莭)
(人取必有大風雨/雷雹人下山則止)㯽榔竹(見杜臺/卿淮賦)丹竹(出道州瀧中峭/壁之上竹毎節)
(可一丈或八尺莖不大裊/裊搖空粉節上似有丹色)拂雲箒竹(出盧山莖大如指/竹杪細葉密翠如)
(箒彼人採為方物/贈人謂之拂雲箒)箖竹(出襄州卧龍山諸葛亮祠中長/百尺只梢上有葉土人作幡竿)
(承/落)水竹(出黔南管内或/巖下潭水中生)古散竹(節似馬鞭葉似桐樹/而小皮似栟櫚柔韌)鶴
膝竹(竹狀節下大上小似苦竹閩中土人呼為槌竹堪/作拄杖按此即雲南志所謂雞腿竹盖卭竹類也)
石􁲸竹(一名篻簩生閩中/竹似石笋而小)三稜竹(其狀若㯶櫚葉/莖柄若三脊然)　─劉
美之續竹譜─沙摩竹(生桂嶺一人止可擎一竿欲種則/鈖其苗載二尺許釘入土不踰月)
(而生根葉期年長芽/筍不三載而為林)紫竹(其莖如染出青城蛾眉山可/作笙竽蕭管益部方物畧記)
(云蜀諸山中尤多園池亦種為/玩然生二年色乃變三年而紫)猫兒竹(長沙有之下豐/上細其笋甚甘)
(羙大者重十餘斤按毛/竹一名猫竹與此各别)─華陽國志─濮竹(出永昌郡大/竹節相去一)
(丈受一斛許筍譜本草/作漢竹疑濮字之訛)─本草─䈽竹(堅而促節體圎質/勁皮白如霜大者)
(宜刺船細者可為笛/取瀝並根葉皆入藥)─峩眉山志─龍竹(根有二角髙莭/實中可為杖逰)
(山者多/採之)千嵗竹(生山南絶壁間盛以竹籃培以砂石懸/之檐前即暢茂夏三月著花壅土則枯)
(死/)　─廣東志─電斑竹(雷州土貢/電斑竹)婆娑羅竹(増城縣東南/二十三里曰)
(猊山産婆/娑羅竹)　─雲南志─黒竹(出浪穹色黒可為簫管/按此與原譜黒竹異)麻竹
(其質綿軟可/為繩為屨)巨竹(出易門深谷/節髙數尺)　─原─八月為竹小春竹
之萌曰筍竹之節曰箹竹之叢曰筤竹之實曰􁩈竹之
得風而體夭屈曰笑竹死曰䈙
彚考─増─易説卦─震為蒼筤竹─疏─竹初生之時色蒼筤取
其春生之美也　─原─書禹貢─篠簜既敷傳─篠竹箭簜大
竹水去已布生　瑤琨篠簜　惟箘簵楛三邦底貢厥
名─傳─箘簵美竹楛中矢榦三物皆出雲夢之澤近澤三
國常致貢之其名天下稱善─疏─鄭云箘簵䉁風也竹有
二名或大小異也箘簵是兩種竹─増─詩衞風─籊籊竹
竿以釣於淇　─小雅─如竹苞矣傳─苞本也　箋─言時民殷
衆如竹之本生矣　─禮記月令─日短至則伐木取竹箭
　─禮器─其在人也如竹箭之有筠也如松柏之有心也
二者居天下之大端矣故貫四時而不改柯易葉　─周
禮春官─孤竹之管冬日至於地上之圜丘奏之─注─孤竹
竹特生者　孫竹之管夏日至於澤中之方丘奏之─注
孫竹竹枝根之末生者　隂竹之管於宗廟之中奏之
注─隂竹生於山北者　─夏官─東南曰揚州其利金錫竹
箭　─史記河渠書─天子自臨決河沈白馬玉璧於河令
羣臣從官自將軍已下皆負薪寘決河是時東流郡燒
草以故薪柴少而下淇園之竹以為楗　注─樹竹塞水決
之口稍稍布插接樹之水稍弱補令宻　─原─史記貨殖
傳─渭川千畆竹其人與千户侯等　─増漢書地理志─秦
地有鄠杜竹林南山檀柘號稱陸海為九州膏腴　─原
晉書嵇康傳─康所與神交者惟陳留阮籍河内山濤豫
其流者河内向秀沛國劉伶籍兄子咸琅琊王戎遂為
竹林之逰世所謂竹林七賢也　─増─晉書紀瞻傳─瞻立
宅於烏衣巷館宇崇麗園池竹木有足賞翫焉　─王徽
之傳─吳中一士大夫家有好竹徽之欲觀之便出坐輿
造竹下諷嘯良久主人灑掃請坐徽之不顧將出主人
乃閉門徽之便以此賞之盡歡而去嘗寄居空宅中便
令種竹或問其故徽之但嘯詠指竹曰何可一日無此
君耶　─梁書處士傳─阮孝緒所居室惟有一鹿牀竹樹
環繞　─南史袁粲傳─粲家居負郭毎杖䇿逍遙當其意
得悠然㤀反郡南一家頗有竹石粲率爾步往亦不通
主人直造竹所嘯詠自得主人出語笑款然俄而車騎
羽儀並至方知是袁尹　─沈約傳─約孫衆字仲興好學
頗有文詞仕梁為太子舍人武帝召見於文徳殿帝令
衆為竹賦賦成奏之手勑答曰卿文體翩翩可謂無忝
爾祖　─北史楊愔傳─愔一門四世同居家甚隆盛昆季
就學者三十餘人學庭前有柰樹實落地羣兒咸争之
愔頽然獨坐其季父暐適入學館見之大用嗟異宅内
有茂竹遂為愔於林邊别葺一室命獨䖏其中常銅盤
具盛饌以飯之因以督厲諸子曰汝輩但如遵彦謹慎
自得竹林别室銅盤重肉之食　─唐書文藝傳─王維别
墅在輞川有竹里館　─五代史周臣傳─扈載字仲熙少
好學善屬文因逰相國寺見庭竹可愛作碧鮮賦題其
壁世宗聞之遣小黄門就壁録之覽而稱善　─宋史五
行志─太平興國八年十月乙酉蜀州獻瑞竹一本十六
節上分兩枝　雍熙三年四月睂山縣獻異竹圗　淳
化二年二月射洪縣安國寺竹二莖同本　六月舒州
竹連理知州樂史以聞　至道元年十一月潭州監軍
廨生竹一本長二尺許枝葉萬餘尤為殊異　景徳三
年十二月蓬州上瑞竹圗　大中祥符八年四月開元
寺桃竹一莖上分十八節皆相對─宼準傳─準歸葬西
京道出京南公安縣人皆設祭哭於路折竹植地挂紙
錢逾月視之枯竹盡生筍衆因為立廟嵗時享之　─山
海經─英山其陽多箭䉋　竹山其陽多竹箭　踰次之
山其下多竹箭　翠山其下多竹箭　髙山其草多竹
　京山多竹　蟲尾之山其下多竹　軒轅之山其下
多竹　渠豬之山其上多竹　蔓渠之山其下多竹
牡山其下多竹箭竹䉋　長石之山其西有谷焉名曰
共谷多竹　夸父之山其木多竹箭　荆山其草多竹
　大堯之山其草多竹　師母之山其草多竹　求山
其木多䉋　從山其下多竹　雲山有桂竹甚毒傷人
必死　龜山多扶竹　丙山多筀竹　大夫之山其草
多竹　暴山其木多竹箭䉋箘　附禺之山有丘方圎
三百里丘南帝俊竹林在焉大可為舟─注─俊舜字假借
音(言舜林中竹一節/則可以為船也)　─汲冢周書─路人大竹　路人東
方蠻貢大竹　─穆天子傳─天子西征至於𤣥池乃樹之
竹是曰竹林　─家語─山南之竹不摶自直斬而為箭射
達犀革─戰國䇿─薊丘之植植於汶篁─注─竹田曰篁索
隐云言燕薊丘之植植齊王汶上之竹　─淮南子─竹以
水生　漢水重安而宜竹　丘陵坂險不生五榖者以
植竹木　─禮斗威儀─君乗木而王其政太平蔓竹紫脱
為之長生　─孝經河圖─少室之山有㸑器竹堪為釡甑
　─三輔黄圖─竹宫甘泉祠宫也以竹為宫天子居中
三輔舊事竇將軍有青竹田　─原─三輔决録─蔣詡舍種
竹下開三徑有羊仲裘仲之徒與之㳺　─増─博物志─堯
之二女舜之二妃曰湘夫人舜崩二妃啼以涕揮竹竹
盡斑　─神仙傳─蘇仙公者桂陽人漢文帝時得道昇雲
漢而去後母終鄉人見州東北牛脾山紫雲蓋上有號
哭之聲咸知蘇君之神也先生哭䖏有桂竹兩枝無風
自掃其地恒浄　─風土記陽羡縣有袁君家壇邊有數
林大竹並髙二三丈枝皆下披掃壇上常潔浄也　─拾
遺記─始皇起雲明臺窮四方之珍木得雲岡素竹　蓬
莱有浮筠之簳葉青莖紫子大如珠有青鸞集其上下
有沙礰細如粉柔風至葉條翻起拂細沙如雲霧仙者
来觀而戲焉風吹竹葉聲如鐘磬之音　─華陽國志─有
竹王者興於遯水有一女子浣於水濵有三節大竹流
入女子足間推之不肯去聞有兒聲取持歸破之得一
男兒長養有才武遂以竹為姓捐所破竹於野成竹林
今竹王祠竹林是也　─荆州記─臨賀謝休縣東山中有
大竹數十圍髙亦數十丈有小竹生其旁皆四五圍下
有盤石徑四五丈極方正青如彈碁局兩竹屈垂拂掃
石上初無塵穢未至數十里聞風吹此竹如簫管之音
　天門山角上各生一竹倒垂拂拭謂之天帚　─廣州
記─石麻之竹勁而利削以為刀切象皮如切芋─湘中
記─文竹山上有石牀方高一丈四面緑竹扶疎常隨
風委拂此牀　─原─永嘉郡記樂城張廌者隐居頤志家
有苦竹數十頃在竹中為屋常居其中王右軍聞而造
之廌逃避竹中不與相見一郡號為竹中髙士　─増永
嘉郡記陽嶼有仙石山頂上有平石方十餘丈名仙壇
壇陬輙有一䈥竹凡有四竹葳蕤青翠風来動音自成
宮商石上浄潔初無粗籜相傳云曽有却粒者於此羽
化故謂之仙石　小江縁岸有仙石壇有竹嬋娟青翠
風来枝動掃石壇壇上無塵也　─丹陽記─江寧縣南三
十里有慈母山積石臨江上生簫管竹王褒洞簫賦所
稱即此也其竹圎緻異於餘處自伶倫采竹嶰谷其後
唯此簳見珍故歴代常給樂府而俗呼曰鼓吹山今慈
湖戌常禁採之　─東陽記─崑山去蕪城山十里山峰嶺
髙峻常秀雲表故老傳云嶺上有員池魚鼈具有池邊
有竹極大風至垂屈掃地恒浄潔如人掃也　南越志
博羅縣東蒼州足簟竹銘曰簟竹既大薄且空中節長
一丈其長如松　異苑─建安有篔簹竹節中有人長尺
許頭足皆具　元嘉四年東陽留道先家筋竹林忽生
連理野人無知謂之禍祟欲斫殺之　─洛陽伽藍記─永
寧寺僧房樓觀一千餘間翠竹香草布濩堦墀　─述異
記東海畔有孤竹焉斬而復生中為管　衞有淇園出
竹在淇水之上詩云瞻彼淇澳緑竹猗猗是也　和州
義城郡葭萌縣有玉女房蓋是一大石穴也昔有玉女
入此石穴前有竹數莖下有青石壇毎因風自掃此壇
玉女每遇明月夜即出於壇上閒步徘徊復入此房
原─地道志梁孝王東苑方三百里即兎園也多植竹中
有修竹園─増─髙士春秋─王徽之以菖蒲映竹曰菖蒲
止以九節為貴而此君面目聳然正當再拜此君而此
君亦安得不受之耶述　征記山陽縣城東北二十里
魏中散大夫嵇康園宅竹林時有遺竹也　─酉陽雜俎
衞公言北都惟童子寺有竹一窠纔長數尺其寺綱維
毎日報竹平安　東宮郡漢順帝時屬南海西接髙凉
郡又以其地為司諫都尉東有蕪地西鄰大海有長洲
多桃枝竹縁岸而生　─北户録─貞元五年畨禺有海户
犯禁避罪羅浮山入至第十三嶺遇巨竹百丈萬竿竹
圍二十一尺有三十九節節長二丈海户因破之為篾
㑹罷吏捕逐遂挈而歸時有軍人獲一篾以為竒貨後
獻於刺史李復復命陸子羽圗而記之　澄州産方竹
體如削成勁挺堪為拄杖亦不讓張騫笻竹杖也又海
晏出蘆堪為拄杖髙潘州出千嵗蕨拄杖之類具多更
有疎節竹五六尺一節僧道多以為杖又按王最云溱
州通竹直上無節空心也　─𤣥山記─孟浩然一日周旋
竹間喜色可掬又見網師得魚尤甚喜躍友人問之答
云吾適得句中有魚竹二物不知竹有㡬節魚有㡬鱗
疑致疎謬今見二物乃釋然矣─原─開元天寶遺事─太
液池岸有竹數叢芽筍未嘗相離密宻如栽也帝因與
諸王閑步於竹間謂諸王曰人世父子兄弟尚有離心
離意此竹宗本不相疎人有懐貳心生離間之意覩此
可以為鑑諸王皆唯唯帝因呼為竹義─増─清異録─江
湖間有一種野竹其葉糾結如蟲狀山民曰此蚱蜢竹
也　─原─續世説─杜子美居蜀於浣花里種竹植木結廬
枕江縦酒吟詠與田畯野老相狎　─増─獨樂園記─沼北
横屋六楹前後多植美竹命之曰種竹齋　─原─東坡集
古氏南坡修竹數千竿大者皆七寸圍盛夏不見日蟬
鳴鳥呼有山谷氣象竹林之西又有隙地數畝種桃李
雜花今年秋冬當作三間一龜頭取雪堂規模東䕃修
竹西眺江山若果成此遂為一郡之嘉觀也　風篁嶺
多竹風韻淒清至此林壑深沉迥出屋表流淙活活自
龍井而下四時不絶嶺故叢薄荒宻元豐中僧辨才淬
治潔椘名曰風篁予訪辨才龍井送至嶺上左右驚曰
逺公過虎溪矣辨才笑曰杜子有云與子成二老来往
亦風流遂作亭嶺上名曰過溪亦曰二老作詩記之
増─夢溪筆談　近嵗延州永寧闗大河岸崩入地數十尺
土下得竹筍一林凡數百莖悉化為石延郡素無竹此入
在數十尺土下不知其何代物無乃曠古以前地卑氣
濕而宜竹耶　─岳陽風土記─五月十三日謂之龍生日
可種竹齊民要術所謂竹醉日也　─冷齋夜話─鄒志完
南遷自號道鄉居士在昭州江上為居室近崇寧寺因
閲華嚴經於觀音像前有修竹三根生像之後志完揭
茅出之不可乃垂枝覆像有如今世畫寶陀山巖竹今
猶在昭人扃𤨏之以俟過客逰觀　西湖僧清順怡然
清苦多佳句嘗賦十竹詩云城中寸土如寸金幽軒種
竹只十个春風慎勿長兒孫穿我階前緑苔破　─洛陽
名園記─富鄭公園自其第東出探春亭登四景堂則一
園之景勝可顧覽而得南渡通津橋上方流亭望紫筠
堂而還右旋花木中有百餘步走䕃樾亭賞幽臺抵重
波軒而止直北走土筠洞自此入大竹中凡謂之洞者
皆斬竹丈許引流穿之而徑其上横為洞一曰土筠縱
為洞三曰水筠曰石筠曰榭筠歴四洞之北有亭五錯
列竹中曰叢玉曰披風曰漪嵐曰夹竹曰兼山　苖帥
園北竹萬餘竿皆大滿二三圍疎筠琅玕如碧玉椽
董氏西園有一堂竹環之中有石芙蓉水自其花間湧
出開軒窓四面甚敞盛夏燠暑不見畏日清風忽来留
而不去幽禽静鳴各誇得意此山林之景而洛陽城中
遂得之　─武夷山記─峰山頗有佳竹多虯屈如龍蛇狀
　─華陽宫記─循夀山而西移竹成林復開小徑至百數
步竹有同本而異幹者不可紀極皆四方珍貢又雜以
對青竹十居八九曰斑竹麓　─艮嶽記─景龍江北岸萬
竹蒼翠蓊鬱仰不見天有勝雲庵躡雲臺消閒館飛岑
亭無雜花異木四面皆竹也　─避暑録話─山林園圃但
多種竹不問其他景物望之自使人意瀟然竹之類多
尤可喜者筀竹益色深而葉宻吾始得此山即散植竹
略有三四千竿雜衆色有之意數年後所向皆竹矣戊
申己酉間二浙竹皆結花而死俗謂之竹米於是吾所
植亦槁盡今所存惟介竹數百竿爾方其初花時老圃
輙能識之告吾亟盡伐去存其根則来嵗尚可復生而
余終不忍至已槁而後伐則與其根俱朽矣比雖復補
種而竹種已難得不能及前五之一然猶更須三五年
始可望其干雲蔽日也　─西溪叢話─李義山崇讓宅讌
詩風過㢠廻塘萬竹悲洛陽有崇讓坊有河陽節度使王
茂先宅李即茂先之婿韋氏述征記云此坊出大竹及
桃　─却掃編─蘇黄門子由南遷既還居許下多杜門不
通賓客有鄉人自蜀川来見之伺候扵門彌旬不得通
宅南有叢竹竹中為小亭遇風日清美或徜徉亭中鄉
人既不得見則謀之閽人閽人使待於亭旁如其言後
旬日果出鄉人因趨進黄門見之大驚慰勞久之曰子
姑待我於此翩然復入迨夜竟不復出　西京一僧院
後有竹林甚盛僧開軒對之極瀟灑士大夫多逰集其
間一日文潞公亦訪焉大愛之僧因具榜乞命名公欣
然許之攜牓以歸數月無耗僧往請則曰吾為爾思一
佳名未之得也姑少待後半年方送牓還題曰竹軒余
觀士大夫立所在亭堂名當理而無疵者極少潞公之
語雖質然不可破也　─研北雜志─朱希真常言山隂富
水竹有洛陽許下氣象　─臨漢隐居詩話─竹有黒㸃謂
之斑竹非也湘中斑竹方生時毎㸃上苔錢封之甚固
土人斫竹浸水中用草穰洗去苔錢則紫暈斕斑可愛
此真斑竹也　─揮麈餘話紹興中趙元鎮為左相一日
入朝見自外移竹栽入内奏事畢亟往視之方興工於
隙地元鎮詢誰主其事曰内侍黄彦節也元鎮即呼彦
節詬責之曰頃嵗艮嶽花石之擾皆出汝曹今將復蹈
前轍耶命勒軍令狀日下罷役彦節以聞於上翼日元
鎮奏事上諭曰前日偶見禁中有空地因令植竹數十
竿非欲以為苑囿然卿能防微杜漸如此可謂盡忠爾
後儻有似此等事勿憚以警朕之不逮也　─邵氏聞見
後録─仁皇帝嘉祐七年十二月庚子幸天章閣召兩府
以下觀瑞物十三種其一為瑞竹一節有二絃並生其
中　─吳興園林記─章氏水竹塢章農卿北山别業也有
水竹之勝　─原─五色線─羅浮第三峰有大竹徑七尺圍
節長丈二謂之龍竹常有鸞鳳栖宿東有溪曰羅陽暴
漲有竹葉流出大如芭蕉　─増─五色線─竹名魚腸梁簡
文修竹賦玉潤桃枝之麗魚腸金母之名　─丹鉛總録
竹亦有香人罕知之杜詩風吹細細香李賀詩竹香滿
幽寂粉節塗生翠　─閩部疏─延福以南有竹叢生涉冬
抽萌慈竹類也而長刺雲大者拱把吳越慈竹迥出其
下　粉竹舂絲為佳紙料者美於江東白苧　─荆溪疏
金沙寺在湖㲼東南一里唐陸希聲舊宅今尚有讀易
臺遶寺竹竿可數萬箇　─居山雜志─美竹髙者至數丈
其名曰毛竹並山左右皆有之三伏䕃其下無暑氣然
獨宜山岡則生移之平陸則弗活其餘竹數甚多無踰
此品㳺人多愛刻名其上題蹟可經數年不壊久之益
若蟲書古篆可觀　─玉堂漫筆　衡山後生竹最大名曰
南竹土人截取其筒以為甑節䖏可製盥盆然在深山
中人跡不到之䖏　─月河梵苑記─聚景亭東隙地植竹
數挺曰竹塢　─逰台宕路程─玉京洞天前䕃美竹從竹
間見晚煙野色甚媚　─越㳺雜記─大平菴㸔竹俱大如
汲桶而毛葉離離不啻雲鳳之尾　─燕都㳺覽志─駙馬
都尉萬公白石莊在白石橋北臺榭數重古木合抱竹
色蔥蒨盛夏不知有暑附郭園亭為第一　─原─花史─許
州有修竹二十餘畝潩水貫其中文彦博為置守　桂
東萬玉城世傳王曽寓此階砌尚存旁有修竹數竿日
夕自仆掃其地而復立　─増─四川志─卭州南八里有卭
崃山漢張騫奉使西域得髙節竹植扵卭山　漢竇誼
居蜀之峩眉放浪不覊月夜子規啼竹上誼曰竹裂吾
可歸峩峰是夕竹裂黎明遁扵峩峰武帝三徴不起
福建志─古田縣有馬山多竹可為楮　武彞山白雲巖
下為寒巖右為毛竹洞唐李商隐詩武彞洞裏生毛竹
老盡曽孫更不来　─廣東志─清逺縣五十里曰峡山相
傳黄帝二庶子南採阮俞竹為黄鍾之管與二臣俱隠
此山祠在廣慶寺東廡今山上小竹節間長九寸圓徑
三分疑此山即阮俞舊志悞為崑崙耳東安縣之東
南五里曰雲浮嶺上産異竹　─貴州志─聖婆不知何許
人領五男行至鎮逺卭水司岑樓山以竹植地祝云我
得地竹當成林果成林時揮涕竹上今霧雨竹有液如
涕
集藻　傳　原　宋劉子翬此君傳─此君之先出自震澤有號
蒼筤子者與蒼頡同時頡觀鳥跡制字蒼筤子有記載
之功帝皆賜姓命以字為蒼氏蒼筤子生篠禹修方貢
以其材也上之其後有國封孤竹君生籊籊逸去釣扵
衛詩人咏淇澳以美之天下想見其風采籊生篠篠生
庭筠母慈氏庭筠在綳緥中已有竒骨濯濯如傅粉然
及長清癯玉立七賢六逸皆從之逰王子猷最喜之嘗
曰不可一日無此君世以目之不名也此君性强項未
嘗折節下人得黄老深根固蔕之術蟠隐林麓間與徂
徕十八公新甫柏直臭味之同素相友善帝嘗特起三
人俱至上林愛其風操遷直御史府拜十八公為大夫
獨此君不受爵帝館扵行宮留以自近嘗訪養性之道
此君曰虚心直已至道自凝帝欽其言又嘗撫其腹曰
此中何有曰空洞無物當容數十百人耳帝為之笑有
説之曰君有長材典樂府則簫韶九成直史館則汗青
有日入武庫則羽鏃宣威薦宗廟則簠簋甚飾蓋迎刃
而解盛篾以加者也時方多難何不捐軀出力掃氛䘲
箠四彞以成不朽之名而反韞其楨榦甘與草木俱腐
邪此君曰鳳鳥不至吾已矣夫與其排雲呌閶闔披腹
呈琅玕孰若樂行憂違確乎不可拔也遂營嶰谷將老
焉此君常齋居每嵗惟五月十三日霑醉醉則外其形
骸或為人徙至他所不知也故當時為之語曰此君經
年常清齋一日不齋醉如泥有時倒載過習池茫然乗
墜俱不知晚嵗益枯槁言無枝葉以蘭焚漆割為戒竟
保其天年云帝思之命墨工圗其形像以張座隅仍賜
號曰靖節䖏士諸子皆嶄嶄露頭角曰萌最爽美陸沉
於世為識者賞味争挽致之俎豆扵諸公之間猶子曰
篔苦節肉食者憚之其他支派繁衍青紫曄然居湘中
者斑斑以文采稱居渭川者千畝致富時比之封君居
武夷者榦弱而毛髯人以為蜕骨仙云　─明方清清虚
居士傳─先生姓竹名榦字子直號清虚居士始祖名籦
黄帝時避蚩尤亂隐居嶰谷帝平涿鹿治定將作咸池
之樂訪律呂材扵羣臣伶倫以籦對帝命使持節鉞召
之籦甘山谷不肯應詔使者肩曳以行詣闕猶僵仆不
起帝慰諭再四乃就斷制敷宣徵角含嚼羽宮樂大成
絪縕和羣生樂文鳥巢閣瑞獸逰郊帝竒其功欲封之
籦聞而嘆曰寵利居成功非臣之福况以口舌得官乎
乃上疏乞骸骨歸嶰谷帝不允留樂府封同姓居嶰谷
者以萬計籦卒帝思悼不已䕃其子為湘江侯至有虞
舜陟方崩蒼梧野二妃慟哭侯扶持嬛疚身染血淚痕
不可洗人嘉其忠號斑氏二妃卒湘人廟扵江滸曰湘
君侯不自安徙淇澳子孫玉立根盤而固支繁而衍世
以清潔自勵耿耿之操直與冰雪争衡有猗猗子者文
學斐然虚懐待物衛武公托為布衣交武公晚年進徳
皆其切磋事載國風孫枝散䖏四方皆以籦裔得賜氏
不可一一數其尤著者曰山隂氏渭川氏毛氏苦氏淡
氏䈽氏爆氏箭氏篠氏至晉有林氏渭川所居延蔓千
畝人稱萬户侯山隂孤介寡同獨王子猷延之三徑呼
以君而不名毛有名椘者好申韓刑名之學嫉惡如仇
名紙者受學蔡倫雅好筆墨官秘書著作郎篠之顯者
曰竿曰杖竿好漁隐釣磯杖能扶人之顛危國老多賴
之後遇鍊師授刀圭化為龍箭曰矢者有武才能致逺
蓋其造詣有的也爆事神荼能以火作霹靂聲驅山魈
頗自重今除夕多以楮生代䈽淡苦三子者好軒岐術
善療瘋痰渴熱遇病者輙解衣為劑吐液為湯急扵救
人如此林生扵兩晉間清而不隘和而不流士大夫傾
慕之山阮康伶輩競為風流蕩廢禮法日就林觴詠風
月林不能拒然屹立溪壑未嘗少亂識者知為節介君
子也林數傳而為筠孤髙絶俗好空寂之學扵潛上人
構軒禮之東坡詩云無竹令人俗指筠也竹氏之宗代
多聞人如此筠又數傳而生節節生榦是為先生疎暢
灑落神采若飛羽儀如鸞鳳欣然而形蒼然而色下實
上虛中通外直有君子操拂雲沖霄玉立風塵之表翩
翩飄飄真神仙侶也所居或深山窮谷雲溪月徑或困
守籬落或飄泊舍宇要之隨寓而安時則臨風而舞掃
月而眠意適如也趣向甚正獨好儒者之學率其徒往
從方子方子與之䖏其徒數十人皆衣緑飱風吸露以
為食環繞門墻布列階下風雪不退雖夜未嘗就寢煙
雨中時或垂頭而睡風觸之輙省撃節微吟聲入枕畔
鏘然可愛本根雖固惜枝葉或被纏繞毎以篤實語與
之榦能虛心聽受輙作㸃頭狀與徂徕木公孤山梅先
生友善一日從容問榦曰梅生木公與子孰優曰含英
咀華流芳百世吾不如梅生挺然獨秀壁立萬仞吾不
如木公至扵有主則虚秉直不囘吾於二子亦有微長
若乃寧耐嵗寒不以盛衰改此吾三人之所同也願屈
至軒下合公為四幸堪嵗寒方子曰梅生有寒酸氣木
公自立太峻不免假秦封以驕士孰若吾子勁節凌寒
而文采外見清氣襲人今且與子為嵗寒交他日立玉
堦寸地隨議二子之任使耳榦不豫退乃上書力疏二
子材可用推引弗置方子頷之明日命使往孤山梅生
辭曰聞江城有玉笛者欲褫吾魄俟少過夏五當往就
東閣往徂徕木公辭曰以吾從大夫之後不可徒行也
方子惡其迂不復召遂専與榦為忘形交　洪璐管若
虚傳─管若虚字直節號中虚子其先衛人也先世有事
軒轅者製律呂協月筩以明君徳以通八風天下大服
遂為宗廟官世傳其子孫經事歴代功成之君若堯大
章舜大韶禹大夏湯大濩文武清廟之樂皆管氏所調
也故王者有事太廟必先召之否則衆音殘缺神人弗
和衛有居淇上者其人美丰姿多徳度蚤與武公同學
切磋琢磨以成有斐之徳衛人思之其先又有同太公
釣隠渭川者族至千餘家當時稱其與千户侯等漢有
産鄠杜間者名陸海客蔣氏舍下者名三徑皆渭川人
風流瀟灑人鮮及之至晉有曰林者以放曠鳴江左常
從嵇康輩七賢㳺林弟號此君王子猷深重之髙風清
節至今在人耳目此君歴數世至溪居徂徕山薄勢利
尚豪邁日設酒肴召李白輩六逸士飲白後入翰林薦
之朝名顯扵唐後有名龍者官金陵多才榦遷署鎮江
因家丹陽宋尹袁粲公餘造宅下與厥子石嘯咏竟日
其龍孫曰玉版師少謝塵俗虛心禪理東坡同劉器之
叅焉因贈以詩其胄歴宋迄元以迨國朝南自閩廣北
極幽陵族屬蕃衍若虛性質堅剛姿容美盛自始生已
有髙節心無私曲既長吟詠風晨月夕有所激即清吟
琳瑯聞者嘆曰洋洋乎盈耳哉此管氏子聲詩也誠所
謂鏗金戞玉陽春寡和者矣且器宇𢎞敞襟度瀟灑世
之避煩熱者多往依之蜀人葉恒盛大庾人白知春素
　重其節求與之交每接遇二人私語曰有若無實若虚
　犯而不校管氏子有之吾與若有愧焉若虚聞之益虚
　已遜碩膚恒盛嘗曰吾慨天下物直而才者多夭折枉
　而不才者恒保貞固是以椅桐梓漆未嘗成大拱樗櫟
　桑榖更嵗月而恒存天耶人耶若虚曰不然物之生以
　天而遇以時顧所養若何耳得其養則無物不長失其
　養不伐於斧斤害於牛羊者㡬希又烏望其才且夀哉
　今子謂不才而夀才而夭豈其然哉竊試評之狀貎魁
　梧挺挺大節天下稱才稱夀者莫如恒盛神姿清徹素
　有丰采則知春獨擅其才惜玉質易衰風韻不耐耳如
　若虚者翠氛可掬清味婉如用舍隨縁修短安命所謂
　夭夀不貳者吾扵二子亦有微長二子服其確論
　
　
　
御定佩文齋廣羣芳譜卷八十二
　欽定四庫全書
御定佩文齋廣羣芳譜卷八十三
　　竹譜
　　　竹二
　集藻─記─原─唐白居易養竹記─竹似賢何哉竹本固固以
　樹徳君子見其本則思善建─不㧞者竹性直直以立身
　君子見其性則思中立不倚者竹心空空以體道君子
　見其心則思應用虛受者竹節貞貞以立志君子見其
　節則思砥礪名行夷險一致者夫如是故君子人多樹
　之為庭實焉貞元十九年春居易以㧞萃選及第授校
　書郎始於長安求假居䖏得常樂里故闗相國私第之
　東亭而䖏之明日履及於亭之東南隅見叢竹扵斯枝
　葉殄瘁無聲無色詢於闗氏之老則曰此相國之手植
　者自相國捐館他人假居繇是筐篚者斬焉篲帚者刈
　焉刑餘之材長無尋焉數無百焉又有凡草木雜生其
　中菶茸薈蔚有無竹之心焉居易惜其嘗經長者之手
而見賤俗人之目翦棄若是本性猶存乃芟翳薈除糞
壤疏其間封其下不終日而畢於是日出有清隂風来
有清聲依依然欣欣然若有情於感遇也嗟乎竹植物
也於人何有哉以其有似於賢而人愛惜之封植之况
其真賢者乎然則竹之於草木猶賢之於衆庶嗚呼竹
不能自異惟人異之賢不能自異惟用賢者異之故作
養竹記書於亭之壁以貽其後之居斯者亦欲以聞扵
今之用賢者云　─劉巖夫植竹記─秋八月劉氏徙竹凡
百餘本列於室之東西軒泉之南北隅克全其根不傷
其性載舊土而植新地煙翠靄靄寒聲蕭然適有問者
曰樹椅桐可以代琴瑟植樝棃可以代甘實茍愛其堅
貞豈無松桂耶何不雜列其間也答曰君子比徳扵竹
焉原夫勁本堅節不受雪霜剛也緑葉萋萋翠筠浮浮
柔也虚心而直無所隐蔽忠也不孤根以挺聳必相依
以林秀義也雖春陽氣王終不與衆木鬭榮謙也四時
一貫榮衰不殊常也垂蕡實以遲鳳樂賢也嵗擢笋以
成榦進徳也及乎將用則裂為簡牘於是寫詩書彖象
之辭留示百代微則聖哲之道墜地而不聞矣後人又
何所宗歟至若鏃而箭之挿羽而飛可以征不庭可以
除民害此文武之兼用也又劃而破之為篾席敷之扵
宗廟可以展孝敬截而穴之為箎為簫為笙為簧吹之
成虞韶可以和人神此禮樂之並行也夫此數徳可以
配君子故巖夫列之於庭不植他木欲令獨擅其美且
無以雜之乎竊懼来者之未諭故書曰劉氏植竹記尚
徳也　─増─劉寛夫􁤹竹記─右史院邇宸居之正地直日
華之東偏俗塵不飛人意自逺閟䆳幽閴似非官曹有
竹一叢翠接階㕔其虚中潔外之操䕃坐袪煩之能紫
薇郎髙公嘗賦之固已備盡然而嵗月滋久蔓衍浸淫
大小相依髙下叢茂俾日光不透隂氣常凝暝色為之
早来陽春為之減煦四序不正一庭常昬蚊䖟曹飛雀
鷃自遂披圗散帙觀覽不快二年冬侍軒之暇載筆之
餘偶步庭除病其蔽翳因命斧斤將治其蕪沉吟積時
乃用申誡且謂其徒曰礪爾器用端爾瞻視謹爾操執
慎爾區分有其質微而葉環苯䔿者去之從風而不能
自正者去之大而倚者去之聚而曲者去之竅而不能
備笙簧之用者去之挺而不能栖鸞鳳者去之其有羣
居不亂獨立自持振風發屋不為之傾大旱乾物不為
之瘁堅可以配松柏勁可以凌雪霜宻可以泊晴煙疎
可以漏宵月嬋娟可玩勁挺不廻者爾其保之既而芟
翦成功蘩蕪交盡去者存者邪正乃分不浃旬扶疎一
林歴歴可觀有清風澡慮之效無蔽日朋奸之譏檀欒
風生韻合宫徵君子是以知竹箭之美尚資科别之功
即其他不俟言而詳矣或以斯為小可以伸之因紀一
時之妙廣而述之─原─宋王禹偁竹樓記─黄岡之地多
竹大者如椽竹工破之刳去其節用代陶瓦比屋皆是
以其價㢘而工省也予城西北隅雉堞圮毁蓁莽荒穢
囙作小樓二間與月波樓通逺吞山光平挹江瀨幽閑
遼敻不可具狀夏宜急雨有瀑布聲冬宜宻雪有碎玉
聲宜鼓琴琴調虛暢宜詠詩詩韻清絶宜圍棊子聲丁
丁然宜投壺矢聲錚錚然皆竹樓之所助也公退之暇
披鶴氅戴華陽巾手執周易一卷㷊香黙坐銷遣世慮
江山之外苐見風帆沙鳥煙雲竹木而已待其酒力醒
茶煙歇送夕陽迎素月亦謫居之勝槩也彼齊雲落星
髙則髙矣井榦麗譙華則華矣止扵貯妓女藏歌舞非
騷人之事吾所不取吾聞竹工云竹之為瓦僅十稔若
重覆之得二十稔噫吾以至道乙未嵗自翰林出滁上
丙申移廣陵丁酉又入西掖戊戌嵗除日有齊安之命
己亥閏三月到郡四年之間奔走不暇未知眀年又在
何䖏豈懼竹樓之易朽乎幸後之人與我同志嗣而葺
之庶斯樓之不朽也─増─蘇軾文與可畫篔簹谷偃竹
記─竹之始生一寸之萌耳而節葉具焉自蜩蝮蛇蚹以
至扵劒拔十尋者生而有之也今畫家乃節節而為之
葉葉而累之豈復有竹乎故畫竹必先得成竹扵胸中
執筆熟視乃見其所欲畫者急起従之振筆直遂以追
其所見如兎起鶻落少縦則逝矣與可之教予如此予
不能然也而心識其所以然然而不能然者内外不一
心手不相應不學之過也故凡有見扵中而操之不熟
者平居自視了然而臨機忽焉喪之豈獨竹乎子由為
墨竹賦以遺與可曰庖丁觧牛者也而養生者取之輪
扁斵輪者也而讀書者與之今夫夫子之托扵斯竹也
而予以為有道者則非耶子由未嘗畫也故得其意而
已若予者豈徒得其意并得其法與可畫竹初不自貴
重四方之人持縑素以請者足相躡扵其門與可厭之
投諸地而罵曰吾將以為韈士大夫傳之以為口實及
與可自洋州還而余為徐州與可以書遺予曰近語士
大夫吾墨竹一派近在彭城可往求之韈材當萃扵子
矣書尾復寫一詩其畧曰擬將一匹鵞溪絹掃取寒梢
萬尺長予謂竹長萬尺當用絹二百五十匹知公倦扵
筆硯願得此絹而已與可無以答則曰吾言妄矣世豈
有萬尺竹也哉余因而實之答其詩曰世間亦有千尋
竹月落庭空影許長與可笑曰蘇子辨則辨矣然二百
五十匹吾將買田而歸老焉因以所畫篔簹谷偃竹遺
予曰此竹數尺耳而有萬尺之勢篔簹谷在洋州與可
嘗令予作洋州三十詠篔簹谷其一也予詩云漢川修
竹賤如蓬斤斧何曽赦籜龍料得清貧饞太守渭濵千
畝在胸中與可是日與其妻逰谷中燒筍晚食發函得
詩失笑噴飯滿案元豐二年正月二十日與可殁扵陳
州是嵗七月七日余在湖州曝書畫見此竹廢卷而哭
失聲昔曹孟徳祭喬公文有車過腹痛之語而余亦載
與可疇昔戲笑之言者以見與可與予親厚無間如此
也　─晁補之有竹堂記─濟南李文叔為太學正得堂扵
經衢之西輸直扵官而居之治其南軒地植竹砌傍而
名其堂曰有竹榜諸棟間又為之記扵壁率午歸自太
學則坐堂中掃地置筆硯呻吟䇿牘為文章日數百篇
不休如繭抽緒如山蒸雲如泉出流如春至草木發須
臾盈卷軸門窓几席婢僕犬馬目前之物有一可指無
不論説形容强嘲而故評之以致其欣悦而扵竹尤數
數也顧其地狭而卑天雨榛穢蜘蛛之織河栁菟葵之
所交横而蒙翳人不知其竹也有過者文叔必顧堂下
而語之讀壁間記仰棟而指其榜曰吾固詔客矣客囅
然而笑曰今夫渭濵之千畝淇園之林與南山之叅天
而蔽日者其大若杯若盂若桐梓之軀其膠漆嵌巖之
上而臨百仞之淵不特出屋簷而摩墻堵也暮春者春
雷隠隐萬笴奮角如犀角作籜觧而出碧一日百尺彌
望不可以極於時刀斧之取材度經圍而得之大小齊
一西轉巴笮南引江漢浮渭而亂河囷束簰屬而下者
為筒為竿為屋椽犍菑千丈之笮徧國之籓籬是賴與
竅而比於律呂以悲衷娛耳者聲音滿天地也視其旁
之人室廬竹也器用竹也樵而薪者竹也以貿米鹽而
出之其鄰境者竹也夫此人豈知竹之愛翛然而喜諄
諄然語人而以誇之曰吾居有竹也哉文叔亦輾然而
笑曰不然夫物安知有貴賤之所常在玉之美而藍田
以抵鵲沈為美木而交趾以為盤石彘白鷴錦雞山中
以醯腊而貴人以百金致茗以為粥而外國以為佩夫
物固有以多為賤而以少為貴者今夫王城之廣大九
塗四達三門十二陌坊之棋置上自王侯至扵百姓庶
民宮接而垣比車馬之所騰藉人氣之所蒸漬囂塵百
里欲求尺寸之地以休逸而莫之致而貧者置圊無隙
况扵其他哉然則環堵不容丈而有竹如吾堂者不知
能㡬人也則予所以揭之扵棟而名之書諸壁而記之
翛然以喜諄諄然語客以誇之不亦可哉且竹之美昔
人以比徳松柏冬夏青青君子之所獨也以夫少猶貴
之使得見夫渭川淇園與南山之蒼蔚者而逰其間雖
多固不可賤也夫多猶不可賤又况其少哉─原─明王
世貞萬玉山房記─司先生顔其讀書之舍曰萬玉山房
而屬世貞為之記夫萬玉者萬竹也竹何以稱玉也曰
君子比徳扵玉已而比玉扵竹今夫玉中實竹中虚竹
磊砢而多節玉渾淪而已胡以比也然玉温潤而澤縝
宻以栗竹之質同也玉有禮地之珪曰琅玕之青碧竹
之色同也叩之清越以長竹之音同也音之在樂有八
而各居其一又同也玉稱君子竹亦稱君子又同也胡
弗比也始司先生之問舍扵江陵也謀所樹客或進曰
公不聞之腐史江陵千樹橘乎哉苞可噉也市之入與
千户侯等先生笑曰不爾吾且樹竹客曰渭濵之千畝
入與江陵等歟先生曰非是之謂也吾生平慕君子之
佩玉而居貧不可致則有竹在令斥傍舍之隙悉移竹
而加培溉焉既成臨風而聽之琮琮琤琤與天籟合悠
然若韶濩之入耳過雨而撫之青蔥峭蒨與天並色濯
濯若璆琳之寓目暑而就之驕陽翔舞而不敢下枕流
而翫之蔚藍之光下上相接吾安知夫竹乎玉乎吾適
吾宇而神吾境暢吾五官濯吾心腑而已且去吾舍數
百武則悍王之宮也其横行若掃矣又去之則大相之
府也其熱可炙手矣又去之故郢都西通巫巴東有雲
夢之饒其市囂若蜩螗矣然竟不能越吾所謂萬玉者
而䦨入吾之山房交扵吾之視聽而蕩吾志吾豈以渭
濵千畝為千户侯計哉不然吾何不因地之宜而樹之
橘也司先生居民部以見推擇天官數遷選部郎至容
臺卿扵是不得長有兹舍而命工貌其凡恒挟以自隨
諸通人名士皆為詩歌詠之而今宗伯徐公子言序之
司先生意猶未巳以書屬世貞俾為記世貞治弇中有
竹萬个然不能守舍而去之金陵安能為先生記雖然
使余能如司先生貌之而又詠歌之序之其亦庶可以
無繋於舍矣或曰子之言甚得司先生意其比竹扵玉
甚辨不然椘之玉也不且以為周之璞也耶─増─唐順
之竹溪記─余嘗㳺於京師侯家富人之園見其所蓄自
絶徼海外竒花石無所不致而所不能致者惟竹吾江
南人斬竹而薪之其為園亦必購求海外竒花石或千
錢買一石百錢買一花不自惜然有竹據其間或芟而
去焉曰毋以是占我花石地而京師人茍可致一竹輙
不惜數千錢然纔遇霜雪又槁以死以其難致而又多
槁死則人益貴之而江南人甚或笑之曰京師人乃寶
吾之所薪嗚呼竒花石誠為京師與江南人之所貴然
窮其所生之地則絶徼海外之人視之吾意其亦無以
甚異於竹之在江以南而絶徼海外或素不産竹之地
然使其人一旦見竹吾意其必又有甚扵京師人之寶
之者是將不勝笑也語云人去鄉則益賤物去鄉則益
貴以此言之世之好醜亦何常之有乎余舅光禄任君
治園扵荆溪之上徧植以竹不植他木竹間作一小樓
暇則與客吟嘯其中而間謂予曰吾不能與有力者争
池亭花石之勝獨此取諸土之所有可以不勞力而蓊
然滿園亦足適也因自謂竹溪主人甥其為我記之余
以謂君豈真不能與有力者争而漫然取諸其土之所
有者無乃獨有所深好扵竹而不欲以告人歟昔人論
竹以為絶無聲色臭味可好故其巧怪不如石其妖艶
綽約不如花孑孑然有似乎偃蹇孤特之士不可以諧
於俗是以自古以来知好竹者絶少且彼京師人亦豈
能知而貴之不過欲以此鬭富與竒花石等耳故京師
人之貴竹與江南人之不貴竹其為不知竹一也君生
長扵紛華而能不溺乎其中裘馬童奴歌舞凡諸富人
所酣嗜一切斥去尤挺挺不妄與人交凜然有偃蹇孤
特之氣此其扵竹必有自得焉而舉凡萬物可喜可玩
固有不能間也歟然則雖使竹非其土之所有君猶將
極其力以致之而後快乎其心君之力雖使能致竒花
石而其好固有不存也嗟乎竹固可以不出江南而取
貴也哉吾重有所感矣
跋─増─宋真徳秀跋陳慧父竹坡詩稿─昔王子猷居必種
竹曰何可一日無此君而子猷行不副名見謂汙濁然
則子猷固愛此君政恐此君不愛子猷耳今竹坡君並
溪而廬種竹萬箇而有詩千篇好風凉月長吟其間此
君有知亦當欣然為君一笑也建人真某為作歌曰萬
玉兮森森清風兮滿林有幽人兮髙蹈時撃節兮長吟
長吟兮陸續鳳為起舞兮鸞為度曲羌此樂兮誰知簞
瓢兮亦足
雜著─原─晉戴凱之竹譜─植物之中有名曰竹不剛不柔
非草非木小異空實大同節目或茂沙水或挺巖陸條
暢紛敷青翠森肅質雖冬蒨性忌殊寒九河鮮育五嶺
實繁萌筍苞籜夏多春鮮根幹將枯花􁩈乃縣䈙必六
十復亦六年籦籠之美爰自崑崙員丘帝竹一節為船
巨細已聞形名未傳桂實一族同稱異源􁈛尤勁薄博
矢之賢篁任篙笛體特堅圎棘竹駢深一叢為林根若
推輪節若束鍼亦曰笆竹城固是任篾筍既食鬢髮則
侵單體虚長各有所育苦實稱名甘亦無目弓竹如藤
其節郄曲生多臥土立則依木髙㡬百尋狀若相續質
雖含文須膏乃縟厥族之中蘇麻特竒修榦平節大葉
繁枝凌羣獨秀蓊茸紛披篔簹射箇箖箊桃枝長爽纖
葉清肌薄皮千百相亂大細有差相繇既戮厥土惟腥
三堙斯沮尋竹乃生物尤世逺畧狀傳名般腸實中與
笆相類扵用寡宜為筍殊味筋竹為矛稱利海表㨷仍
其榦刃即其杪生扵日南别名為篻百葉參差生扵南
垂傷人則死醫莫能治亦曰篣竹厥毒若斯彼之同異
余所未知䈏與繇衙厥體俱洪圍或累尺䈏實衙空南
越之居梁柱是供竹之堪杖莫尚扵笻磥砢不凡狀若
人功豈必蜀壤亦産餘邦一曰扶老名實縣同􁈜􁁉二
族亦甚相似把髮苦竹促節薄齒束物體柔殆同麻枲
蓋竹所生大抵江東上密防露下疎来風連畝接町竦
散崗潭雞脛似篁髙而筍脆稀葉梢杪類記黄細狗竹
有毛出諸東裔物類衆詭千伯不計有竹象蘆因以為
名東甌諸郡縁海所生肌理勻浄筠色潤貞凡今之箎
匪茲不鳴㑹稽之箭東南之美古人嘉之因以命矢箘
簵載籍貢名荆鄙篃亦箘徒概節而短江漢之間謂之
䈛竹根深耐寒茂彼淇苑篲條蒼蒼接町連篁性不卑
植必也巖崗踰矢稱大出尋為長物各有用掃之最良
又有族類爰挺嶧陽懸根百仞疎榦風生簫笙之選有
聲四方質清氣亮衆管莫伉亦有海篠生扵島岑節大
盈尺榦不滿尋形枯若筯色黄若金徒為一異㒺知所
任赤白二竹還取其色白薄而曲赤厚而直沅澧所豐
餘邦鮮植肅肅䈄􁈞畟畟攅植擢筍於秋冬乃成竹無
大無小千萬修直􁁉膜内暠繡文外赩箛箛誕節内實
外澤作貢漢陽以供輅䇿浮竹亞節虚軟厚肉臨溪覆
潦栖雲䕃木供筍滋肥可為㫖蓄厥性異宜各有所育
􁁉植扵宛䇣生扵蜀細篠大簜竹之通目互各綂體譬
牛扵犢人之所知事生軌躅赤縣之外焉可詳録臆之
筆之匪邁伊矚
頌─増─宋黄庭堅覺範師種竹頌并序簡池覺範道人城
東道友也今在簡州景徳院其家風十二時似趙州東
院西也種竹兩枝扵宴坐軒中山谷老農作頌往在江
南住竹山道人兩嵗三来訪聽風聽雨看成龍牛羊折
角入朝餉簡州城東刮地寒手種檀欒三兩竿竹成要
作無孔笛若有靈龜一任鑚　─竹頌─深根藏器時寸寸
抱竒節遭時上風雲故可傲冰雪
贊─増─宋謝莊竹贊─瞻彼中唐緑竹猗猗貞而不介弱而
不虧杳裊人圃蕭瑟雲崖推名椘潭美質梁池　─宋祁
紫竹贊─竹生三嵗色乃變紫伐榦以用西南之美　─慈
竹贊─根不他引是得慈名中實外堅筍不時萌末或下
垂苒弱縁縈　─㯶竹贊─葉㯶身竹族生不蔓有皮無枝
實中而榦　─方竹贊─竹箇皆圓此獨方形厚倍扵竅緗
節稜稜　─蘇軾戒壇院文與可畫墨竹贊─風梢雨籜上
傲冰雹霜根雪節下貫金鐵誰為此君與可姓文惟其
有之是以好之
騷─原─唐劉蜕哀湘竹─悵二妃之淚竹圎紅滴滴兮臨乎
煙沚竦枝與修榦兮吟哀風之不已搖勁節而錦舒兮
垂髙隂而自美招翔鸞之與翠鳳兮緝晴霞之數里繁
柯重乎舜祠兮痩影疊乎湘水諒髙節之自任兮匪庭
篠之云比鄙衆䕃之延接兮耻凡羽之栖止入清溪之
浪聲兮無笙簧之相擬葉翻波兮騷屑之風露滴煙蒙
兮濯纓之子悵靈均之節兮依然想貞姿兮千年若此
　　賦─
御製竹賦并序─江南修竹成林森如綠玉見輒愛之昔人所
　以歌君子也舟行閑暇偶作賦曰攬嘉生之植物美修竹
　之㛹娟振葳蕤以擢地結蒼翠而叅天吐碧鮮扵原隰含
　玉潤扵山川拂丹霄以煥采濯晨露以增妍爾其體本貞
　堅性惟髙孑欵欵虚中亭亭秀越居逺俗以無塵生自然
　而有列㳺必集扵鵷鸞色不渝扵霜雪抱君子之徳生豈
　凡姿之可埓至扵汗青為簡截管成聲文章彬郁律呂和
　鳴流兩間之元化開萬古之菁英亦有蕩材敷布箭括叢
　生鏃礪作器規矩中程或垂美扵九府或呈能扵五兵斯
　其為致用之廣逺尤不可以一得名也至若淇澳見稱扵
　衛國夹池作賦扵梁園詠千畝扵渭上想一葉扵湘潭㒺
　不絶羣標傑意殊態嚴况爾闕北秋髙江南地潔見衆茂
　之咸凋知孤貞之自結巨榦凌風修莖映月豈徒覽夫清
　隂實興感乎勁節何當植根綺殿布影彤庭彩鸞下集丹
　鳳載鳴將曉餐夫珠實亦暮託扵紺莖廼其峭蒨之容檀
欒之美繁條綴青芳筠孕紫散夏景扵瑤林䕃春華扵仙
沚戞素籟以風疎被青暉而雲委影入户而窺簷聲含宮
而嚼徴亦足以怡情適性娱目賞心徘徊晨夕杼寫髙吟
響蕭蕭而隐几飇颯颯以開襟披十重之緗帙鼓五絃之
雅琴聊濡毫以成賦寄予思扵遙深
　増─晉江逌竹賦─有嘉生之美竹挺純姿扵自然含虚中
　以象道體圎質以儀天託宗爽塏列族圃田縁崇嶺帶
　廻川薄循隰行平原故能凌驚風茂寒鄉藉堅冰負雪
　霜振葳蕤扇芬芳翕幽液以潤本承清露以濯莖拂景
　雲以容與拊恵風而廻縈　─齊王儉靈丘竹賦─靈丘深
　沉蔓竹凝隂神根合拱貞榦百尋振芳條乎崑岳敷緑
　采扵髙岑沿淮海而蔚映帶沮漳而蕭森志東南而擅
　美在淇衞而流音方靈夀而均茂儀菌桂而成林若乃
　青春受謝九野舒榮緑蘋齊葉白芷抽萌榦抽蔥而特
　秀篠擢穎而垂英霜皦鏡扵原隰木衰疏扵郊阡翠葉
　與飛雪争采貞柯與層冰競鮮　─梁簡文帝修竹賦有
㛹娟之茂篠寄江上而叢生玉澗桃枝之麗魚腸雲母
之名日映花靡風動枝輕陳王歡舊小堂佇軸今餞故
人亦賦修竹伊嘉賔之獨劭顧余躬而自恧　─任昉静
思堂秋竹賦─静思堂連洞房臨曲沼夹修篁竹宮豐麗
扵甘泉之右竹殿𢎞敞扵神嘉之傍緑條發丹楹翠葉
映雕梁入房掃文石傍簷拂象牀常生偶蘭桂結實值
鴛凰逢性與之至道偶斯文之在兹歡柏梁之有賦恨
相如之異時　─江淹靈丘竹賦─登﨑嶇之碧巘入朱宮
之瓏玲臨曲江之㢠廻盪望南山之蔥青鬱春華扵石岸
赩夏彩扵沙汀逺亘紫林祕野近帀玉苑禁坰扵是緑
筠繞岫翠篁緜嶺參差黛色陸離紺影上謐謐而留閒
下微微而停靖蒙朱霞之丹氣曖白日之素景故非英
非蘂非香非馥而珍跨仙草寶踰靈木夹池水而檀欒
繞園塘而橚矗既間霜而無凋亦中暑而増肅每冠名
扵華戎將擅竒扵水陸况有朝雲之館行雨之宮窓峥
嶸而緑色户踟蹰而臨空綺疏蔽而停日朱簾開而留
風被箘簵之窈蔚結篠簜之溟濛或産鳷鵲之右或居
露寒之東皆金輿之所出入瑤輦之所周通　─陳顧野
王拂崖篠賦─詩詠淇水騷美江干崖憐拂石神貴掃壇
既来儀扵鳴鳳亦攸集扵翔鸞入翠壁之宵月映沅澧
之驚湍帶金風之爽朗雜玉潤之檀欒陪嘉宴扵秋夕
等貞節之嵗寒　─隋蕭大圜竹花賦─嗟春色之澄明映
陽流之澈清花繞樹而競笑鳥徧野而俱鳴殘陂萍合
斜蹊草榮暄條絮滿暖路絲横㳺蜂集而銜蘂戲蝶飛
而帶英鵯欲啼而茝歇鴈始去而蘆生别有葳蕤繡簜
㛹娟緑筒縹枝承露緗箬来風漢律依節月桂臨叢乍
影翻扵樂沼時名留扵瑞宮學應龍扵葛水宿鶠鳳扵
方桐洛下七賢湘濵二女傾翠蓋之踟蹰泛蓮舟之容
與倜儻傲人便嬛笑語拊嫩筍以含啼顧貞筠而命醑
　─唐許敬宗竹賦─惟修竹之勁節偉聖賢之留賞覽山
經而逖聽詠周詩而遐想掩寰中而獨秀非庶物之所
仰若夫嶰谷著美嵇山見知衞國之稱淇澳梁園之賦
夹池山陽之翻宻葉江潭之竦喬枝雖有聞扵在昔諒
無得而標竒乃徙植扵廣庭爰移根扵禁苑亘蓂草而
界列繞醴泉而右轉修榦横扵松徑低枝拂扵蘭畹對
紫殿之初旭臨丹樓而向晚望威鳳而来儀佇化龍之
為逺爾乃春光變色夏景開松枝藏戲鳥葉間殘虹上
便娟而防露下檀欒而来風散歸雲之掩翳引落日之
玲瓏雖復嚴霜曉結驚飇夕扇雪覆層臺寒生複殿惟
貞心與勁節隨春冬而不變考衆卉而為言常最髙扵
歴選　─吳筠竹賦─惟坤靈之播育何備物之實繁偉兹
竹之標挺得造化之清源契道含靈表貞示節葉森散
以翠錯莖鮮修而瓊潔爾其和風流暢萬彚昭陳楊葩
曄其密苑荑栁藹扵通津不郁馥以啟曜但葳蕤而有
筠亦未知為異也至如殺氣淩厲凝霜蕭瑟覽平椘之
蒼茫窺衆林其如失冒冰霜之涸沍逾青熒以鬱宻則
殊可重焉故詩曰如苞書稱厥貢猗茲淇園美彼雲夢
昔在軒后肇官隂陽俾伶倫扵嶰谷伐修竹之珍篁裁
六律以協氣調八風而順常然後成竽籥以備樂其聲
濫而彌長笙鏞以間鳥獸蹌蹌諒自然之純粹曷羣材
之可方若乃渭川千畝山陽數林㑹稽方潤扵碧玉羅
浮比色扵黄金上㸃㸃以雲翳下泠泠而鳳吟袪赫曦
之燠景納淒凉之清隂王子所以嘯詠嵇生為之幽尋
召嘉賔及令友暢緑醖與鳴琴美逰盤之逸趣清寂寞
之逺心若乃夹滄江倚丹崿蓄水霧之沉沉揺巖煙之
漠漠湘妃有揮涕之感楚謡興防露之作或挺鼓吹之
嶔崟或垂天門之磅礴皆鸞鳳之所翔集孔翠之所栖
託豈獨嬋娟扵廣漢之壤亦有璀璨扵蓬萊之峰結實
珠粒敷花紫茸拂皓絮以飛雪摧紺莖以韻鐘故列仙
之攸翫匪吾人之所從也亦有化雉吳國成龍葛陂容
人篔簹育蟲桃枝一笋鳴其𦙍嗣三節獲乎嬰兒榮燈
纉以感孝茂窓櫺以表竒彗家壇以塵滅環石牀以隂
滋皆靈變之譎怪良難得而備知爾其衆彚非一則有
篻簩筋□射筒箖箊􁁉􁁉箛箠之肅矗龍鍾雲母之扶
疎箬箭浮色以縹燠􁁉􁈞綷文而繡攄方志之所遺載
山經之所闕書安可得而詳矣靡不勁堅其性蔥蒨厥
色不規而圎不操而直故髙皇製冠以守位孝文剖符
以表職博望侯傳扵大夏之外穆天子樹扵𤣥池之側
推此類以彌廣匪斯文之可極也─喬琳慈竹賦─維竹
稱慈㡬乎有知九族敦敘孝友威儀是竹必滋五服相
殘骨肉擕離是竹必衰茍自家而刑國亦觸類而増思
苯䔿固䕶檀欒櫛比如束之稠如揷之宻勁節中聳攅
根内實聲惟戞風影不透日類宗族之親比同朋友之
造膝至若暮嵗窮律霜凝雪霏陶鈞無發生之理松柏
有後凋之期是竹也叢篁劈開芽筍怒長紫籜連披青
筠紛上有偕老之情感饋親之養如受制扵籬界不旁
侵扵土壤雨露之澤謝爾衆芳細葉未吐貞心已長耻
髙標而迥出斯褭曲而不揚匪趨時扵律候寧隨韻扵
笙簧保無用而以道自將愧不才而與物俱昌苟成隂
扵隙地作盛景之清凉重曰夫緜緜𤓰瓞兮知有子母
邕邕鴻鴈兮如次弟兄於家則疏附禦侮於國則磐石
維城田氏不分庭之荆陳家則應天之星莫不鬱映棠
棣急難鶺鴒斯竹也共根連茹一本千莖年深轉宻嵗
晩彌榮一可以厚骨肉一可以敦友生扵靈臺而莫非
信性彰慈孝而感通神靈─李程竹箭有筠賦─喻人守
禮如竹有筠俾修已以自守同固本而相因操持彰扵
嵗暮勤徳貴乎日新所以取彼後彫之色戒夫行道之
人將以禦冬且見檀欒而守節比扵藏器詎可須臾而
去身若乃清霜翻𤣥律改彼衆卉之具落同受氣於真宰
何蓊茸而自異乃㛹娟而有待茍常其性寒竹何患扵
時移不易其心志士當懐扵道在豈不以和澤自潤表
裏相質竹無筠不能固其節人舍禮曷以法扵時伊先
哲之善喻作後代之元龜企扵禮者勤而行之苞本之
時已包周身之防疎莖之勢更叶凌雲之期當其冒霰
停霜雲披風靡諒青青而斯在何冉冉而居彼是知禮
之扵已如我有徒筠之扵竹如我有膚理無特立義必
相須堅剛自持雖貫四時而莫改賞翫不足奚可一日
而或無嗟乎皮之不存何以具其體心之不固何以謹
其禮所以大戴之記足徴相䑕之詩爰啟君子之道斯
其象諸示外以固執中而虛閲寒暑之不變齊榮辱之
所如天損不侵地利空積包緑籜而未改交翠葉而不
易君子察扵此者可學禮而受益　─髙無際大明西垣
竹賦─嶰谷修篁移植仙堂左聮溫室之樹前對鳳池之
芳一生孤貞四時青蒨不争麗扵夏色不改貞扵秋霰
保此嵗寒之容得䕃宰衡之院露羃歴以珠綴風清泠
而響繁雜金絲扵北掖對雲嵩扵西垣曉視含煙朝歸
捧日挺八桂以獨秀與三槐而交宻若夫制為用也則
笙可以下鳳凰笛可以奏宮商筆可以播文章管可以
調隂陽信無施而不可若有待而韜光亂曰托根勝地
兮擢榦捎雲抱貞節兮蔥鬱氤氳若賞七賢之清曠不
可一日無此君也　─無名氏竹賦─總羣籟以擇音歴衆
材而簡質惟兹竹之珍勁獨懐貞而守一若洗文濃露
濯影華池離離嘉實冉冉纎枝含夕氣而拖翠照晨旭
以舒猗淩積霜而莫改因虚心而不虧上横桂暉下拂
松蓋抗修莖扵雲表脱輕花扵霞外千仞未極其髙十
圍寧申其大既絶羣以標傑亦冠叢而稱最連星影而
類珠晩虹挂而猶帶蒙宻柔柯布濩繁葉白日朝映素
輪夜接色浄潭深影沉攅疊洎乎層隂結長飇起清徵
奏鳴弦理金罍溢而未傾玉山儼而猶峙詆訶六籍咀
嚼三史窮𤣥熙之根柢極天地之終始此乃至人勝集
七子碌碌則安齒故語其用也則五離十折絲剖毫分
縈九華扵紈扇結䨇雉扵簟文乍揺紈袖時拂湘裙掩
凝鉛之豔逸籠流麝之氤氳若夫取象制儀激商流雅
圎徵有素清亮非假信鳳鳴之可習實龍吟而可寫乃
曲絶而和微非韻髙而調下豈知分光綺殿散影華軒
淡雲霞之逺色霑雨露之餘恩嘉庭樹之蠲忿跂桃李
之無言庶嵗寒而無易常耀節扵梁園　─無名氏慈竹
賦有序─廣漢山谷有竹名慈生必向内示不離本修莖
巨葉攅根沓柢叢之大者或至百千株焉而縈結踰乎
咫步好事君子徙為階庭之翫焉吁嗟非此土所有乃
有厭流俗之譏動鄉闗之思者蓋撫髙節而興感覽佳
名而思歸遂為賦曰有竹猗猗生扵髙陂左連瑶帶右
雜瓊枝恨幽客之方賞嗟君侯之不知徙蔚丹谷遷榮
緑池氣凛凜而猶在色蒼蒼而未離屈巖壑之容貌充
階庭之羽儀爾其劃地分域駢隂抗趾疊榦龍廻攅根
鳳峙防碧落扵霄末翳紅光扵夕始崇柯振而煙靄生
繁葉動而風飇起擁涼砌之晨肅屏炎扃之晝滓至若
白藏載謝𤣥英肇切塞北河堅江南地裂觀衆茂之咸
悴驗貞輝之獨潔抽勁緑以垂霜總嚴青而負雪蓋同
類之常稟非殊方之異節若乃宗生族茂天長地久萬
柢争盤千株競糾如母子之鈎帶似閨門之悌友恐孤
秀而成危每羣居而自守何美名之天屬而和氣之𡨕
受嗟乎道之存矣物亦有之不背仁以貪地不藏節以
遁時故其貞不自炫用不見疑保夷險之無易哂榮枯
之有期我蓬轉扵岷徼遂萍流扵江汜分兄弟扵兩鄉
隔晨昏扵萬里撫貞容而骨媿伏嘉號而心死庶因感
而長懐遂䇿情而勵已　─無名氏孤竹賦─有斐君子兮
將以自怡藝孤篠扵前墀翫以時惬所思且面陛則陽
笑猗猗而䖏渭向砌則燠袐青青之在淇問君何事生
乎兹嬋娟抱節而無詞借而東南之美㑹稽千里阻江
阻河所貴則那至乃柯葉不二嗟吁此地彼其之子賤
目貴耳豈知孤者取稀物莫之依含混元之休氣吸太
陽之清暉長則尺準大可寸圍有美逰兮㤀其歸更憶
朝霞露未晞懸明月而影短帶疎雨而聲微觀乎褭娜
容與風生其䖏應知黙定洪鐘律㡬日能令童子悟實
方就而孤鳳食来枝或成而一龍飛去天造自然含虚
佩堅堅以保名虚以戒盈瞻彼標兮人之程萬類則改
千竿森在其在伊何増冰峨峨瞻彼嶙兮不可磨則知
天籟竒兮由我起道生一兮得我始得之者非取翫物
而已　─宋蔡襄慈竹賦─種植至多强名萬彚物㧞其萃
兹乃當天地之正氣有美竹兮特稟夫慈名而榮被豈
有懐扵本根兮何千竿蓊然而環侍若夫吳郡名園王
家新第逺閣斜欄横塘静水或薫風晝来或秋露宵墜
日遲留兮簷外隂移人悽悄兮屏間籟起方且濯峭格
而清舉足檀欒之生意或翹而舉者若堂有髙年兮勤
素風而講議或亞而側者若家有令子兮聞話言而沉
思悵如出門而事逺逰兮滋宿雨之清淚雍如奉巵而
介眉夀兮羃春煙而怡醉紫芽蟠聨馨兒季穉去者奔
追迎者嬉戲疎者如招並者如倚雖復貫千狀扵巧筆
曽莫形其髣髴借如秋晚霜重兮萬木稜稜而僵悴隴
榆盡兮塞月髙堤楓丹兮椘江紫此君也束藍田之苗
玉刻炎州之稍翠固節虚心兮雖大鈞不能奪其志扵
是揖三荆扵堂下結蔓藟扵河涘襲氣同根之豆交驩
承萼之棣顧威鳳之時下亦孝烏之来寄設有用扵律
筩天聲發兮太和備覩此芳物悲哉逺人昔我從軍兮
南之海濵今我辭家兮西逰洛塵悵然扵舊國舊都感
莊生之論恭止乎維桑與梓諷周傅之陳指白雲兮天
逺採幽蘭而露新嗟碧鮮之得地乃叢茅而相親吾議
爾徳豈止乎千畝之渭濵萬石之封君者也　─黄庭堅
對青竹賦有序─余椘産也閲東南之竹多矣未嘗聞對
青竹者也嘉州僧従之包封見貽蓺之而成乃初識之
惟範圍之内有知之物一無窮無知之物一無窮一耳
一目不能徧覽也况六合之外者乎感而賦之竹之美
扵東南以節不以文也其在椘之西鬱鬱蔥蔥連山繚
雲也㑹稽之竒材任矢石蘄春之澤夏簟簫笛沅湘淚
血卭崃髙節慈竹相守孝竹冬茁慈姥嶰谷笙竽笆篁
長石之山一節可航猶未極其瑰怪不常也故吳椘無
竹工非無竹工婦能織緝之器兒能雞鶩之籠也今夫
筥筐籯笲榱櫺翰藩巴船百丈下漢為笪貴之則律呂
汗簡賤之則箕箒蒸薪惟所逢遭盡扵斧斤美哉斯竹
黄質墨章如出杼軸織文自當解甲税枯金碧其相嵗
寒在躬又免斮烹彼其文章之種性不可致詰刳心而
求之不可得劚根而求之不可得匪人匪天有物有則
惟其與蓬蒿共盡而無憾余亦不知白駒之過隙　─薛
士隆種竹賦─沔鄂之都牙堂之背乆廢弗治汙萊有穢
徙修竹而蒔焉地不改闢堂不改舊蕭蕭然鬱鬱然不
移時而有拂雲之意矣方其竹之始生自彼空谷頎然
而修猗然而緑葉秀卿雲雲興翠筠直節虚中羗来細
風春生凜冬森然萬叢及其應人而出樹之庭陛葳蕤
之態困頓美人之春睡灑落之韻謫仙頽乎其尚醉清
飇時来振葉淩柯積翠招搖蕭灑交加夜風冽揭朦朧
素月瑣碎兮清隂横斜兮錯節吾不知前日之蒼凉與
如今之煩熱也若乃天旻得助繁隂變暑䕃之以油雲
沐之以時雨翠榦盤根平安爾所稚子承承方流振古
斯又類物之攸裁固非人之所䖏也至若淵眀之秫潘
岳之花好樂不齊咸宜厥家至人遐觀匪同匪異沈酗
清芬各從爾志則夫是竹之清風斯子猷之逺致也
王炎竹賦有序小人之情得意則頡頏自髙少不得意
則摧折不能守君子反是竹之操甚有似夫君子者感
之作賦以自箴其辭曰晦叔讀書南齋之上門巷僻左
交㳺日稀環以桑麻之場帶以𤓰芋之區路折西南萬
竹蒼然下縁乎曲澗之湄其清可以延風月其髙可以
擾雲霓珊珊乎鳴蒼玉之佩搖揺乎舒翠鳳之旗森森
乎甲胄之雜峙而切切乎矛㦸之參差其偃蹇挫折者
如忠臣節士赴患難而不辭其嬋娟蕭爽者如慈孫孝
子侍父祖而不違其挺拔雄勁者氣毅色嚴又如侠客
與勇夫其孤髙介特者格清貌古又如騷人與臞儒予
雖朝夕吟嘯扵其下曽無以名其美而狀其竒然泛觀
宇宙之中萬物均涵育扵一氣而有剛柔堅脆之不齊
榮者必悴盛者必衰實繁者易剥色麗者早萎惟松柏
之有心及竹箭之有筠足以閲寒暑而貫四時春日載
陽山川含滋零露兮宵潤恵風兮曉披或萼或條或茁
或荑含英吐華夭夭怡怡竹扵是時清而不腴冬日祁
寒天地積威雪慘兮冰堅風饕兮日淒川原千里木脱
草枯香盡芳歇掃迹無遺竹扵是時秀而不癯今而後
見其含徳之有常特操之不移此吾所以無羡渭川之
千畝有取淇澳之猗猗願定交扵金石邀嵗寒以為期
否泰兮消長剥復兮乗除秉吾心之堅一視此君乎庶
㡬─元趙孟頫修竹賦─猗猗修竹不卉不蔓非草非木
操挺特以髙世姿蕭灑以拔俗葉深翠羽榦森碧玉孤
生大山之阿千畝渭川之曲来清飇扵逺岑娛佳人扵
空谷觀夫臨曲檻俯清池色侵雲漢影動漣漪蒼雲夏
集緑霧朝霏蕭蕭雨沐裊裊風披露鶴長嘯秋蟬獨嘶
金石閒作笙竽雜吹若乃良夜明月窮冬積雪掃石上
之隂聽林間之折意參太古聲沉寥泬耳目為之開滌
神情以之怡悦蓋其嫓秀碧梧託友青松蒲栁慚弱桃
李羞容歌籊籊扵衛女詠淇澳於國風故子猷吟嘯扵
其下仲宣息宴乎其中七賢同調六逸齊蹤良有以也
又况鳴嶰谷之鳳化葛陂之龍者哉至扵虚其心實其
節貫四時而不改柯易葉則吾以是觀君子之徳　貢
師泰小篔簹賦─謂木非喬謂草非繇不蔓而夭不葩而
條閑庭翳翳宻室翛翛名小篔簹有扁之昭或曰子真
以篔簹為小耶則仙標出塵直榦淩囂聲諧鳴鳳影挟
翔蛟灑清風之葉葉弄明月之梢梢雖並户而當軒實
拂雲而騰霄子以植數少為小耶則兩窓三四一徑五
六緗實漂黄錦苞凝緑或開樽而射金或援琴而撃玉
雖無千頃之多聊可數竿而足然則小篔簹果何在乎
主人曰肩髙扵牆斗大扵室門可旋履居僅容膝修及
尋丈廣袤咫尺以溉以種充我餘隙匪谷斯盈匪川斯
溢減晉林之七賢少唐溪之六逸異蔣詡之三徑慕子
猷之一日况城西幽迥堂北愉惋平安之報維昕與晚
遺形尚存先徳不逺則又此心之所以思慕而憂慲也
篔簹雖小其義實大謹葺謹培式萌孝愛或曰唯唯子
誠是在虚心有容直節無懈庶其茂之勿翦勿敗　─原
楊維楨方竹賦─秋孟之夕覺非道人寓宿扵主人之軒
見植竹焉外方中堅峭然觚稜扣之如石有聲硜硜予
怪其不類衆竹戲若有評曰后皇植物各畀以形洪纖
肥瘠莫殫其名毫忽無僭若冶剖型爾竹之産為類實
繁寄哀瀟湘託興淇園嶧陽之材聲叶鳴鳳箘簵之堅
荆揚效貢黄岡如椽用代陶瓦篲條叢生束之盈把由
衙雞脛般腸射筒蘇麻篔簹笆箄鍾龍體柔為􁈜節促
為􁁉刃毒為篻依木為弓毳毛為狗扶老為笻名雖萬
變莫不示圎扵外而抱虚扵中故能文理縝宻節槩疏
通迎刃而觧落籜以從桃笙籧笛織翠生風纜維砥柱
力綰艨艟干旄孑孑旌旂蔽空彤管煒煒横出詞鋒簫
韶九奏至和攸同他如器使惟適所逢皆所以弼成人
用翼賛天工爾之為質外方内塞肌不柔順性復挺特
櫽括莫施何堪組織豈非才不適用而名浮其實乎言
既而去逡巡就睡夢一𤣥叟頎然而長䨇眉入鬢氅衣
無裳頭角峭厲棖立木僵歴階而進出聲琅琅凡今之
人喜圎惡方頃聞誚譏顧不敢當予非舍圓而不居蓋
亦天賦之有常矧夫方圎不侔自昔為訒豨膏棘軸不
能獨運鑿枘異投終底扵吝黯直見疏𢎞詐乃近正論
天人江都逺擯詼諧詭竒金馬日進固知鬻圓以自私
不若執方以自信也且物生而才罕即安䖏雕龍斵削
自致困苦樗櫟擁腫斧斤莫尋桐杉赭野枳棘成林天
嗇我才實非我仇以才莫全我獲實優方將勵吾之方
堅吾之塞保天之全資地之力長吾兒孫同居夀域邀
凉月扵江上疏冷風扵淇澳知我愛我過従成癖敲門
竟造不辨主客札瘥奚生逍遙甚適彼以才而用世視
予孰得而孰失予驚而寤萬籟俱寂月明入户凉在巾
舄惟見此君挺然扵庭粉壁鑄形一塵不驚修柯滴露
鏘然成聲予爽然如失惕然而醒乃歌曰圓以智行兮
方以義守智或有窮兮義則可乆以虚而通兮以實而塞
通或潰决兮惟塞乃格才應時用兮拙為世損用則精
弊兮損則神全竹兮竹兮予將謂汝為方兮而不識汝
之大圎　─明桑民懌竹賦有序─學圃中種竹數竿不二
年蓊然成林日婆娑其間若相㤀者今將秩滿欲與圃
别不能㤀情為作賦以表其徳詞曰興趙藏符伐吳成
象鸞鳳聲容龍蛇動盪知惟孔子智比辟支一本林立
安有二岐直而不窒圎而不倚節操如是可謂君子
文賦散句─増─漢東方朔七諫─便娟之修竹兮寄生乎江
潭上葳蕤而防露兮下冷冷而来風　─枚乗梁王兎園
賦─修竹檀欒夹池水　─張衡東京賦─修竹冬青　─曹毗
湘表賦─其竹則篔簹白烏實中紺族濵榮幽渚繁宗隈
曲萋蒨陵丘薆逮重谷　─晉左思吳都賦─竹則苞筍抽
節往往縈結緑葉翠莖冒霜停雪　─孫椘登樓賦─羡緑
竹之茂隂　─王彪之閩中賦─竹則粉苞赤箬縹箭斑弓
篔簹函人桃枝育蟲緗箬素笋彤竿緑筒攅岡坻之苯
䔿漫原澤之蓊䝉　─宋謝靈運山居賦─竹縁浦以被緑
石照澗而映紅　其竹則二箭殊葉四苦齊味水石别
谷巨細各彚既修竦而便娟亦蕭森而蓊蔚露夕沾而
淒隂風朝振而清氣捎𤣥雲以拂杪臨碧潭而挺翠蔑
上林與淇澳驗東南之所遺企山陽之㳺踐遲鸞鷖之
　栖託憶崑岡之悲調慨伶倫之哀籥衛女行而思歸詠
　椘客放而防露作
　
　
　
　
　
　
　
　
　
　
　
　
　
御定佩文齋廣羣芳譜卷八十三
　　欽定四庫全書
　御定佩文齋廣羣芳譜卷八十四
　　　竹譜
　　　　竹三
　　集藻─五言古詩─
御製竹林禪院在潤州城南竹逕數里─一逕入深竹數里来
　上方叢生巖磴宻枝拂雲烟長華旗出林際芝葢停三陽
　颯颯吹霜風碧葉紛翺翔山齋頗幽寂萬籟含虛光觸物
　感余懐歌彼淇澳章
　　増─齊謝脁秋竹曲─㛹娟綺窓北結根未參差従風既裊
　　裊映日頗離離欲求棗下吹别有江南枝但能凌白雪
　　貞心䕃曲池　─詠竹─窓前一叢竹青翠獨言竒南條交
　　北葉新筍雜故枝月光踈已宻風来起復垂青扈飛不
　　礙黄口得相窺但恨従風籜根株長别離　─北齊蕭放
　　詠竹─懐風枝轉弱防露影逾濃既来丹穴鳳還作葛陂
　　龍　─梁元帝賦得竹─嶰谷管新抽淇園節復修作龍還
葛水為馬向并州柯亭臨絶澗桃枝夹細流冠學芙蓉
勢花堪威鳳㳺卬王若有獻張騫應拜侯　─沈約簷前
竹─萌開籜已垂結葉始成枝繁䕃上蓊茸促節下離離
風動露滴􁏏月照影參差得生君户牖不願夹華池
吳均緑竹─嬋娟鄣綺殿繞弱拂春漪何當逢採拾為君
笙與箎　─劉孝威詠枯葉竹─枯楊猶更緑臥栁尚還生
勿嫌鳳不至終當待聖明　─劉孝先詠竹─竹生空野外
梢雲聳百尋無人賞髙節徒自抱貞心恥染湘妃淚羞
入上宫琴誰能製長笛當為吐龍吟　虞羲見江邉竹
挺此堅貞性来樹朝夕池秋波潄下趾冬雪封上枝葳
蕤防曉露葱蒨集羈雌含風自颯颯負雪亦猗猗金明
無異狀玉洞良在斯但恨非嶰谷伶倫未見知　─江洪
和新浦侯齋前竹─本生出髙嶺移賞入庭蹊檀欒拂桂
橑蓊葱傍朱閨夜條風析析曉葉露凄凄籜紫春鶯思
筠緑寒蛩啼不惜凌雲茂遂聽羣雀棲願抽一莖實試
㸔翔鳳来　─陳隂鏗侍宴賦得夹池竹─夹池一叢竹垂
翠不驚寒葉醖宜城酒皮治薛縣冠湘川染别淚衡嶺
拂仙壇欲見葳蕤色當来兎苑㸔　─張正見賦得風生
翠竹裏應教─金風起燕觀翠竹夹梁池翻花疑鳳下颺
水似龍移帶露依深葉飄寒入勁枝聊因萬籟響詎待
伶倫吹　─賦得山中翠竹─修竹映巖垂来風異夹池複
澗藏髙節重林隠勁枝雲生龍未上花落鳳將移莫言
棲嶰谷伶倫不復吹　─賀循賦得夹池修竹─緑竹影參
差葳蕤帶曲池逢秋葉不落經寒色詎移来風韻晚逕
集鳳動春枝所欣髙蹈客未待伶倫吹　─唐虞世南賦
得臨池竹─葱翠梢雲質垂彩映清池波泛含風影流揺
防露枝龍鱗漾嶰谷鳳翅拂漣漪欲識凌冬性惟有嵗
寒知　─陳子昂修竹篇─龍種生南嶽孤翠鬱亭亭峰嶺
上崇崒烟雨下微𡨕夜聞鼯䑕叫晝聒泉壑聲春風正
澹蕩白露已清泠哀響激金奏宻色滋玉英嵗寒霜雪
苦含彩獨青青豈不厭凝冽羞比春木榮春木有榮歇
此節無凋零始願與金石終古保賢貞不意伶倫子吹
之學鳳鳴遂偶雲和瑟張樂奏天庭妙曲方千變簫韶
亦九成信蒙雕斵美常願事仙靈驅馳翠虬駕伊鬱紫
鸞笙結交嬴臺女吟弄升天行携手登白日逺逰戲赤
城低昻𤣥鶴舞斷續綵雲生永隨衆仙逝三山逰玉京
　─原─李白慈姥竹─野竹攅石生含烟映江島翠色落波
深虚聲帶寒早龍吟曽未聽鳳曲吹應好不學蒲栁凋
貞心常自保　─杜甫營屋─我有隂江竹能令朱夏寒隂
通積水内髙入浮雲端甚疑鬼物慿不顧翦伐殘東偏
若面勢户牖永可安愛惜已六載兹晨去千竿蕭蕭見
白日洶洶開奔湍度堂匪華麗養拙異考槃草茅雖薙
葺衰疾方少寛洗然順所適此足代加餐寂無斧斤響
庶遂憇息歡　─増─韋應物對新篁─新緑苞初觧嫩氣筍
猶香含露漸舒葉抽叢稍自長清晨止亭下獨愛此幽
篁　─戴叔倫竹─卷籜正離披新枝復蒙宻翛翛月下聞
褭褭林際出豈獨對芳菲終年色如一　─盧綸顔侍御
㕔叢篁詠送薛存誠─玉榦百餘莖生君此堂側拂簾寒
雨響擁砌深溪色何事鳳凰雛兹焉理歸翼　─李益竹
磎─訪竹越雲崖即林若磎絶寧知修榦下漠漠秋苔潔
清光溢空曲茂色臨水澈採摘愧芳鮮奉君嵗暮節
張南史竹─竹價長東南别種殊草木成林䖏䖏雲抽筍
年年玉天風起成韻池水涵更緑閒臨庾信園數竿心
自足　─栁宗元茅簷下始栽竹─瘴茅葺為宇溽暑恒侵
肌適有重腿疾蒸鬱寧所宜東鄰幸導我樹竹邀凉颸
欣然惬我志荷鍤西巖垂椘壤多怪石墾鑿力已疲江
風忽云暮輿曵還相追蕭瑟過極浦旖旎附幽墀貞根
期永固貽爾寒泉滋夜窓遂不掩羽扇寧復持清泠集
濃露枕簟淒已知網蟲依宻葉曉禽棲迥枝豈伊紛囂
閒重以心慮怡嘉爾亭亭質自逺棄幽期不見野蔓草
蓊蔚有華姿諒無凌寒色豈與青山辭　─巽公院苦竹
橋─危橋屬幽逕繚繞穿疎林迸籜分苦節輕筠抱虚心
俯瞰涓涓流仰聆蕭蕭吟差池下烟日嘲􁚉鳴山禽諒
無要津用棲息有餘隂─原─韓愈題新竹─筍添南堦竹
日日成清閟縹節已儲霜黄苞猶揜翠出欄抽五六當
户羅三四髙標陵秋嚴貞色奪春媚稀生巧補林併出
疑争地縦横乍依行爛漫忽無次風枝未飄吹露粉先
含淚何人可携玩清景空瞪視　─増─白居易湓浦竹─潯
陽十月天天氣仍溫燠有霜不殺草有風不落木𤣥𡨕
氣力薄草木冬猶緑誰肯湓浦頭㢠廻眼㸔修竹其有顧
盼者持刀斬且束剖劈青琅玕家家葢牆屋吾聞汾普
間竹少重如玉胡為取輕賤生此西江曲　─題小橋前
新竹招客─雁齒小紅橋垂簷低白屋橋前何所有苒苒
新生竹皮開折褐錦節露抽青玉筠翠如可餐粉霜不
忍觸閒吟聲未巳幽翫心難足管領好風烟輕欺凡草
木誰能有月夜伴我林中宿為君傾一杯狂歌竹枝曲
　─新栽竹─佐邑意不適閉門秋草生何以娛野性種竹
百餘莖見此溪上色憶得山中情有時公事暇盡日繞
闌行勿言根未固勿言隂未成已覺庭宇内稍稍有餘
清最愛近窓臥秋風枝有聲　─東樓竹─瀟灑城東樓繞
樓多修竹森然一萬竿白粉封青玉卷簾睡初覺欹枕
㸔未足影轉色入樓牀席生浮緑空城絶賔客向夕彌
幽獨樓上夜不歸此君留我宿　─竹窓─嘗愛輞川寺竹
窓東北廊一别十餘載見竹未曽㤀今春二月初卜居
在新昌未暇作廐庫且先營一堂開窓不糊紙種竹不
依行意取北簷下窓與竹相當遶屋聲淅淅逼人色蒼
蒼烟通杳靄氣月透玲瓏光是時三伏天天氣熱如湯
獨此竹窓下朝㢠廻觧衣裳輕紗一幅巾小簟六尺牀無
客盡日静有風終夜凉乃知前古人言事頗諳詳清風
北窓卧可以傲羲皇　─洗竹─布裘寒擁頸氊履溫承足
獨立冰池前久看洗霜竹先除老且病次去纖而曲翦
葉猶可憐琅玕十餘束青青復籊籊頗異凡草木依然
若有情㢠廻頭語僮僕小者截魚竿大者編茅屋勿作篲
與箕而令糞土辱─原─元稹種竹並序─昔樂天贈予詩
云無波古井水有節秋竹竿予秋来種竹㕔下因而有
懐聊書十韻昔公憐我直比之秋竹竿秋来苦相憶種
竹㕔前㸔失地顔色改傷根枝葉殘清風猶淅淅髙節
空團團鳴蟬聒暮景跳蛙集幽欄塵土復晝夜梢雲良
獨難丹丘信云逺安得臨仙壇瘴江冬草緑何人驚嵗
寒可憐亭亭幹一一青琅玕孤鳳竟不至坐傷時節闌
　─増─元稹寺院新竹─寶地琉璃圻紫苞琅玕踴亭亭巧
於削一一大如拱冰碧林外寒峰巒眼前聳槎枒矛㦸
合屹仡龍蛇動烟泛翠光流嵗餘霜彩重風朝竽籟過
雨夜鬼神恐佳色有鮮妍修莖無擁腫節髙迷玉鏃籜
綴疑花捧詎必太山根本自仙壇種誰令植幽壤復此
依閒冗居然霄漢姿坐受藩籬壅噪集勌鴟烏炎昬繁
蠛蠓未遭伶倫聽非安子猷寵威鳳来有時虚心豈無
奉　─和東川李相公慈竹十二韻─慈竹不外長宻比青
瑶華茅攅有森束玉立無蹉跎纖粉妍膩質細瓊交翠
柯亭亭霄漢近靄靄雨露多冰碧寒夜聳簫韶風晝羅
烟含朧朧影月泛鱗鱗波鸞鳳一以顧燕雀永不過幽
姿媚庭實顥氣凌天涯峻節髙轉露貞筠寒更佳托身
仙壇上靈物神所呵時與天籟合日聞陽春歌應憐孤
生者摧折成病疴　─鮑溶雲溪竹園翁─硠硠雲溪裏翠
竹和雲生古泉積見深竦竦如刻成椘客臥雲老世間
無姓名因兹千畝業以代䨇牛耕亂林不可留寸莖不
可輕風暖鬭出地仰齊故年莖幽室結白苑宻葉羅衆
清照水寒澹蕩對山緑峥嶸蒼翠含古貎秋桂儼白英
相㸔受天風深夜戞撃聲　─姚合垣竹─種竹愛庭際亦
以資翫賞窮秋雨蕭條但見墻垣長宣尼髙數仞固應
非土壤　─渚上竹─葉葉新春筠下復清淺流微風屢此
来决决復翛翛詩人月下吟月墮吟不休　─張仲方賦
得竹箭有筠─東南生緑竹獨美有筠箭枝葉詎曽凋風
霜孰云變偏宜林表秀多向嵗寒見碧色乍葱蘢青光
常蒨練皮開鳳彩出節勁龍文現爰此守堅貞含歌屬
時彦　─溫庭筠春盡與友人入裴氏林探漁竿─一逕互
紆直茅棘亦已繁晴陽入荒竹曖曖如春園倚杖息憇
倦徘徊戀微暄厯尋嬋娟節翦破蒼筤根地僻修莖孤
林振餘籜翻適心在所好非必尋湘沅　─皮日休公齋
詠新竹─笠澤多異竹移之植後楹一架三百本緑沉森
𡨕𡨕圎緊珊瑚節釤利翡翠翎儼若青帝仗矗如紫姑
屏槭槭微風度漠漠輕靄生如神語鈞天似樂奏洞庭
一翫九藏冷再聞百□醒有根可以執有􁩈可以馨願
稟君子操不敢先凋零　─陸龜蒙和襲美公齋詠新竹
别隖破苔蘚嚴城樹軒楹恭聞稟璇璣化質離青𡨕色
可定雞脛實堪招鳳翎立窺五嶺秀坐對三都屏晴月
窈窕入曙烟霏微生昔者尚借宅况来䖏賔庭金罍縦
傾倒碧露還鮮醒若非抱苦節何以偶惟馨徐觀穉龍
出更賦錦苞零　─李咸用題友生叢竹─菊華寒露濃蘭
愁曉霜重指佞不長生蒲萐今無種安如植叢篁他年
待棲鳳大則化龍騎小可釣璜用留烟伴獨醒㢠廻隂冷
閒夢何妨積雪凌但為清風動乃知子猷心不與常人
共　─陳陶題僧院竹─喜逰蛟井寺復見炎州竹杳靄萬
丈間嘯風清獨速江南正霜霰吐秀弄顓頊似瑞驚堅
貞如魔試金粟筍非孝子泣文異湘靈哭金碧誰與隣
蕭森自成族新聞赤帝種子落毛人谷逺祖賜鷦鵬遺
芳遍南陸對烟蘇麻醜夹澗篔簹伏美譽動丹青瓌姿
豔秦蜀因縁鹿苑識想像虵丘斸㡬葉别黄茅何年依
白足龍樹蟄一花砌瑤埽雲屋色静曼仙花名髙給孤
獨青葱太子樹灑落觀音目法雨每沾濡玉毫時照燭
離居鸞節變住冷金顔縮豈念葛陂榮幸無祖父辱光
揺水精串影送蓮花軸江鶩日相尋野鶴時寄宿幽香
入茶竈静翠直碁局肎羡垣上蒿自多籬下菊從来道
生一况伴龜藏六棲託詎星㢠廻檀欒已雲矗霞杯𫝊縹
葉羽管吹紫玉久絶釣竿歌聊裁竹枝曲媿生黄金地
千秋為師緑─僧皎然寒竹─裊裊孤生竹獨立山中雪
蒼翠揺勁風嬋娟帶寒月狂風不相似還共凌冬發
宋梅堯臣雨中移竹─荷鍤冒秋霖匆匆移翠竹欲分溪
上隂聊助池邊緑中散林未開子猷心已足青青謝栽
培豈媿凡草木─紫竹─西南産修竹色異東筠緑裁簫
映檀唇引枝宜鳳宿移従㡬千里不改生幽谷　和平
叔道傍竹野田有修竹叢疎飽扵霜下上乏佳禽左右
雜枯桑豈無行路子行路厭榛荒忽見此翠色徘徊未
能㤀車馬去何疾㢠廻顧隔山岡　─和永叔刑部㕔看竹
蒼蒼庭中竹事莫歎遲速不同欄下草一嵗一㢠廻緑朝
開花照耀暮落風相逐何如飽霜雪冬夏森寒玉誰將
種官舍本合近嚴屋不可一日無瀟灑㸔未足阮生豈
其愚林中醉醽醁我當明月時移床来此宿　─和王景
彛省中詠孤竹愛此孤生竹碧葉琅玕柯結根甘泉裏
豈必泰山阿曽莫學兎絲徒以附女蘿風㢠廻掃庭户夜
月誰與過─擬水西寺詠隂崖竹─背嶺斷崖下老竹生
扶疎孤根石上引勁節松不如莫言霜雪多終見緑有
餘　─蘄竹顋肥節腦瘦蘄水長笛材洛陽袁氏塢此竹
舊移来雪霰飽已久竅星誰為開與君作龍吟吹發江
南梅歐陽修初夏劉氏竹林小飲春榮忽已衰夏葉
換初秀披荒得深蹊掃緑䕃清晝萬竿交已聳千畝蔚
何富驚雷迸狂鞭霧籜舒文繡虚心髙自擢勁節晚愈
痩雖慙桃李妖豈愧松柏後川原湛新霽林麓洗昬霿
猗猗色可餐滴滴翠欲溜况兹夏首月景物得嘉候晚
蝶舞新黄孤禽弄清咮窺深入窓蒙玩宻愛林茂依依
帶幽澗隐隐見孤岫林蓀縟堪眠野汲冷可潄鳴琴瀉
山風髙瀨發仙奏暑却自蠲渴心閒疑愈疚杯盤雜芬
芳圗籍羅左右怡然㤀簪組釋若出羈廐矧予懐一丘
未得觧黄綬官事偶多閒郊扉須屢叩新篁漸添林晚
筍堪薦豆誰邀接䍦公有酒幸相就　─劉敞詠庭前箭
竹─冉冉東南美託根那在兹鳳凰不可待嵗月方屢移
非復山林意空餘霜霰姿清風有時至獨與幽人期
原─司馬光題鮮于子駿竹軒─兹軒最灑落歴歴種琅玕
正晝薄雲稀蕭蕭風雨寒翠隂凉晏坐疎韻成清歡錦
籜裁夏扇玉筍供春盤晴蝸潛葉底暝雀投林端幽興
遇物惬髙懐隨䖏安且免一日無何須千畝寛　─増─司
馬光種竹齋─吾愛王子猷借宅亦種竹一日不可無瀟
灑常在目雪霜徒自白柯葉不改緑殊勝石季倫珊瑚
滿金谷　─種竹─種竹南墻隂竹生皆北嚮茍非陽在北
竹性安可强乃知就陽意草木皆有情園葵最柔弱獨
取傾心名　─蘇軾和子由記園中草木─官舍有叢竹結
根問囚㕔下為人所徑土宻不容釘慇懃戒吏卒插棘
䕶中庭繞砌忽墳裂走鞭瘦竛竮我常携枕簟来此䕃
寒青日暮不能去臥聽窓風泠　─御史臺竹─今日南風
来吹亂庭前竹低昂中音㑹甲刃紛相觸蕭然風雪意
可折不可辱風霽竹亦囘猗猗散青玉故山今何有秋
雨荒籬菊此君知健否歸歸南軒緑　─蘇轍賦園中所
有─寒地竹不生雖生常若病斸根種幽砌開葉何已猛
嬋娟冰雪姿散亂風日影繁華見孤淡一個敵千頃令
人憶江上森聳縁岸勁無風籜自飄䇿䇿鳴荒逕　─和
鮮于子駿益昌官舍竹軒─幽軒離紛華惟有一叢竹纎
梢起餘寒紫筍散輕馥擢幹春雨餘挺節秋霜足不知
嵗時改守此娟娟緑上有吟風蟬空腹未嘗食翦伐非
所辭不受塵土辱　─次韻子瞻御史臺竹─故園今何有
猶有百竿竹春雷起新萌不放牛羊觸雖無朱欄擁不
見紅塵辱清風時一過交戞響鳴玉淵明避紛紜歸嗔
東籬菊嗟我獨何為棄此北窓緑　─養竹─病竹養經年
生筍大如母初番放出林末番任供口欲求五寸圍更
聽三年後蕭疎盡椽桷無復堪作帚吾廬適營葺便可
開户牖秀色到衣冠清風盪塵垢物生恨失養養至無
不厚斧斤日摧剥隂陽日難救閑居玩草木農圃即師
友養人如養竹舉目皆孝秀　─黄庭堅和甫得竹數本
扵周翰喜而作詩和之─初侯一畝宮風雨到卧席前日
築短垣昨日始封植平生嵗寒心樂見嵗寒色翩翩佳
公子為致一窓碧憶公来相居筮吉龜墨食人言陋如
何我自適其適白眼對俗徒醉帽坐欹側人知愛酒爾
不觧心自得阿堵絶往還此君是賔客清風吹月来驩
甚折齒屐有節似見聖無言諒知黙數囘長者車猶恨
地未僻隂雨打葉時曲肱自宴息心㳺萬物初何䖏尋
轍迹従来修竹林乃是逸民國　─秦觀次韻曽存之嘯
竹軒─翩翩曾公子子猷定前身嗜好準疇昔了然不緇
磷寄食平準官植竹當比鄰朝與竹相對暮與竹相親
安可一日無此君真可人　─晁補之秋竹─秋風多煩寃
竹是嵗寒物朝寒堦玲瓏暮寒堦䘏勿翻然下一葉未
覺痩崷崒豈無陳根旁寂寞衆頭屈何時雷填填㸔爾
射地出　─朱子新竹─春雷殷岩際幽草齊發生我種南
窓竹戢戢已抽萌坐獲幽林賞端居無俗情　元虞集
髙竹臨水上─髙竹臨水上幽花在崖隂以彼貞女姿當
此君子心春陽不自媚夕露忽已深湘妃昔鼔瑟悵望
蒼梧岑　─傅若金寒竹篇　寒竹依澗阿竹生何磊磊滋
息因厚地生成藉𤣥宰春陽散華景枝葉被光彩及兹
芳嵗䦨使吾憂心痗遽悲凛節變但恐驚塵凂寒燠既
異宜遲暮復焉悔淇園䕃未息嶰谷音猶在君子夙相
好深懐邈雲海竹性諒靡遷人心懼中改願言卒封植
勿使傷樵采　王士熙江上竹蕭蕭江上竹依依徧山
麓晨霞屑眀金夕月擁寒玉梢梢緑鳳翼葉葉青鸞足
深叢疑立壁髙節折垂纛荒凉含雨露歴亂同草木不
求筍煑羮不求椽架屋搴條作長笛吹我平調曲　─丁
復竹山─離離鳳食幹綿互亘修巒君子懐静儀虚貞媚
蒼寒靈厓發潛穎崇苞閟幽盤筮鄰從蔣詡永結求羊
歡─明楊基湘竹─朝行湘竹下暮宿湘竹中雲情與雨
態萬變俄不同宻宻深翳日疎疎細含風新梢露裊裊
花節烟濛濛紛如千靈妃從以萬青童幡幢列縹緲環
珮搖丁東来従蔚藍天步入東華宮悵望不可即翩然
若驚鴻夭矯喜而笑低囘俯乃恭質堅本外直性潔縁
中空籊爾中弦矢揉之可彤弓冰雪誓不易肎與時汚
隆今朝揭春晴更覺翠色濃戢戢琅玕叢忽見桃花紅
直疑路不逺便與桃源通我欲捐輕舟褰衣入崆峒春
禽迎我啼音響諧孤桐終當聽山雨自號蒼筤翁　─李
東陽懐竹─三年不種竹得竹如得玉十日不見竹一日
腸九曲初聞平安報舊葉舒更緑忽聽歡笑聲新筍抽
五六兒童亦觧事知我性無欲平生愛孤澹不厭食無
肉慿將垂老身醫此未盡俗倉皇欲傾倒愁病相縛束
昨夜偶夢之清風灑心目呼童汲泉水日夕勤灌沃
吳寛竹─翛然數君子落落俱長身東家每借㸔步去不
嫌頻移栽幸許我已自前年春自我得此輩園居豈為
貧但憂積雨霽日暴少精神終然勤灌溉枝葉還如新
因兹悟為學黽勉在斯晨
七言古詩─增─陳張正見賦得階前嫩竹─翠竹梢雲自結
叢輕花嫩筍欲凌空砌曲横枝屢觧籜階前疎葉强来
風欲知抱節成龍䖏當扵山路葛陂中　─唐宋之問緑
竹引─青溪緑潭潭水側修竹嬋娟同一色徒生仙實鳳
不逰老在空山人詎識妙年秉願逃俗紛歸臥嵩丘弄
白雲含情傲睨慰心目何可一日無此君　─岑參范公
叢竹歌並序─職方郎中兼侍御史范公乃扵陕西使院
内種竹新製叢竹詩以見示美范公之清致雅操遂為
歌以和之世人見竹不觧愛知君種竹府庭内此君托
根幸得地種来㡬時聞已大盛暑翛翛叢色寒閒宵槭
槭葉聲乾能清案牘簾下見宜對琴書窓外㸔為君成
隂將蔽日迸筍穿堦踏還出守節偏凌御史霜虚心願
比郎官筆君莫愛南山松樹枝竹色四時也不移寒天
草木黄落盡猶自青青君始知　─原─白居易畫竹歌并
引─協律郎蕭悦善畫竹舉時無倫蕭亦甚自秘重有終
嵗求其一竿一枝而不得者知予天與好事忽寫一十
五竿恵然見投予厚其意髙其藝無以答貺作歌以報
之凡一百八十六字云植物之中竹難寫古今雖畫無
似者蕭郎下筆獨逼真丹青以来惟一人人畫竹身肥
擁腫蕭畫莖痩節節竦人畫竹梢死嬴重蕭畫枝活葉
葉動不根而生従意生不筍而成由筆成野塘水邉碕
岸側森森兩叢十五莖嬋娟不失筠粉態蕭索盡得風
烟情舉頭忽見不似畫低耳静聽疑有聲西叢七莖勁
而健省向天竺寺前石上見東叢八莖疎且寒憶曾湘
妃廟裏雨中㸔幽姿逺思少人别與君相顧空長歎蕭
郎蕭郎老可惜手顫眼昬頭雪色自言便是絶筆時従
今此竹尤難得　無名氏斑竹濃緑疎莖繞湘水春風
抽出蛟龍尾色抱霜花粉黛光枝撐蜀錦紅霞起交戞
敲欹無俗聲滿林風曵刀鎗横瘢痕苦雨洗不落猶帶
湘娥淚血腥嫋娜梢頭埽秋月影穿林下凝殘雪我今
慙愧子猷心解愛此君名不滅　増─宋梅堯臣乾眀院
碧鮮亭壊衣削髮逺塵垢虵祖龍孫生屋後不等渭川
千户侯尺椽片瓦何嘗有方丈東頭一畝餘中軒四面
無窓牖青瓊作枝鈿為葉丹鳳未食蒼䑕走細藤織榻
白晝眠寢濃鼻息如雷吼世間百事不厯心門外寒流
徹溪口　蘇軾夀星院寒碧軒　清風肅肅揺窓扉窓前
修竹一尺圍紛紛蒼雪落夏簟冉冉緑霧霑人衣日髙
山蟬抱葉響人静翠羽穿林飛道人絶粒對寒碧為問
鶴骨何由肥─於潛僧緑筠軒─可使食無肉不可使居
無竹無肉令人瘦無竹令人俗人瘦尚可肥士俗不可
醫傍人笑此言似髙還似癡若對此君仍大嚼世間那
有揚州鶴　─陸㳺贈竹十韻─放翁小築湖西偏虚窓曲
檻無炎天人間乃有真富貴繞舍十萬碧玉椽連林娟
娟泫清露髙枝裊裊揺蒼烟常憂俗客觸新粉屢戒園
丁傷逸鞭凉生尊斚消午醉聲撼窓扉驚晝眠春殘劚
土得美茁氣壓卿相食萬錢爾来作吏苦墮穽毎一夢
到心悽然還家再見却惝怳塵土何地従臞仙囊中幸
藏餐玉法欲屏萬事相周旋更當待月出東嶺坐石泠
泠揮響泉　─黄希旦和賈鴻舉移竹─琳房珠館何虚寂
寶砌無塵苔蘚碧仙翁倚檻静吟哦却憶篔簹拂巖石
勁節虚心守嵗寒未嘗暫變風霜色移来迢遞不辭勞
深根訝向瑶臺植漸承春意葉青青時惹天香烟羃羃
月籠翠影尚蕭疎露被繁枝纔滴瀝迎風閒夜擬龍吟
結實他年期鳳食非才終約老烟霞此際謬當親採擇
寄言紅紫莫相猜彼此無情蒙化力逢時翦拂任他人
沉去葛陂都咫尺　─金孟宗獻題龔平甫森玉軒─古人
借宅亦種竹大是饕竒心未足髙齋聞有萬琅玕坐對
懐山飲秋緑官閒勝日無一事尊酒不空仍有肉他時
剥啄叩君門髙枕矮床容我宿　─元髙克恭題管夫人
竹窩圖─雲梢露葉秋聲古萬玉叢深翠蛟舞此君擬結
嵗寒盟拄笏相㸔立烟雨過雨山窓斜映日帶烟霜節
總宜秋凍雷迸出千崖翠勒此髙歌傲素侯　─馬祖常
息齋風竹圗─往年家住篔簹谷丹鸞之實美如粟𤣥雲
翻空下深靚昆吾寶刀削秋玉石衣漬錦侵書光風微
粉墮生細香琳館瑶臺九天近夜寒笙磬聲鏘鏘萬斛
蒼烟鬱江雨二妃彈瑟瀟湘浦郫筒蜀酒亦堪沽蟠石
䨇杖令誰取河朔嵗晏冰為梁羣木鱗皴臨雪霜遲汝
狂飈莫吹裂截管他年侑帝觴　─楊載題墨竹─嶰谷隂
寒石如鐵籜龍僵立露骨節春雷動地萬物活畏汝飛
騰衝石裂攅青聚緑生巖幽海濤引聲風颼颼年年三
伏林下臥白晝憀慄如深秋　─吳鎮竹窩─阿香怒鞭籜
龍尾班鱗蝕去痕未洗天風吹作萬琅玕翠壓修林收
不起林深有客棲寒烟玉版已悟禪中禪人間赤日迥
不到著我六月秋泠然青雲欲飛霖雨急佩環聲裏䨇
蛾泣玉簫驚起老龍眠夜深瀟湘半江碧　─野竹─野竹
野竹絶可愛枝葉扶疎有真態生平素守逺荆榛走壁
懸厓穿石􁀙虚心抱節山之阿清風白月聊婆娑寒梢
千尺將如何渭川淇澳風烟多　─王冕息齋䨇竹圖─李
侯畫竹真是竹氣韻不下湖州牧墨波翻倒徂徕山筆
鋒移出篔簹谷千竿萬竿清影逺百丈十丈意自足就
中分取一兩枝别是山隂瀟灑族疎梢颯颯鳳尾顫條
幹隐隐虬龍伏憑軒忽若秋風来坐使旁人脱塵俗我
生愛竹太僻酷十載狂歌問淇澳歸来不得翠琅玕聽
雨冷眠溪上緑而今已斷那時想見景何曽動心目便
欲為君真致之相對空窓慰幽獨　─柯博士竹圗─先生
原是丹丘仙迎風一笑春翩翩琅玕滿腹造化足須臾
筆底開渭川我家只在山隂曲修竹森森照谿緑只今
榛莽暗荒烟夢想清風到茅屋今朝㸔畫心茫茫坐乆
忽覺生清凉夜深明月入髙堂吹簫喚来䨇鳳凰　─華
㓜武養竹軒歌為周莊吳逵子道賦─髙軒公子良不俗
不種竒花種修竹竒花照眼一時紅修竹虚心萬年緑
春雷擊地新筍生龍角森森那忍觸自鋤暖土厚栽培
手挈銀瓶細澆沃深根埽除螻蟻窟香葉終期鳳凰宿
日使霑濡雨露恩嵗寒豈憚冰霜酷猗猗繞户矗琅玕
含霧連烟比淇澳招揺皓月金𤨏碎勾引清風聲戞玉
炎天展簟卧蒼雪春日聽鶯泛􁘜醁可能一日暫相㤀
坐對此君㸔不足君不見白樂天重言養竹比養賢又
不見東坡詩無竹士俗不可醫君今有竹善培養㑹㸔
直拂青雲上　─舒頔竹溪書屋圗為黄克文題─清谿谿
上竹無數愛竹移家竹林住階前老竹鏗玉聲秋夜讀
書霑竹露書聲繞屋雜竹聲竹色侵書助書趣竹根個
個長龍孫竹上鸞凰亦来聚有時攜琴倚竹彈兩袖清
隂分竹翠雲梢月幹竹弄影杖竹尋詩過橋去平生性
癖亦愛竹不問主人造竹所君不見一笻投陂忽變化
萬卷蟠胷勝插架　─眀宣宗緑竹引─薊門八月霜華濃
何時種竹能成叢鳳城之陽禁苑東琅玕萬樹凌青空
光搖太液波心月髙出三山頂上松祥飈拂拂来天上
鳴金戞玉聲玲瓏蓬莱宮中日如年髙柯宻葉霏雲烟
春陽挺秀百花表秋月争輝仙桂邊九夏繁隂覆靈囿
祥麟瑞鶴相周旋六花凝寒羣卉老清標轉覺生光妍
軒皇昔日初製律截筒来自崑崙谷江心蟠石桃竹枝
斬根剥皮誇紫玉何如蓬莱宮中竹雨露偏多生意足
盤根固節千萬年逺勝猗猗淇水澳上林花木熈青春
靈芝瑞草争芳芬愛此蒼蒼太古色竹邊㡬度停逰輪
世云鳳凰食竹實又云鳳凰棲竹枝鳳笙九奏太平曲
鳳兮凰兮今来儀予將拭目而觀之　─髙啟愛竹軒為
陳維寅賦─匡山老客何清真自繞園屋栽蒼筠年来無
肉雖苦痩家有萬玉誰言貧一竿䕶惜不忍翦何以持
釣横江鱗僮来掃葉自可喜客至踏筍長遭嗔軥輈啼
罷結逺夢碧雲忽墮湘南春凉隂翛翛潤琴硯落翠冉
冉沾衣巾詩成時向節下寫醉墨㸃破烟痕新風来清
嘯與相答若聽金奏怡我神知無顔色媚兒女自古相
愛惟幽人洛陽陌上花易過歌鐘競賞勞車輪何如此
君最耐久嵗晚結托同情親亂聲朝送簾外雨疎影夜
拂窓前塵我嘗種此欲免俗即今伐盡惟荆榛故園咫
尺未能去移家幸得為子鄰往来儻許如二仲敲門借
㸔毋嫌頻　─王紱過華叔端草堂寫晴竹於壁上─我愛
君家逺城郭繞簷竹色侵簾幙醉中揮翰寫晴梢湘雲
一翦春隂薄㸔来頓覺風氣清耳邊恍若聞秋聲嘯歌
到晚不歸去髙卧翠隂呼月明　─又雨竹─髙軒置酒延
夕曛眼前知己無如君枯腸醉後有芒角手揮髙節凌
青雲圖成自覺精靈聚素壁俄然儀鳳羽擬得秋深直
造来翦燭連床聽風雨　─王佐畫竹─瀟湘緑玉崑崙石
移向髙堂之素壁四座凉風帶雪吹半窓疎雨和烟滴
九疑夢斷瑶瑟寒貼雲影落䨇飛鸞霓旌冉冉欲歸去
美人持贈青琅玕也曽拂拭蒼苔色坐弄參差椘天碧
曲終日暮山鳥啼自寫幽情寄相憶　─原─王世貞題竹
軒─吾宗雅語世所聞何可一日無此君汝今卜居但種
竹凡草不敢驕相羣籜龍個個迸春雨鳳尾枝枝干碧
雲晨呼阿段汲溪潤洗出瀟湘䨇淚文慎莫學辟疆驅
大令又莫學張鷹逃右軍扁舟但過醫俗士把臂相將
醉夕曛　題畫竹野夫䇿杖村南復村北䖏䖏東君恡
消息瞥然縞素一枝横又見琳琅數竿碧一枝春之先
數竿冬之後俯仰天地間與爾成三友衡門掩臥不一
旬淇園太痩無精神樵青已侵翠鳳尾颶母吹散玉龍
鱗賴得吳鎮及王冕前與二友傳其真虚堂展㸔僅盈
尺二友居然侍吾側問之不言對以臆眉宇肅肅吐佳
色吾不䏻學范詹事西遣闗中使却寄江南春消芳悴
粉何足論吾不能學家騎曹不可一日無所至植此君
封籬䕶籜何紛紜二友寓吾簏儼若洛下東西兩頭屋
一頭翦得瀟湘雲一頭小貯羅浮玉鎮也九烟吐吸天
漿腴冕亦磊砢節目非凡夫扶輿清氣合此圗快矣乎
快矣乎此圗此友吾不孤　─馮琦題畫竹何人寫此青
琅玕滿堂爽颯生秋寒居然坐我三徑下數莖不動風
珊珊柏溪先生隐扵酒戲拈秃筆大如帚一幅淋漓竹
亦醉醉竹合與先生友矗矗三株狀殊絶迥若蒼虬立
烟雪别有一枝秀且長青鸞整翮従風翔葛陂化龍去
已乆至今屏幛生輝光我觀此圗懐耿耿墨花亂落團
圞影素節偏宜君子堂虚中獨立尚書省尚書華省鳳
池隅新長孫枝引鳳雛夔龍禮樂方大備伶倫之管公
所須此君何可一日無
五言律詩─増─唐李嶠竹─髙簳椘江濆嬋娟含曙氛白花
搖鳳影青節動龍文葉掃東南日枝梢西北雲誰知湘
水上流淚獨思君　─張九齡和黄門盧侍郎詠竹─清切
紫庭垂葳蕤防露枝色無𤣥月變聲有惠風吹髙節人
相重虚心世所知鳳凰佳可食一去一来儀蔣渙奉
和徐侍郎中書叢篠韻─中禁夕沈沈幽篁别作林色連
雞樹近影落鳳池深為重凌霜節能虚應物心年年承
雨露長對紫庭隂─原─杜甫苦竹─青𡨕亦自守軟弱强
扶持味苦夏蟲避叢卑春鳥疑軒墀曽不重翦伐欲無
辭幸近幽人屋霜根結在兹　─嚴鄭公宅同詠竹─緑竹
半含籜新梢纔出牆色侵書帙晚隂過酒樽凉雨洗娟
娟浄風吹細細香但令無剪伐㑹見拂雲長　─増─劉長
卿斑竹岩─蒼梧在何䖏斑竹自成林㸃㸃留殘淚枝枝
寄此心寒山響易滿秋水影偏深欲覓樵人路蒙籠不
可尋　─郎士元和王相公題中書叢竹寄上元相公─多
時仙徑裏色並翠琅玕幽意含烟月清隂庇蕙蘭枝繁
宜露重葉老愛天寒竟日䨇鸞止孤吟為一㸔　─李益
竹窓聞風寄苗發司空曙─微風驚暮坐臨牖思悠哉開
門復動竹疑是故人来時滴枝上露稍沾階下苔何當
一入幌為拂緑琴埃　─楊巨源池上竹─一叢嬋娟色四
面清冷波氣潤晚烟重光閒秋露多翠筠入疎栁清影
拂圎荷嵗晏琅玕實心期有鳳過　─元稹新竹─新篁纔
觧籜寒色已青葱冉冉偏凝粉蕭蕭漸引風扶疎多透
日寥落未成叢唯有團團節堅貞大小同　─山竹枝─深
院虎溪竹逺公身自栽多慙折君節扶我出山来貴托
安危步難將混俗材還投輞川水從作老龍囘　─姚合
竹裏徑─微徑嬋娟裏唯同静者知跡深苔長䖏步狭筍
生時髙是連幽樹窮應到曲池紗巾靈夀杖行樂復相
宜　─李賀竹─入水文光動抽空緑影春露華生筍徑苔
色拂霜根織可承香汁裁堪釣錦鱗三梁曽入用一節
奉王孫　─李德裕竹逕─野竹自成逕繞溪三里餘檀欒
被層阜蕭瑟映清渠日落見林静風行知谷虚田家故
人少誰肎共㷊魚　─杜牧栽竹─本因遮日種却似為溪
移歴歴羽林影疎疎烟露姿蕭騷寒雨夜敲戞晚風時
故國何年到塵冠挂一枝　─題劉秀才新竹─數莖幽玉
色曉夕翠烟分聲破寒窓夢根穿緑蘚紋漸籠當檻日
欲礙入簾雲不是山隂客何人愛此君　─許渾秋日白
沙館對竹─蕭蕭凌雪霜濃翠異三湘疎影月移壁寒聲
風滿堂卷簾秋更早髙枕夜偏長忽憶南溪路萬竿今
正凉　─方干方著作畫竹─叠葉與髙節俱從毫末生流
傳千古譽研錬十年情向月本無影臨風疑有聲吾家
釣臺畔似此兩三莖　─劉得仁昊天觀新栽竹─清風枝
葉上山鳥已棲来根别古溝岸影生秋觀苔遍思諸草
木惟此出塵埃為恨移君晚空庭更擬栽　─薛能竹逕
盤逕入依依旋驚幽鳥飛尋多苔色古踏碎籜聲微鞭
節横妨户枝梢動拂衣前溪聞到䖏應接釣魚磯　─碧
鮮庭春題竹─竹少竹更重碧鮮强更名有䦨常凭立無
徑獨穿行夕月隂何亂春風葉盡輕已聞圖畫客兼寫
薛先生　─李咸用庭竹─嫩緑與老碧森然庭砌中坐消
三伏景吟起數竿風葉影重還宻梢聲逺或通更期春
共㸔桃映小花紅　─杜荀鶴新栽竹─斸破蒼苔色因栽
十數莖窓風従此冷詩思當時清酒入杯中影碁添局
上聲不同桃與李瀟灑伴書生　─孫峴賦竹送徳林少
尹貟外─萬物中瀟灑修篁獨逸羣貞姿曽冒雪髙節欲
凌雲細韻風初發濃烟日正曛因題偏惜别不可暫無
君　─李中庭竹─偶自山僧院移歸傍砌栽好風終日起
幽鳥有時来篩月牽詩興籠烟伴酒杯南窓睡新起蕭
颯雨聲㢠廻　─張蠙新竹─新鞭暗入庭初長兩三莖不是
他山少無如此地生垂梢叢上出柔葉籜間成何用髙
唐峡風枝掃月明　─王周碧鮮亭─飋飋籠清籟蕭蕭鏁
翠隂向髙思盡節従直美虛心㢠砌滋蒼蘚幽窓伴素
琴公餘時引步一徑静中深　─薛濤酬人雨後翫竹─南
天春雨時那鑒雪霜姿衆類亦云茂虚心寧自持多留
晉賢醉早伴舜妃悲晚嵗君能賞蒼蒼勁節竒　─宋王
禹偁對鄰家竹─東隣誰種竹偏稱長官心月上分清影
風来恵好音低枝疑見接迸筍似相尋多謝此君意墻
頭誘我吟　─韓琦長安府舍竹徑─北榭層基下森森竹
徑幽枝繁低拂葢根宻僅通流勁節輕環粉狂鞭怒走
虬風霜胡可動松栢乃吾儔　梅堯臣縣署叢竹─裊裊
幽亭竹團團自結叢寒生緑罇上影入翠屏中陶栁應
慚弱潘花只競紅方持雪霜操不敢倚春風　─翠竹亭
種竹㡬千個結亭三四椽逰人多寂静啼鳥亦留連酒
有陶公愛林希阮氏賢我来歸路逺躍馬古城邊　─細
竹─森森漢宮竹託本異孤生玉砌縁根迸朱欄與筍平
朝烟生宻翠晩影漏斜明應待女媧采參差鳳琯清
司馬光䨇竹詩有引─草木類同而種殊者竹為多杭州
廣巖寺有䨇竹相比而生舉林皆然其尤異者生枯樹
腹中自其頂出森然駢竦樹如龍蛇相縈矯首砑然予
見而賦之䨇幹標孤腹青青凡㡬霜龍騰䨇角直鯨噴
兩鬚長詎欲尋支遁安能問辟疆屢来非别意未與此
君忘　─蘇軾次韻子由緑筠堂─愛竹能延客求詩剰掛
牆風梢千纛亂月影萬夫長谷鳥驚碁響山蜂識酒香
只應陶靖節㑹聽北窓凉─蘇軾和孔武仲金陵華蔵
寺此君亭─緑竹不可數孤亭一倍幽色分岩石潤梢出
澗松修雪節寒方見春萌早不抽故山多此物長恨未
歸林　─次韻荅人檻竹─猗猗元自直落落不須扶宻節
風吹展清隂月共鋪叢長傲霜雪根瘦恥泥塗更種愁
無地應須翦碧蘆─詠竹─湖濵宜草木修竹可三尋㕓
居多野思移種近墻隂及爾迷未醒方予熱正侵無嫌
不逮本地薄肎成林　南隣竹正茂門巷不容賔懸印
君當往囊金我患貧翠旌梢亂起犀角筍初勻不惜圖
書賣端来作主人　─移竹─墻隂竹蒙宻板築念相妨欲
補東園缺欣乗雨後凉三年生筍遍一徑引風長但恐
翁彌老笻枝懶復將　─黄庭堅和師厚栽竹─大隐在城
市此君真友生根須辰日斸筍要上畨成龍化葛陂去
鳳吹阿閣鳴草荒三徑斷嵗晚見交情　─朱子次韻擇
之詠竹─竹隖深深䖏檀欒繞舍青暑風成慘淡寒月助
清泠客去空塵榻詩來拓采櫺此君同一笑午夢頓能
醒　─黄希旦詠竹─生涯何所有滿砌植琳琅痩影碎秋
月健梢横曉霜且従喧鳥雀終待集鸞凰吟遶都㤀却
誰知此興長　─元黄庚對竹─門對南鄰竹青青玉萬竿
雖然無地種且得隔籬㸔露葉晴猶濕風枝夏亦寒但
教休翦伐何用報平安　─杜本寄題竹軒─緑竹翛翛䖏
華軒椘椘深暮留雛鳳宿曉聽蟄龍吟月進窓櫺影雲
移几席隂居然淇澳趣莫使俗塵侵　─僧善住盆竹─瓦
缶不多土娟娟枝葉蕃豈知么鳳尾元是古龍孫蒼雪
灑禪榻細香浮酒尊王猷来此見應亦為銷魂　─明袁
凱聞張䖏士竹林甚盛欲觀未能兼簡王一秀才─聞道
南村竹春来接逺坡色侵沽酒斾聲送濯纓歌甚欲敲
門㸔須慿拄杖過餘隂過西沼應覆右軍鵞　─李東陽
竹坡─種竹前坡滿其如秋興何迥含山氣爽低礙夕陽
多有地留冰雪無心鬬綺羅錦衣歸稚子洗耳聽鳴珂
　─種竹─種竹幽堂下凉生暑氣微愛長過我屋㸔緑上
人衣坐久月初出夢囘風漸稀一竿如可釣吾欲問漁
磯　剰買城中地多應為此君凉生别院雨緑補後溪
雲秋至不改色夢醒時一聞㕓居或未免聊爾洗塵氛
　─陳憲章雨中栽竹─心被清虛引非闗索竹㸔檐前纔
數箇淇上已千竿微雨土初覆北風天正寒昆丘有孤
鳳何䖏啄琅玕─原─申時行竹徑─欲借淇園勝凌霜挺
萬竿月来金影碎風動玉聲寒障暑隂堪息停雲秀可
　餐相過惟二仲盡日倚琅玕　─于若瀛詠竹─緑筍半含
　籜新梢纔作林色連梧井近根入槿籬深雅有凌寒操
　能虚應世心拂雲不須待常對小庭隂　─戈汕題竹─有
　竹見庭好當杯意轉親清聲風間出文影日斜陳檻近
　迎根直天空寫葉真知君杜寒暑長伴痩吟身嵗暮
　㸔吾輩蕭疎賴此君横枝馴怪石直節藐寒雲松傲低
　為伴梅清艶不羣有時當積雪秉燭倚霄分　─王徳操
　詠竹─幽居思伴侶惟有此君宜蕭颯既同我清空亦可
　師吟時聲應和步䖏影追隨不作人間態炎凉意便移
　　─増─僧源際偶題竹上─冷翠何𡨕宻幽尋獨坐時扉開
　流水過風静到雲遲嬾性知終棄虚心幸自持偶然吟
　未稳清響動髙枝
　
　
　
御定佩文齋廣羣芳譜卷八十四
　欽定四庫全書
御定佩文齋廣羣芳譜卷八十五
　　竹譜
　　　竹譜四
　集藻─七言律詩─増─唐崔涯竹─領得溪風不放廻傍窓緣
　砌遍庭栽行招野客為鄰住看引山禽入郭來幽院獨
　驚秋氣早小門深向緑隂開誰憐翠色兼寒影静落茶
　甌與酒杯　─令狐楚郡齋左偏栽竹百餘竿炎凉已周
　青翠不改而為墻垣所蔽有乖愛賞假日命去齋居之
　東墻由是俯臨軒堦低映帷戸日夕相對頗有翛然之
　趣─齋居栽竹北窓邊素壁新開映碧鮮青藹近當行藥
　處緑隂深到卧帷前風驚曉葉如聞雨月過春枝似帶
　烟老子憶山心暫緩退公閑坐對嬋娟　─劉禹錫和宣
　武令狐相公郡齋對新竹─新竹翛翛韻曉風隔窓依砌
　尚蒙籠數間素壁初開後一片清光入坐中欹枕閒看
　知自適含毫朗詠與誰同此君若欲長相見政事堂東
有舊叢　─李紳南庭竹─東南舊羙凌霜操五月凝隂入
坐寒烟惹翠梢含玉露粉開春籜聳琅玕莫令戲馬童
兒見試引為龍道士看知爾結根香實在鳳凰終擬下
雲端　─楊巨源和令狐舍人酬峯上人題山欄孤竹─滿
院冰姿粉籜殘一莖青翠近簾端離叢自欲親香火抱
節何妨共嵗寒能讓繁聲任真籟解將孤影對芳蘭范
雲許訪西林寺枝葉須和彩鳳看　─李逺隣人自金仙
觀移竹─移居新竹已堪看斸破莓苔得㡬竿圓節不教
傷粉籜低枝猶擬拂霜壇墻頭枝壓和烟緑枕上風来
送夜寒第一莫教漁父見且從蕭颯滿朱欄　─方千越
州使院竹─莫見凌雲飄粉籜須知礙石作盤根細看枝
上蟬吟處猶是筍時蟲蝕痕月送緑隂斜上砌露凝寒
色濕遮門列仙終日逍遥地鳥雀潛來不敢喧　─題新
竹─青苔斸破植貞堅細碧竿排鬱眼鮮小鳳凰聲吹嫩
葉短蛟龍尾褭輕烟節環膩色端勻粉根拔秋光暗長
鞭怪得入門肌骨冷綴風黏月滿庭前　─羅鄴竹─翠葉
纔分細細枝清隂猶未上堦墀蕙蘭雖許相依日桃李
還應笑後時抱節不為霜霰改成林終與鳳凰期渭濱
若更徵賢相好作漁竿繫釣絲　─薛能新竹─桞營茅土
倦麤材因向山家乞翠栽清露便教終夜滴好風疑是
故園来欄邊匠去朱猶溼溉後蟲浮穴暗開他日㑹應
威鳳至莫辭公府受塵埃　─秦韜玉題竹─削玉森森幽
思清阮家髙興尚分眀捲簾隂薄漏山色欹枕韻寒宜
雨聲斜對酒缸偏覺好靜籠棊局最多情却驚九陌輪
蹄外獨有溪烟數十莖　─原─鄭谷竹─宜烟宜雨又宜風
拂水藏村復間松移得蕭騷從逺寺洗来疎淨見前峯
侵堦蘚折春芽迸繞逕莎微夏䕃濃無賴杏花多意緒
數枝穿翠好相容　─増─王貞白洗竹─道院竹繁教畧洗
鳴琴酌酒看扶疎不圖結實来䨇鳳且要長竿釣巨魚
錦籜裁冠添散逸玉芽修饌稱清虛有時記得三天事
自向琅玕節下書　─殷文圭題友人庭竹─叢篁蕭瑟拂
清隂貴地栽成碧玉林盡待花開添鳳食可憐風擊伏
龍吟鈿竿離立霜文靜錦籜飄零粉節深何事子猷偏
寄賞此君心似主人心　─李中詠竹─森森移得自山莊
植向空庭野興長便有好風来枕簟更無閒夢到瀟湘
䕃来砌蘚經疎雨引下溪禽帶夕陽閒約羽人同賞處
安排碁局就清凉　─徐夤詠竹─翠染琅玕粉漸開東南
移得㑹稽栽游絲挂處漁竿去緑水夾時龍影来風觸
有聲含六律露沾如洗絶浮埃王猷舊宅無人到抱却
清隂葢緑苔　─劉兼新竹─近窓臥砌兩三叢佐靜添幽
别有功影鏤碎金初透月聲𫾣寒玉乍揺風無憑費叟
烟波碧莫信湘妃淚㸃紅自是子猷偏愛爾虚心髙節
雪霜中　─宋韓琦次韻和方謹言郎中再觀省中手植
竹─翠影參差漸拂堦清郎曽此占竒栽辭君昔為蓴羮
去戀爾今同菊徑来玉聳勁枝欺暮雪繡殘文籜委寒
苔虚心髙節依然在幾見繁英落又開　─梅堯臣和新
栽竹─斸破烟叢帶筍移映軒臨檻特為宜龍孫已見多
竒節鳳實新生入翠枝不向阮家林下集還思渭北水
邊窺一花一草公休詠慣作蘭臺侍從詩　─孔武仲惜
竹詩并引─東齋有竹數竿翠蔚可喜其傍衆筍附生漫
益深茂最後出者尤若竒特無不應意解籜未盡而為
老兵手折之悲夫以干雲蔽日之勢而摧於窓戸之下
以凌霜冐雪之姿而失於俄頃之間環歩往来悽愴良
久不能忘情因寓之以詩老蘚墻隂夕照間何人折我
翠琅玕即之緑葉隨塵化猶有低枝帶露殘不放雲梢
侵霰雪因嗟世故足波瀾故園未乏篔簹品十頃繁隂
六月寒　─王安石華蔵院此君亭詠竹─一徑森然四座
凉殘隂餘韻去何長人憐直節生来瘦自許髙材老更
剛曽與蒿藜同雨露終隨松栢到冰霜煩君惜取根株
在欲乞伶倫學鳳凰　─蘇軾次韻劉貢父西省種竹─要
知西掖承平事記取劉郎種竹初舊徳終呼名字外後
生誰續笑談餘成隂障日行當見取筍供庖計已疎白
首林間望天上平安待報故人書　─孤山竹閣─海山兠
率兩茫然古寺無人竹滿軒白鶴不留歸後語蒼龍猶
是種時孫兩叢恰似蕭郎筆千畝空懐渭上村欲把新
詩問遺像病維摩詰更無言　─蘇轍寄題陳憲郎中竹
軒─家有修篁緑滿軒趨庭詩禮舊忘言凌霜自得良朋
友過雨時添好子孫試翦輕筠扶健歩旋收凉葉煑清
樽風流共道勝桑梓鄰里何妨種百根　─次韻劉貢父
西掖種竹─竹迷誰定知迷否趁取滂沲好雨初栽向鳳
池吹律處斸從芸閣殺青餘迎風一笑朝回早弄月相
差直宿疎應怪籍咸林下客相看不飲作除書　─曽鞏
南軒竹─密竹娟娟數十莖旱天蕭灑有髙情風吹已送
煩心醒雨洗還供逺眼清新筍巧穿苔石去碎隂微破
粉墻生應須萬物冰霜後来看琅玕色轉眀　─黄庭堅
陳氏園詠竹─不問主人来看竹小溪風物似家林春供
饋婦幾番筍夏與行人百畝隂直氣雖衝雲漢上髙材
終恐斧斤尋截竿可比北溟釣欲贈溪翁誰姓任　─韓
駒次韻何文縝種竹─杜陵窮老覓榿栽不似何郎種笛
材三徑莫憂荒草合一樽如與故人開未堪急雨枝枝
打便有幽禽日日来坐誦東坡食無肉詩腸日午轉饑
雷　─陸游東湖新竹─插棘編籬謹䕶持養成寒碧映淪
漪清風掠地秋先到赤日行天午不知解籜時聞聲􁍝
􁍝放梢初見葉離離官閒我欲頻来此枕簟仍教到處
隨　─楊萬里新竹─青士何年入大荒羽儀禁省立如墻
錦綳半脫娟娟玉粉節新塗拂拂霜帶雨小酣三日後
出墻忽喜一梢長今年秋閏防多暑剰借先生格外凉
　─劉克莊種竹─借居未定先栽竹為愛疎聲與薄隂一
日暫無能鄙吝數竿雖少亦蕭森窓間對了添詩料郭
外移来費俸金自笑眀年何處在虚簷風至且披襟
岳珂詠小園䨇竹─錦綳玉立紀䨇清瑞牒千年重得名
龍竹髙標儼元致熊湘素節凜皇英質同隴麥兩岐秀
竒並庭柯連理榮却羡此君尤特立虚心直道不孤生
　─金李獻能丹陽觀竹宮中移賜─素士如林侍紫清紫
清新許住蓬瀛娟娟粉節霜勻出矗矗烟梢玉削成福
地根莖蒙化育中天雨露借恩榮緑章封事朝来奏又
聽風前彩鳳鳴─原─郭長倩義師院叢竹─南軒移植自
西壇瘐玉亭亭十數竿得法未應輸老柏植根兼得近
幽蘭雖無穠艶包春色自許貞心老嵗寒百草千花盡
零落請君来向此中看　─増─毛端卿題崞縣郝子玉此
君軒─桂林名姓一枝新萬竹青青徳有鄰渭上風烟分
别𣲖山陽詩酒屬閒人心期已到冰霜窟眼界不知花
桞塵萱背從今看輝映嫩香新粉四時春　─元白珽竹
隂─占斷人間瀟灑地全身水墨畫篔簹非烟非霧一林
碧似雨似晴三徑凉翠袖佳人黯空谷白鬚道士隠南
塘數竿醉日君須記移向西軒補夕陽　─宋旡如鏡伐
竹架過墻蒲萄斷竹插地復生枝葉無住序曰瑞竹余
以詩贈之─為引寒藤延晚翠試栽碧玉動秋根鳳梢依
舊生虚籟龍籜相將添逺孫林月過庭窺斷影茶烟潤
色到啼痕陽休麗藻題還徧貝葉應多此處繙　─成廷
珪題崔原亨竹深處並序─余家有竹數竿人號之居竹
軒原亨城西時則有竹亦數竿人號之竹深處余與崔
君通家来往所好相同故及之居竹軒中也自寛不愁
無地著琅玕文公胸次空千畝李侗門前只一竿天與
老夫醫惡俗日憑童子報平安崔家别墅尤髙致遲子
歸来守嵗寒　─貢性之雪竹山房─此君節操獨凌寒冰
雪叢中更耐看簾幙影迷金瑣碎珮環聲動玉䦨干只
疑𤣥圃翻瓊樹錯訝瑤臺舞素鸞白戰㡬時能著我萬
竿深處一憑欄　─倪瓚居竹軒─翠竹如雲江水春結茅
依竹住江濱階前迸筍從侵逕雨後垂隂欲覆鄰映葉
黄鸝還自語傍人白鶴亦能馴遙知靜者忘聲色滿屋
清風未覺貧　─眀髙啟新篁─南池雨後見新篁裊裊烟
梢漸出墻風度亂翻交籜響露垂微挹粉痕香簾前嫩
色初含暝琴畔疎隂已送凉野飯休燒林下筍留添碧
玉嫩竿長　─李東陽雨中種竹─石欄沙路雨聲乾為欠
蕭蕭一兩竿深𢃄土膏從地底暝移茅屋過江干方於
辰日依時種影待晴天拂翠看試倚蓬窓聽疎密布袍
沾盡不知寒　─吳寛竹─種處能招鳳鳥来月眀清影拂
書堆筍鞭遇石猶斜出花米逢春莫亂開此物似賢今
合薦吾宗醫俗舊曽栽若從後圃論髙節棃白桃紅孰
取材─原─文徵眀竹─分得亭亭緑玉枝雨餘生意滿階
墀凌霄已展疎疎葉䕶粉聊營短短籬肎信移来真是
醉不愁俗在未能醫人間此夜頻前席凉月虚窓更自
宜　─申時行竹粉─浮筠忽自散琳琅解籜依然抱雪霜
應是鳳苞揚素彩非關蝶翅膩瓊芳鉛華半染湘妃淚
玉筍微含漢署香不見侍中頻拭面曉来新雨沐蒼筤
　─鄧雲霄竹粉─萬竿晴拂渭川烟解籜瓊枝自皛然湘
水裙揺珠珮冷葛陂雲䕶玉龍眠看来翻恨何郎妬栽
處應將漢署連六月林間猶帶雪可留清韻待羣賢
于若瀛竹粉─新抽翠篠碧於妝皜質輝輝抱節長操幹
未須逢越女解苞疑是試何郎痕銷乍染三湘淚素積
猶疑五月霜僕射盤中勞記事未裁斑管已含光
五言排律─増─唐王維沈十四拾遺新竹生讀經處同諸
公作─閒居日清静修竹自檀欒嫩節留餘籜新叢出舊
䦨細枝風響亂疎影月光寒樂府裁龍笛漁家伐釣竿
何如道門裏青翠拂仙壇　─劉長卿同郭叅謀詠崔僕
射淮南節度使㕔前竹─昔種梁王苑今移漢將壇蒙籠
低冕過青翠卷簾看得地移根逺經霜抱節難開花成
鳳實嫩筍長漁竿靄靄軍容靜蕭蕭郡宇寛細音和角
暮疎影上門寒湘浦何年變山陽㡬處殘不知軒屏側
嵗晚對袁安　─朱放竹─青竹何森然沉沉獨曙前出墻
同淅􁏏開戸滿嬋娟籜卷初呈粉苔侵亂上錢疎中思
水過深處若山連疊夜常棲鷺清朝乍有蟬砌隂迎緩
策簷翠對欹眠迸筍䨇分箭繁梢一向偏月過驚散雪
風動極聞泉幽谷添詩譜髙人欲製篇蕭蕭意何限不
獨住湘川　─白居易題盧秘書夏日新栽竹二十韻─湘
竹初封植盧生此考槃久持霜節苦新託露根難等度
須當砌疎稠要滿欄買憐分薄俸栽稱作閒官葉翦藍
羅碎莖抽玉琯端㡬聲清淅􁏏一簇緑檀欒未夜青嵐
入先秋白露漙拂肩揺翡翠熨手弄琅玕韻透窓風起
隂鋪砌月殘炎天聞覺冷窄地見疑寛梢動勝揺扇枝
低好掛冠碧籠烟羃羃珠灑雨珊珊晚籜晴雲展隂芽
蟄虺蟠愛從抽馬策惜未截魚竿松韻徒煩聽桃夭不
足觀梁慙當家杏臺陋夲司蘭撐撥詩人興勾牽酒客
歡靜連蘆簟滑凉拂葛衣單豈止消時暑應能保嵗寒
莫同凡草木一種夏中看　─王建杜中丞書院新移小
竹─此地夲無竹逺從山寺移經年求養法隔日記澆時
嫩緑卷新葉殘黄收故枝色經寒不動聲與靜相宜愛
䕶出常數稀稠看自知貧家緣未有客散獨行遲　─朱
慶餘賦得震為蒼筤竹─為擢東方秀翛然異衆筠青葱
纔映粉蒙密正含春嫩籜霑㣲雨幽根絶細塵乍憐分
徑小偏覺帶烟新結實皆留鳳垂隂似庇人願唯竿在
手深水掛赬鱗─許晝江南竹─江南蕭灑地夲自與君
宜固節還同我虛心欲待誰澗泉傍借響山木共含滋
粉膩蟲難篆叢疎鳥易窺盡應逢野渡中忽見村祠葉
掃秋空靜根横古壍危影迷寒靄裏聲出夜風時客棹
深深過人家逺逺移遊邉曽結念到此數題詩莫恨成
龍晚成龍㑹有期　─賈島題鄭常侍㕔前竹─緑竹臨詩
酒嬋娟思不窮亂枝低積雪繁葉亞寒風蕭颯疑泉過
縈廻有徑通侵庭根出土隔壁筍成叢疎影沙窓外清
音寳瑟中卷簾終日看欹枕幾秋同萬頃歌王子千竿
伴阮公露光憐片片雨潤愛蒙蒙嶰谷蠻湖北湘川灞
水東何如軒檻側蒼翠褭長空　─吴融玉堂種竹─當砌
植檀欒濃隂五月寒引風穿玉牖揺露滴金盤有韻和
宫漏無香雜畹蘭地嚴雲鏁易日近雪封難静稱圍棋
㑹閒宜閣筆看他年終結實不羨樹棲鸞　─李建勲新
竹─裊裊薰風軟娟娟湛露光參差仙子仗迤邐羽林槍
廻去侵花地斜来破蘚墻籜乾猶抱翠粉膩若塗妝逕
曲莖難數隂疎葉未長嬾嫌吟客倚甘畏夏蟲傷映水
如爭立當軒自著行北亭樽酒興還為此君狂　─徐夤
釣絲竹─藋藋拂清流堪維舴艋舟野蟲懸作餌溪月曲
為鈎雨潤揺堦長風吹繞指柔若將諸樹比還使緑楊
羞蠶婦非堯女漁人是子猷湖邊舊栽處長映讀書樓
　─宋司馬光䨇竹─上苑通丹禁修林繞玉堂周阿紆鏤
檻並幹擢新篁瀟灑駢瑶甃連翩拂壁璫虬騰䨇角直
鯨噴兩鬚長曉泊烟華重晴留雨氣凉分音成律吕齊
秀待鸞凰碧借雲霞潤清依日月光物情知有謂天造
固無方比節羣誠合虚心至道彰吾君愈勤徳不敢有
嘉祥
七言排律─増─唐白居易和令狐相公新於郡内栽竹百
竿拆壁開軒旦夕對翫偶題七言五韻─梁園修竹舊傳
名久廢年深竹不生千畝荒凉尋未得百竿青翠種新
成墻開乍見重添興窓靜時聞别有情烟葉蒙籠侵夜
色風枝蕭颯欲秋聲更登樓望尤堪重千萬人家無一
莖─原─眀吳國倫題竹─竹里名依華子岡何年移傍此
君堂鮮筠裛露丹珠細勁節凌霄緑玉長數畝繁隂飄
陸海萬竿疎雨過瀟湘樽邀梁孝園中月袖拂元卿徑
裏霜羗笛未裁龍競奏秦簫欲截鳳先翔㛹娟隔幔琴
　　徽冷葱蒨臨池水脉香居士風流還洛下故人消息半
　　山陽異時看去同誰好獨有王猷興更長
　　五言絶句─
御製詠盆中竹─此君霜後青密葉欲停雪叢篁傍小山清節
　依然潔
　　増─唐太宗賦得臨池竹─貞條障曲砌翠葉貫寒霜拂牖
　　分龍影臨池待鳳翔　─盧照鄰臨堦竹─封霜連錦砌傍
　　露拂瑶堦聊將儀鳳質暫與俗人諧　─吕太一詠院中
　　叢竹─擢擢當軒竹青青重嵗寒心真徒見賞籜小未成
　　竿　─張紘和吕御史詠院中叢竹─聞君庭竹詠幽意嵗
　　寒多歎息為冠小良工將奈何　─原─王維斤竹嶺─檀欒
　　映空曲青翠漾漣漪暗入商山路樵人不可知　─竹里
　　館─獨坐幽篁裏彈琴復長嘯深林人不知眀月来相照
　　　─裴廸斤竹嶺─眀流紆且直緑篠密復深一徑通山路
　　行歌望舊岑─竹里館─来過竹里館日與道相親出入
　　惟山鳥幽深無世人　─増─劉長卿斑竹─蒼梧千載後斑
竹封湘沅欲識湘妃怨枝枝滿淚痕　─劉禹錫庭竹─露
滌鉛粉節風揺青玉枝依依似君子無地不相宜　─韓
愈竹洞─竹洞何年有公初斫竹開洞門無鎖鑰俗客不
曽来　─竹溪─藹藹溪流漫梢梢岸篠長穿沙碧簳浄落
水紫包香　─張籍和韋開州盛山竹巖─獨入千竿裏緣
巖蹋石層筍頭齊欲出更不許人登　─李羣玉題竹─一
頃含秋緑森風十萬竿氣吹朱夏轉聲掃碧霄寒　─殷
璠題竹─窓戸盡蕭森空堦凝碧隂不緣冰雪裏為識嵗
寒心　─杜牧黄州竹逕─竹崗蟠小逕曲折鬭蛇来三年
得歸去知遶㡬千㢠廻　─宋徐鉉北苑詠竹─勁節生宫苑
虚心奉豫遊自然名價重不羡渭川矦─石延年省中
對竹─擢翠向人孤潭潭省署虚雨餘秋更晚風月共蕭
疎　─蘇軾和廬山芝上人竹軒─洞外復空中千千萬萬
同勞師向竹頌清是阿誰風　─蘇轍和文與可竹塢─空
陂放修竹肅肅復㝠㝠莫除塢外筍從使入園生　─霜
筠亭─林髙日氣薄竹色浄如水寂厯斷人聲時有鳴禽
起　─篔簹谷─誰言使君貧已用谷量竹盈谷萬萬竿何
曽一竿曲　─此君庵─風梢遶簷匝霜幹當忩浄遙知素
壁上醉墨森相映　─楊萬里詠竹─凜凜冰霜節翛翛玉
雪身便無文與可自有月傳神　─朱子丘子野表兄郊
園詠竹─移自溪上園種此墻隂路墻隂少人行来嵗障
幽户　─竹─種竹官墻隂經年但憔悴故園新緑多宿幹
轉蒼翠　─雲谷竹塢─悄蒨桃蹊北蕭槮竹塢深不堪秋
夜永風雨助悲吟　─金李俊民詠竹─瀟灑能醫俗檀欒
看上番我寧負此腹忍使籜龍冤　─楊載題墨竹─風味
既澹泊顔色不娬媚孤生崖谷間有此凌雲氣　─元吳
鎮題露竹─晴霏光煜煜皎日影曈曈為問東華塵何如
北窓風　─題畫竹─霏霏桃李花競向春前開何如此君
子四時清風来　亭亭月下隂挺挺霜中節寂寂空山
深不改四時葉　野色入髙秋寒影逝湘水日午思晚
凉清風為誰起　抱節元無心凌雲如有意置之空山
中凜此君子志　─元吉雅謨丁畫竹─雨過蛟龍起風生
　　翡翠寒但存清白在日日是平安　─楊維楨雨竹─倚石
　　添新筍爭妍個個添佳人聽春雨笑隔水晶簾　─眀髙
　　啟畧上人房竹─幽篠半梢横山窓颭月眀上人禪定久
　　不怕有秋聲　─題叢竹圖─窈窕復蒙茸千山萬竹中幽
　　人夜驚起秋雨共秋風　─修竹塢─色映溪沉沉秋雲生
　　夕隂無限楚山意鶴鳴風滿林　─李東陽畫竹─山風與
　　溪竹共作一林秋行人休更往前路有鈎輈　旭日照
　　珊瑚秋風碧海枯只愁龍化去不敢鬭齊奴　─詠竹─秋
　　雨爛百草青青修竹林解使秋聲爽還令秋色深　─原─
　　馮琦竹─滿地種琅玕修枝䕃茅屋微風如有㑹一一鳴
　　寒玉　本是瀟湘人最愛瀟湘竹何處丘中琴厯厯瀟
　　湘曲　─于若瀛竹─清溪遶一灣種竹只數個朝来風籜
　　疎落水青萍破─陳繼儒方竹杖─外方而内虚得道己
　　無上不作漁郎竿還斸仙人杖
　　六言絶句─
御製閒坐詠竹─門外千竿細竹窓前萬朶鮮花秋寒衆色皆
　變惟爾霜姿可嘉
　　七言絶句─
御製詠潭柘寺竹─翠葉纔抽碧玉枝經旬清影上階墀凌霜
　抱節無人見終日虚心與鳳期　─題蘇軾墨竹─徑尺篔簹
　墨淺深雪堂健筆勢千尋縱饒凝露春梢色不比凌霜挺
　節心　─初秋詠竹─森萃青青繞碧塘霜姿靄靄動幽香寒
　風不變終身節緑葉紛然映晚凉
　　原─唐杜甫從韋二眀府續處覓綿竹─華軒靄靄他年到
　　綿竹亭亭出縣髙江上舍前無此物幸分蒼翠拂波濤
　　　─増─劉長卿晚春歸山居題窓前竹─溪上殘春黄鳥稀
　　辛夷花盡杏花飛始憐幽竹山窓下不改清隂待我歸
　　　─韋應物將往滁城戀新竹簡崔都水示端─停車欲去
　　繞叢竹偏愛新筠十數竿莫遣兒童觸瓊粉留待幽人
　　廻日看　─桞宗元清水驛叢竹天水趙云余手植一十
　　二莖─簷下疎篁十二莖襄陽從事寄幽情祗應更使伶
　　倫見寫盡䧳雄䨇鳳鳴　─原─李涉葺夷陵幽居─負郭依
山一徑深萬竿如束翠沉沉從來愛物多成癖辛苦移
家為竹林　─増─王建乞竹─乞取池西三兩竿房前栽著
病時看亦知自惜難判割猶勝横根引出䦨　─劉言史
題竹園─繞屋扶疎聳翠莖苔滋粉漾有幽情丹陽萬戸
春光静獨自君家秋雨聲　─題源分竹亭─繞屋扶疎千
萬竿無人相誘獨行看日光不透烟常在先校諸家一
月寒　─僧簷前獨竹詠─亂石田中寄孤本亭亭不住凌
虚引欲以袈裟拂著来一邉碧玉無輕粉　─施肩吾翫
友人庭竹─曽去𤣥洲看種玉那似君家滿庭竹客來不
用呼清風此處挂冠凉自足　─白居易别橋上竹─穿橋
迸竹不依行恐礙行人被損傷我去自慙遺愛少不教
君得似甘棠　─問移竹─問君移竹意如何慎勿排行但
間窠多種少栽皆有意大都少校不如多　─題李次雲
窓竹─不用裁為鳴鳳管不須截作釣魚竿千花百草凋
零後留向紛紛雪裏看　─原─元稹斑竹得之湘流─一枝
斑竹渡湘沅萬里行人感别魂知是娥皇廟前物逺随
風雨送啼痕─増─馬戴髙司馬移竹─叢居堂下幸君移
翠掩燈窓露葉垂莫羡孤生在山者無人看著拂雲枝
　─薛能盩厔官舍新竹─心覺清凉體似吹滿風輕撼葉
垂垂無端種在幽閒地衆鳥嫌寒鳳未知　─唐彦謙詠
竹─醉臥涼隂沁骨清石床冰簟夢難成月眀午夜生虛
籟悞聽風聲是雨聲　─竹風─竹映風窓數陣斜旅人愁
坐思無涯夜來留得江湖夢全為乾聲似荻花　─唐球
庭竹─月籠翠葉秋承露風亞繁梢暝掃烟知道雪霜終
不變永留寒色在庭前　─陸希聲苦竹徑─山前無數碧
琅玕一逕清森五月寒世上何人憐苦節應須細問子
猷看　─裴說春日山中竹─數竿蒼翠擬龍形峭拔須教
此地生無限野花開不得半山寒色與春爭　─李建勲
竹─瓊節髙吹宿鳳枝風流教我立忘歸最憐瑟瑟斜陽
下花影相和滿客衣　─陳陶詠竹十首─不厭東谿碧玉
君天壇䨇鳳有時聞一峯曉似朝仙處青節森森倚絳
雲　萬枝朝露學瀟湘杳靄孤亭白石涼誰道乖龍不
行雨春雷入地馬鞭狂　嘯入新篁一里行萬竿如甕
鎖龍泓驚巢翡翠無尋處閒倚雲根刻姓名　青嵐箒
亞思吾祖緑潤偏多憶蔡邕長聽南園風雨夜恐生鱗
甲盡為龍　迸玉閒抽上釣磯翠苗番次脫霞衣山童
泥乞青驄馬騎過春泉掣手飛　獨題内史琅玕塢㡬
醉山陽瑟瑟村剰養萬莖將掃俗莫教凡鳥閙雲門
燕燕雛時紫米香野溪羞色過東墻諸兒莫抝成蹊筍
從結髙籠養鳳凰　一節呼龍萬里秋數莖垂海六鰲
愁更須瀑布峯前種雲裏欄干過子猷　丘壑誰堪話
碧鮮靜尋春譜認嬋娟㑹當小殺青瑶簡圖寫龜魚把
上天　𤣥圃千春閉玉叢湛陽一祖碧雲空不須騷屑
愁江島今日南枝在國風　─韋莊新栽竹─寂寞堦前見
此君繞䦨吟罷却沾巾異鄉流落誰相識惟有叢篁似
主人　─羅隠竹─籬外清隂接藥䦨曉風交戞碧琅玕子
猷殁後知音少粉節霜筠謾嵗寒　─李中對竹─懶穿幽
徑衝鳴鳥忍踏清隂損翠苔不似閉門欹枕聽秋聲如
雨入軒來　─宋林逋竹林─寺籬斜夾千梢翠山磴深穿
萬籜乾却憶貴家㕔館裏粉墻時畫數莖看─韓琦中
書東㕔緑篠─莫輕叢篠緑隂微迸筍方抽嫩玉枝結實
他年臻瑞物最宜栽向鳳凰池　─王安石竹裏─竹裏編
茅倚石根竹莖疎處見前村閒眠盡日無人到自有春
風為掃門　─蘇軾和文與可洋州竹塢─晚節先生道轉
孤嵗寒惟有竹相娯麤才杜牧真堪笑喚作軍中十萬
夫　─霜筠亭─解籜新篁不自持嬋娟已有嵗寒姿要看
凜凜霜前意須待秋風粉落時　─此君菴─寄語菴前抱
節君與君到處合相親冩真雖是文夫子我亦真堂作
記人　─西湖夀星院此君軒─臥聽謖謖碎龍鱗俯看蒼
蒼立玉身一舸鴟夷江海去尚餘君子六千人　─蘇轍
南齋竹─舊山修竹半塵埃誰種南林待我來新筍出墻
秋雨足閉門長與䕶蒼苔　─大雨後詠南軒竹二首─苦
寒壊我千竿緑好雨還催衆筍長痛飲雖無嵇阮客瓢
尊一試午隂凉　葉開翡翠才通日節竦琅玕不怕風
梢放西邊深二丈端如幽谷茂林中　─原─葛敏修題竹
軒─不用山僧供帳迎世間無此竹風清獨拳一手支頤
臥偷眼看雲生未生　─増─范成大種竹了題愛山亭─灑
掃宣華舍此君烟中月下緑生塵他年葉葉清風滿莫
忘今年借宅人　─陸游法寳璉師求竹軒詩─南軒竹色
映谿光不减吾州五月凉猶恨秋來鷗鷺少須君更為
築横塘　─楊萬里竹林─珍重人家愛竹林織籬辛苦䕶
寒青那知竹性元薄相須要穿來籬外生　─新竹─東風
弄巧補殘山一夜吹添玉數竿半脫錦衣猶半著籜龍
未信怯春寒　─王十朋詠竹─萬木蕭疎怯嵗寒子猷相
見喜平安世間寧有揚州鶴休訝平生肉食難　─樓鑰
䨇竹─蟄龍驚起兩龍角蛟室未呈䨇水犀同本若為分
魯衞清風應不愧夷齊　─厲小山庭竹─渭川未暇栽千
畝庭檻聊須種數根最愛深秋羣木脫獨欺風雨戰黄
昬　─方伯謨斑竹─鳳尾森森半已舒玳紋滴瀝畫難如
虚心不貯相思淚還作風流向綺疏　─金髙士談詠苦
竹─密葉修莖雨後新肎因憔悴損天真清如南國紉蘭
客瘦似西山採蕨人　─龎鑄題墨竹隔溪烟雨─一溪流
水玉涓涓溪上修篁接暮烟誰倩能詩文與可筆端移
得小江天　─秋風驟雨─瀰川急雨暗秋空無限琅玕淡
墨中劒甲摐摐軍十萬欲將貔虎戰斜風　─春雷起蟄
千梢萬葉玉玲瓏枯槁叢邊緑轉濃待得春雷驚蟄起
此中應有葛陂龍　─元張𢎞範墨竹─麝墨芸香小玉叢
澹烟横月翠玲瓏小屛春鎖緑窓夢也勝湘江烟雨中
　─許有壬雨中移竹─山人聚景作池臺移得龍孫帶雨
栽頃刻雲間晴日上便教隂過酒尊來　─李孝光題竹
翠袖臨風一悵然雨餘草木亦娟娟東頭夜半明月出
照見蛟龍石上眠　─吳鎮題畫竹─此君不可一日無纔
著數竿清有餘露葉風梢承硯滴瀟湘一曲在吾廬
葉葉如聞風有聲盡消塵俗思全清夜深夢繞湘江曲
二十五弦秋月明　低垂新緑影離離倚石臨泉一兩
枝憶得昔年今日見鳳凰池上雨絲絲　─潘伯修題柯
博士墨竹─嶰谷春回落粉香拂雲和露倚蒼蒼月眀後
夜吹蕭過應是伶倫學鳳凰　─馬臻墨竹─拂雲標格嵗
寒心墨色分隂重又輕不似渭川千畝緑只和風雨作
秋聲　─張雨遵道竹枝─篔簹谷口白雲生雲裏琅玕萬
玉聲驚破幽人春枕夢一窓斜月半梢横　─眀髙啟池
亭對竹─秋隂弄色䕶池亭羣玉山横翡翠屏鳴鶴迎風
時一唳先生髙枕夢初醒　─李東陽畫竹─漢臯亭上起
秋風夜逐湘靈下楚宫曉入碧雲看不見墮鈿遺佩各
西東　─墨竹─亂石層厓捲暮湍秋風吹老碧琅玕蒼蒼
月色蕭蕭籟迸作空堂一夜寒　─沈周叢竹─亭前緑玉
密成叢鳳宿枝頭烟雨空簫管一聲人未寢滿林眀月
浸清風　─原─王象晉種竹─斸取江干老竹根㩦歸家去
長兒孫他年勁節干霄起招得丹山彩鳳鶱　─増─吳孔
嘉詠竹─㡬竿清影映窓紗篩月梳風帶雨斜相對此君
殊不俗幽齋松徑伴梅花
詩散句─増─梁到溉─復有冐霜筠寄生桂潭側文彩既斑
爛質性甚綢直　─唐王績─竹生大夏谿蒼蒼富竒質緑
葉吟風勁翠莖犯霄密　─張九齡─修竹含清景華池澹
碧虛　─原─儲光羲稚子脫錦綳駢頭香玉滑　─増─李白
白沙留月色緑竹助秋聲　─原─杜甫─傍舍連髙竹疎籬
帶晚花　天寒翠袖薄日暮倚修竹　花濃春寺靜竹
細野池幽　名園依緑水野竹上青霄　東林日影薄
臘月更須栽　野水平橋路春沙映竹村　平生憇息
地必種數竿竹　─増─錢起─楚竹青玉潤從來湘水隂
自愛賞心處叢篁流水濱　─原─孟郊─裂竹見直紋破竹
見貞心─李賀─竹香滿凄寂粉節塗生翠　─増─元稹─竹
梢餘雨重時復拂簾驚　─杜牧─霜根漸隨斧風玉尚敲
秋　─宋張詠─影射池光冷聲敲鶴夢驚─歐陽修─新篁
漸解籜翠色日已深　─蘇軾─門前兩叢竹雪節貫霜根
　─黄庭堅─野次小崢嶸幽篁相依緑　─李覯─齋間竹淨
好日媚幽人心　─吳儆─此君丘壑姿不受世炎凉　─陸
游─雪重從壓竹竹折有竒聲　─唐張籍─晚到金光門外
寺寺中新竹隔簾多　─南唐先主─棲鳳枝梢猶軟弱化
龍形狀已依稀　─元張翥─籜中龍子振春蟄突出雷雨
頭參差─晉阮籍─修竹隠山隂─齊謝朓─翛翛䕃窓竹
　─梁簡文帝─竹垂懸掃浪　─宋沈約─紫籜開緑篠　─劉
孝威─溪竹暗難開　─庾肩吾─竹葉含初籜　─周庾信─風
竹解寒苞　水影揺叢竹　─陳徐陵─竹密山齋冷　─唐
太宗─碧林青舊竹　─喬知之─寒竹有貞葉　─張說─天香
涵竹氣　─李白─竹影掃秋月　窓竹夜鳴秋　王維─緑
竹含新粉　─岑參─窓冷竹聲乾　─原─杜甫─翠乾危棧竹
　種竹交加翠　風前徑竹斜　霜埋翠竹根　叢篁
底地碧　竹送清溪月　修竹不受暑竹皮寒舊翠
　秋竹隠疎花　竹光團野色　─増─李益─葳蕤凌風竹
　─韓翃─閒窓竹翠隂　─司空曙─濕竹暗浮烟─韓愈─緣
雲竹竦竦　院竹翻夏籜　─桞宗元─篔簹遺清斑　解
帶圍新竹　─孟郊─竹氛碧衣襟　竹影金瑣碎─李賀
野竹蛇涎痕　─白居易─風竹玉相戞　玉立竹森森
朱慶餘─翠篠寒逾靜　─姚合─竹深雲自宿─許渾─風靜
竹含秋　─羅隠─砌竹揺風直　─鄭谷─風竹冷相敲　竹
色染衣巾　─宋林逋─竹老生虛籟　─王安石─山竹翠相
圍─歐陽修─嫩籜筠粉暗　─范大成─宿雲浮竹色　─吳
儆─修竹揺蒼翠　─金元好問─修竹四山雲　─元馬祖常
竹光浮晝碧　─原─唐杜甫─風含翠篠娟娟靜─増─韓翃
千竿竹影亂登墻　湘竹斑斑湘水春　─李賀─水風浦
雲生老竹　─陸龜蒙─叢竹當封瀟灑侯　─李洞─入戸竹
生床下葉─韓偓─窓竹芟多漏月光　─宋司馬光─竹月
緣堦貼碎金　緑篠影侵碁局暗─秦觀─竹隂清掃月
中壇　─金元好問─竹香偏向靜中聞　─元袁泰─風動新
篁隠隠香　─郭鈺─濃翠浮衣竹一尋
詞─増─宋陳亮謁金門─西風竹韻入翠烟矗矗紅小欄杆
知㡬曲聲聲敲碧玉　窓下鳳臺銀燭斷夢已驚難續
曽伴去年庭下菊夜䦨聽雨宿　─馬莊父朝中措─龍孫
脫穎破苔痕英氣欲凌雲深處未須留客春風自掩柴
門　蒲團宴坐輕敲茶臼細撲爐薰彈到琴心三疊鷓
鴣啼傍黄昬　─蘇軾水龍吟─楚山修竹如雲異材秀出
千林表龍鬚半翦鳳膺微漲玉肌勻繞木落淮南雨晴
雲夢月眀風裊自中郎不見桓伊去後知辜負秋多少
　聞道嶺南太守後堂深緑珠嬌小綺窓學弄梁州初
遍霓裳未了嚼徵含宮泛商流羽一聲雲杪為使君洗
盡蠻風瘴雨作霜天曉　─嚴三休沁園春─竹焉羙哉愛
竹者誰曰君子歟向佳山水處築宮一畝好風烟裏種
玉千株朝引輕霏夕延凉月此外塵埃一㸃無須知道
自樂其樂吾樂吾廬　竹之清也何如應料得詩人清
矣乎况滿庭秀色對拈彩筆半窓凉影伴讀殘書休說
龍吟莫言鳳嘯且道髙標誰勝渠君誰看正繞坡雲氣
似渭川圖
别録─増─史記西南夷傳─元狩元年博望侯張騫使大夏
來言居大夏時見蜀布卬竹杖─注─卬山名此竹節髙實
中可作杖　─漢書髙祖紀─髙祖為亭長乃以竹皮為冠
令求盜之薛治時時冠之及貴常冠所謂劉氏冠也─注
應劭曰以竹始生皮作冠今鵲尾冠是也求盜者亭卒
薛魯國縣也有作冠師故往治之韋昭曰竹皮竹筠也
今南夷取竹幼時績以為帳師古曰竹皮筍皮謂筍上
所解之籜耳非竹筠也今人亦往往為筍皮巾古之遺
制也　─原─漢書律厯志─黄帝使伶倫自大夏之西昆侖
之隂取竹之解谷生其竅厚薄均者斷兩節間而吹之
以為黄鐘之宮制十二筩以聽鳳之鳴其雌鳴為六雄
鳴亦六比黄鐘之宫皆可以生之是為律本─注─孟康曰
解脫也谷竹溝也取竹之脫無溝節者也一說昆侖之
北谷名也應劭曰生者治也竅孔也孟康曰竹孔與肉
厚薄等也晉灼曰取谷中之竹生而孔外肉厚薄自然
均者截以為筩不復加削刮也　─晉書律厯志─候氣之
法靈臺用竹律楊泉記云取𢎞農宜陽縣金門山竹為
管河内葭莩為灰以葭莩灰實律内端案厯而候之氣
至者灰去　─増─晉書陶侃傳─時造船木屑及竹頭悉令
舉掌之咸不解所以後正㑹積雪始晴㕔事前餘雪猶
濕於是以屑布地及桓温伐蜀又以侃所貯竹頭作丁
裝船其綜理微密皆此䫫也　─南齊書髙逸傳─徐伯珍
少孤貧書竹葉及地學書　─南史齊武帝諸子傳─南海
王子罕字雲華母樂容華嘗寢疾子罕晝夜祈禱於時
以竹為燈纘照夜此纘宿昔枝葉大茂母病亦愈咸以
為孝感所致　─眀僧紹傳─齊髙帝賜僧紹竹根如意筍
籜冠隠者以為榮焉　─唐書南蠻傳─戰以竹籠頭如兜
鍪　環王以竹為弓　─風俗通─殺青書可繕寫謹按劉
向别録曰殺青者直用青竹簡書耳─原─神仙傳─壺公
謝遣費長房以一竹杖與之曰但騎此得到家耳房騎
竹杖辭去忽如睡覺已到家所騎竹杖棄葛陂中視之
乃青龍耳蘇仙公持一竹杖時人謂曰蘇生竹杖固
是龍也─増─搜神記─蔡邕嘗至柯亭以竹為椽邕仰盻
之曰良竹也取以為笛發聲遼亮一云邕告吳人曰吾
昔嘗經㑹稽髙遷亭見屋東間第十竹椽可為笛取用
果有異聲　─南康記─南野縣有漢監匠陳隣其人通靈
夜常乘龍還家龍至家輙化青竹杖隣内致戸前母不
知因將杖去須臾光影滿堂俄爾飛失杖乃御䨇鵠還
　─異苑─晉太元中汝南人入山伐竹見一竹中蛇形巳
成上枝葉如故又吴郡桐廬人常伐餘遺竹見一竹竿
雉頭頸盡就身猶未變此亦竹為蛇蛇為雉也　─原─南
雍州記─辛居士名宣仲家貧春月鬻筍充觴酌截竹為
罌用充盛置人問其故宣仲曰我惟愛竹好酒欲令二
物常相並耳　─増─南部烟花録─臨池觀竹既枯后每思
其響夜不能寢帝為作薄玉龍數十杖以縷線懸於簷
外夜中因風雨相擊聽之與竹無異　─國史補─李舟好
事嘗得村舍烟竹截以為笛堅如鐵石遺李牟牟吹笛
為天下第一月夜泛江維舟吹之寥亮逸發上徹雲表
俄有客獨立於岸呼船請載既至請笛而吹甚為精壯
山河可裂牟平生未嘗見及入破呼吸盤擗其笛應聲
粉碎客散不知所之舟著記疑其蛟龍也　─眀皇雜録
羅公逺引眀皇遊月宮擲一竹於空中為橋色如白金
行數里至一大城闕曰此月宮也　─異聞實録─陳季卿
者江南人舉進士至長安十年不歸一日於青龍寺訪
僧不值憇於大閣有終南山翁亦候僧偶坐久之壁間
有寰瀛圖季卿尋江南路太息曰得此歸不悔無成翁
曰此何難乃折堦前竹葉置圖上渭水中謂陳曰注目
於此如願矣季卿熟視即渭水波濤洶洶涌一舟甚大
恍然登舟其去極速踰旬至家兄弟妻子迎見甚喜信
宿乃復進棹倐然復至渭水徑趨青龍寺山翁尚擁褐
而坐僧猶未歸─在窮記─廣南以竹為硯─夢書─竹為
處士夢者當歸隠也　─常新録─宗測樂閒靜好松竹嘗
見日篩竹影上窓以筆備描之─尚書故實─崔魏公說
有王修能變竹葉為黄金　─桂苑叢談─太尉朱崖公兩
出鎮於浙右前任罷日遊甘露寺因訪别於老僧院啜
茗既終將欲辭去公曰昔有客遺笻竹杖一條聊與師
贈别亟令求之須臾而至其杖雖竹而方所持向上節
眼鬚牙四面對出天生可愛别後不數嵗再領朱方復
因到院問前時拄杖何在曰至今寳之公請出觀之則
老僧規圓而漆之矣公嗟歎彌日自此不復目其僧矣
　─成都古今記─山濤治郫時刳大竹釀酴釄作酒兼旬
方開香聞百歩外故蜀人傳其法　─畫史─蘇軾子瞻作
墨竹從地一直起至頂余問何不逐節分曰竹生時何
嘗逐節生運思清拔出於文同與可自謂與文拈一瓣
香以墨深為面淡為背自與可始也作成林竹甚精
朝議大夫王之才妻南昌縣君李尚書公擇之妹能臨
松竹木石畫　與可每作竹貺人一朝士張潛迂疎作
謹文作紆竹以贈之如是不一又作横絹丈餘著色偃
竹以貺子贍南昌過黄借得以倣臨之後數年㑹余真
州求詩非自陳不能辨也余曰偃蹇宜如季揮毫已逼
翁衞書無曲妙琰惠有遺工乍覩虬如物初披颯有風
顧藏惟謹鑰化去或難窮─原─東坡集─昔時與可墨竹
見精練良紙輙奪筆揮灑不能自已坐客爭奪持去與
可亦不甚惜後来見人設置筆研即逡廵避去人就求
索至終嵗不可得或問其故與可曰吾乃者學道未至
意有所不適而無所遣之故一發於墨竹是病也今吾
病良已可若何然以予觀之與可之病亦未得為已也
獨容有不發乎予將伺其發而掩取之彼方以為病而
吾又利其病是吾亦病也　嶺南人當有愧於竹食者
竹筍庇者竹瓦載者竹筏㸑者竹薪衣者竹皮書者竹
紙履者竹鞋真可謂一日不可無此君也耶　昔人以
海苔為紙今無復有今人以竹為紙亦古所無有也
増─老學庵筆記─北方多石炭南方多木炭而蜀又有竹
炭燒巨竹為之易然無烟耐久竒物　王荆公於富貴
聲色略不動心得耿天隲憲竹根冠愛詠不已　拄杖
斑竹為上竹欲老瘦而堅勁斑欲微赤而㸃疎賈長江
詩云揀得林中最細枝結根石上長身遲莫嫌滴瀝紅
斑少恰是湘妃淚盡時善言拄杖者也　笻竹杖蜀中
無之乃出徼外蠻洞蠻人持至瀘叙間賣之一枝纔四
五錢以堅潤細瘦九節而直者為上品　─酒譜─老杜詩
云醉倒終同臥竹根葢以竹根為飲杯也　─原─五色線
馬均大巧能削竹作人語時天下大旱人皆將酒與此
竹人語天下須臾雨也　─増─圖繪寳鑑─李夫人西蜀名
家未詳世胄善屬文尤工書畫郭崇韜伐蜀得之夫人
以崇韜武弁常鬱悒不樂月夕獨坐南軒竹影婆娑可
喜即起揮毫濡墨横冩窓紙上眀日視之生意具足自
是人間往往效之遂有墨竹　宋徽宗作墨竹𦂳細不
分濃淡一色焦墨叢密處微露白道自成一家不蹈襲
古人　端獻王頵越國夫人呉氏以淡墨冩竹整整斜
斜曲盡其態見者疑其影落縑素　程堂字公眀睂人
善畫墨竹宗文湖州好畫鳳尾竹其梢極重作回旋之
勢而枝葉不失向背　李誕河間人多畫叢竹筍籜鞭
節色色畢具此宣和體也　莊靖王廼裕孝宗之弟也
工墨竹喜作挂屏長竿枝梢旁出如簷底乍見濃墨獵
獵頗具掀舞之態　艾淑字景孟建寧人號竹坡善畫
竹時又有茅汝元號靜齋善墨梅人以艾竹茅梅為稱
　陳虞之字雲翁號止所作墨竹每見竹折小枝就日
影視之皆欲精到　─羣碎録─宋魏之間方言謂簟為笙
桃笙以桃竹為簟也　─雲林遺事─元鎮嘗自題其畫竹
云以中毎愛予畫竹余之竹聊以冩胸中逸氣耳豈復
較其似與非葉之繁與疎枝之斜與直哉或塗抹久之
他人視以為麻為蘆僕亦不能强辨為竹真沒柰覽者
何但不知以中視為何物耳　─西吳枝乗─管道昇畫傳
者絶少在吳興者錯龍殿畫竹耳然志不言管氏作又
以為子昂讀書其中所作則真否固未辨也　─原─近世
有婦人曹希藴者頗能詩雖格韻不髙然時有巧語嘗
作墨竹詩云記得小軒岑寂夜月移疎影上東墻此語
甚工　文湖州竹生平僅見真跡一帖在横册上乃折
竹也其題者二人柯九思題云湖州放筆奪造化此事
世人那得知跫然何處見生氣彷彿空庭月落時金粟
道人阿瑛題云湖州昔在湖州日日日逢人寫竹枝一
段枯梢作三折分眀雪後上窓時─移竹─先期離竹本
一二尺四圍劚斷旁根仍以土覆頻澆水俟雨後移致
即活亦不換葉移時須尋其西南根勿劚斷照舊栽植
竪架扶之尤妙竹中有樹不須去雖風雪不復欹斜亦
一助也若將死猫狗埋其下竹生尤盛埋之邊傍亦能
引竹宋時内苑種竹一二年即茂盛詢之園子云只有
八字疎種密種淺種深種疎種者謂三四尺方種一顆
欲其上虚易於行鞭密種者大其根盤每顆須四五竿
一堆欲根密自相維持淺種者入土不甚深深種者種
得雖淺即用河泥厚壅之　鉏竹園以稻糠或麥糠或
河泥皆可壅只用一様勿雜　移竹多帶宿土勿踏以
足若換葉勿遽拔去又有一法迎陽氣則取季冬順土
氣則取雨時連數根種則易生筍　一法擇大竹截去
上段留近根三四寸通其節以土硫黄末填實倒種之
第一年二年生小筍随去之至第三年生如舊竹甚有
過之者─擇竹─志林云竹有雌雄雌者多筍故種竹當
擇雌者物不能逃於隂陽也欲識雌雄當自根上第一
節觀之䨇枝者為雌宜取西南根栽向東北隅葢竹性
西南行西南乃嫩根也其東北老根種亦不茂─審時
種竹之法要得天時五六月間舊筍已成新根未行此
時可移又須醉日宋子京云除地墻隂植翠筠疎枝茂
葉與時新賴逢醉日原無損政自得全於酒人五月十
三日為竹醉日岳陽風土記謂之龍生日栽之勿用脚
踏椎打遇隂雨更妙一云八月初八日又五月二十日
為上時遇雨尤佳一云用本命日謂正月一日二月二
日三月三日之類一云毎月二十日皆可或云凡七月
間栽竹無不活者須記向背諺云種竹無時雨過便移
多留宿土記取南枝冬至前後各半月栽竹難活葢天
地閉塞無生意也至有謂臘日宜栽竹者至引杜少陵
詩云東林竹影薄臘日更宜栽乃栽培之栽即今人冬
月加馬糞糠土之意非栽種也　忌火日及西南風花
木皆同　─别地─凡栽竹須向陽為妙先鋤地令鬆且濶
　沃以河泥臨時用馬糞拌濕土栽不用作泥漿水最忌
　猪糞勿用脚踏及鋤杵築實則筍生遲葢土虛鬆則鞭
　易行也種竹處須當積土令髙於旁地一二尺則雨潦
　不能浸損錢塘人謂之竹脚用舊茅茨夾土則竹根尋
　地脉易生　─伐竹─臘月砍竹作器則不蛀一云六月
　竹要留三去四葢三年者留四年者去諺云公孫不相
　見母子不相離謂隔年竹可伐也凡竹未經年不堪作
　器若老竹不去竹亦不茂但伐之有時竹之滋澤春發
　於枝葉夏藏於幹冬歸於根冬月伐竹經日一裂自首
　至尾五月以前伐竹則根紅而鞭爛盛夏伐不蛀但於
　林有損七八月猶可過此不堪用矣如要竹堅而不蛀
　須盛夏辰日庚午癸卯日血忌日
　
　
　
御定佩文齋廣羣芳譜卷八十五
　欽定四庫全書
御定佩文齋廣羣芳譜卷八十六
　　竹譜
　　　(附/録)筍
　増─爾雅─筍竹萌─註─初生者─疏─竹初萌生謂之筍凡草木
　初生謂之萌筍則竹之初生者故曰筍竹萌也可以為
　菜殽　䈚箭萌─註─萌筍屬　─說文─筍竹胎也　─筍譜─筍
　(始冒土者為萌生長挺挺然為筍/也筍與笋通或又作箰古文作□)一名篛竹(土内皮中/謂之篛也)
　一名竹牙(即牙目/之牙也)一名茁(謂竹萌初/生茁茁然)一名初篁(初始也/篁竹也)
　一名竹子(神異經云􁁉竹子羙煮而/食之張華注云子筍也)其種有笆竹筍(八/月)
　(生盡九月竹與/筍俱有刺芒)郿竹筍(長節深根/冬夏皆生)箭筍(十二月生㑹稽/以來諸山絶多)
䈄􁈞筍(自甌越以南七/月生至八月盡)鷰筍(錢塘多生其色紫苞當/鷰至時生故俗謂鷰筍)天
　目筍(五月生盡六月色黄出天日/山端午後方採鬻旱嵗則無)竹王林筍(其筍密密/冒土南地)
　(熱多/冬生)桃竹筍(生涪陵相思崖/質柔弱有異)孤竹筍(三年生一筍及筍/成竹竹母已枮)
　旋味筍(一名苦蒲筍福州南多生苦竹春則生筍土人/煑食甚苦而且澀及停久則味還可食故名)
　􁳙竹筍(出交趾竹實中/有毒筍亦内實)桂竹筍(見山海經今未詳桂/竹狀貌筍亦難識)􁈝
竹筍(生海畔山竹與筍皆有毛傷/人則死又有荏筍同此毒)􁤮竹筍(竹本根長千/丈生海畔山)
(其竹萌數丈/猶為筍也)簩竹筍(無肉不/可食)䇘筍(七月生至十月間縉/雲以南多出味苦節)
(疎大於箭筍少許山人採剥以灰汁熟煑之/都為金色然後可食苦味減而甘食甚佳也)􁫭筍(出温/處建)
(以來春/生可食)釣絲竹筍(南越多之下廣上/銳味甘可食發病)木竹筍(今靈隠山/中出筍堅)
(可/食)卭竹筍(出蜀中臨卭春生羅浮山記曰此山左右/時有之今山有筍生又早時候與蜀不同)赤
竹筍(出閩中/無毒)衞丘竹筍(山海經註衞丘舜林中竹/一節可以為船筍可知矣)蘆竹
筍(味苦可食/出廬州)對青竹筍(可食出/成都)慈母山竹筍(江寧縣南/慈母山竹)
(其筍圓緻異於餘/處三月生可食)鍾龍竹筍(可/食)漢竹筍(一節可受二三/斗味雖甘而澀)
利竹筍(随竹蔓而生/亦實韌也)簢筍(筍嫩而/節耎薄)鄰竹筍(味同木/竹筍)雲母
筍(廣志云大竹也/其筍亦相稱)箘筍簵筍(尚書注箘簵美竹也母既/曰美竹厥萌可曰美筍)
□筍(皮青而/肉晳白)少室竹筍(長偉/堪食)渭川筍(生晚四/月方盛)鄠杜竹筍
(鄠杜多竹而勁小西/夏結乾筍豈不是乎)鏞竹筍(出廣州可/療風疾)相迷竹筍(生廣/州減)
(鏞筍/小分)桃枝竹筍(叢生其皮生毛聚/蟲蟻而不可食)新婦竹筍(三月生/可食)􁁉
竹筍(可/食)簟竹筍(其竹直二丈猶/為筍而可食)雞頭竹筍(可食/堪茹)斑竹筍
(脫殻乃為篛竹方/生斑筍不可食)篃筍(竹葉大如履/筍亦不大)篔簹筍(洪/大)沛竹筍
(其味羙煑/而食之)白烏筍(湘中有此/竹生是筍)魚腸竹筍(其竹細而屈/筍亦可識矣)篁
筍(八月生止十一月皮黒紫色其心實人取細切鹽/漬少頃以漿水漬再宿瀝乾缾藏泥封謂之筍笴)挲
摩筍(南人亦藏/之為筍笴)箣竹筍(叢/生)羅浮筍(甚□/直)雲丘帝筍(竹一/節可)
(以為船筍/大如本)匾竹筍(匡廬山中多生初/冒土便匾薄堪食)箖箊筍(可/食)􁲷筒筍
(呉越有/之可食)􁞢䈝竹筍(可/食)篻竹筍(堅大可食自秋生至/於冬末春即不生矣)䈥竹
筍(天台圖經云/五縣皆有)服傷筍(至四月已後/方出味甚羙)狗竹筍(寧海以来/多有三月)
(生可/食)筀竹筍(吳越/多生)扶竹筍(是竹為筍便有/合歡貌並出)慈竹筍(四月/生江)
(南人多以灰煑食之又蘄黄生叢竹一叢數竿筍不外/进只向裏生五六月長筍明年方成竹其筍不堪食)
玳瑁竹筍(其筍脫殻/微有斑文)龍牙竹筍(出永嘉大羅/山春二月生)棘竹筍(味/肥)
(食之落/人鬢髮)􁲁竹筍(無/味)雞脛竹筍(食之/肥羙)㯽榔竹筍(見杜臺/卿淮賦)毛
竹筍(出武陵洞口/砍竹随生)篁竹筍(無/味)由梧竹筍(澀不可食按竹/譜有由衙竹即)
(此/)方竹筍(硬不/堪食)丹竹筍(以色/名)毛斑竹筍(絶不/堪食)沙麻竹筍
(或云蘇麻竹或云麤麻竹此疑與斯摩同/斯摩筍一人只可擔兩莖亦堪為筍笴)白竹筍(以色/名)
拂雲箒竹筍(大如/指)䨇梢竹筍(筍長獨莖及生/枝葉即分為兩)箖竹筍(出/襄)
(州卧龍山/堪食甚羙)木竹筍(初生時礧磈然不堪食與今吳/㑹間木竹筍食美而甘味不同)水竹
筍(出黔南管内或巖下潭水中生隨水深淺以成節/若深一丈則筍出水面為一節蠻䗺採取以為食)古
散竹筍(堪/食)秋蘆竹筍(可/食)鶴膝竹筍(可/食)石􁲸竹筍(生閩中/可食)
紫竹筍(不宜/食)月竹筍(每月抽筍筍如箭/竹萌人不食也)三稜竹筍(筍細/初抽)
(川中人家竹林中/忽有云吉兆也)─本草─竹有雌雄根上第一枝䨇生
者雌也乃有筍土人於竹根行鞭時掘取嫩者謂之鞭
筍江南湖南人冬月掘大竹根下未出土者為冬筍東
觀漢記謂之苞筍並可鮮食為珍品南人淡乾者為玉
版筍眀筍火筍鹽曝者為鹽筍並可為蔬食諸竹筍氣
味甘微寒無毒　─原─筍譜─筍利大腸無益于脾俗謂之
刮腸箆食者審焉
彚考─増─詩大雅─其􁍝維何維筍及蒲─周禮天官醢人─加豆
之實箈菹雁醢筍菹魚醢─注─箈箭萌─南齊書劉懐珍
傳─懐珍子靈哲字文眀所生母嘗病靈哲躬自祈禱夢
見黄衣老公曰可取南山竹筍食之疾立可愈靈哲驚
覺如言而疾瘳　─南史孝義傳─郭平原宅上種竹夜有
盜其筍者平原遇見之盜者奔走墜溝平原乃於所植
竹處溝上立小橋令通又採筍置籬外隣里慚愧無復
取者　─原─南史隠逸傳─沈道䖍吳興武康人也有人拔
屋後大筍令人止之曰惜此筍欲令成林更有佳者相
與乃令人買大筍送與之盜者慚不取道䖍使置其門
内而還　─増─唐書百官志─司竹監掌植竹葦供宮中百
司簾篚之屬嵗以筍供尚食　─宋史禮志─太宗景祐三
年禮官宗正請每嵗春季月薦蔬以筍果以含桃　─呂
氏春秋─和之羙者越簵之箘─註─箘竹筍也　─東觀漢記
馬援至荔浦見冬筍名苞上言禹貢厥苞橘柚疑謂是
也　─原─笑林─漢人有適吳吳人設筍問是何物語曰竹
也歸煑其牀簀而不熟乃謂其妻曰吳人轣轆欺我如
此　─増─華陽國志─何隨人有盜其園筍隨見挈屐而歸
恐盜者見也　─楚國先賢傳─孟宗字恭武至孝母好食
筍宗入林中哀號方冬為之出因以供養時人皆以為
孝感所致　─述異記─周武王時孤竹之國獻瑞筍一株
　─原─酉陽雜俎─張芬曽為南康親随行軍常揀向陽巨
筍織竹籠之隨長旋培常留寸許度竹籠髙四尺然後
放長秋深方去籠伐之一尺十節其色如金　─増─北戸
録─湘源縣十二月食斑皮竹筍諸筍無以及之　─叩頭
録─皮藩去北而復來鄱陽食竹筍曰三年不見羊角哀
矣　─雲仙雜記─裴晉公於藍田得一大筍破之有三四
眼睛而香羙過甚　─清異録─海南島中一類筍極腴厚
而甚短島人號平頭筍　余為筍效傳休奕作墓誌曰
邉幼節字脆中晉林瑯琊之裔也以湯卒　廣政録─孟
氏有蜀時翰林學士徐光溥劉侍郎義叟分直忽覩庭
中筍迸出徐因題之劉性多譏誚徐托土本是蜀人徐
詩曰迸出斑犀數十株更添幽景向蓬壺出來似有凌
雲勢因作丹梯得也無劉詩曰徐徐出土非人種枝葉
難投日月壺為是因緣生此地從來長養譬如無二學
士從此不睦　─筍譜─王宣居宇堂前有筍兩莖一日盜
折而亡宣顧而不言　丁固仕吳性敦孝敬母嘗思筍
固遂泣竹生筍　齊孝宣陳皇后性嗜筍鴨卵永眀九
年詔太廟祭后薦筍鴨卵云　木𤣥虚著四眀山記云
雪竇山北巖生石乳其峯非人可升有毛竹銀筍詳其
毛竹自生毛筍若銀筍即銀鑛如筍或云毛竹筍白如
銀　唐夏侯彪之上新繁令問吏胥曰筍一莖㡬錢曰
一錢五莖取十千買五萬莖謂之曰吾未要且寄林中
養之至秋竹成一竿十文遂成五十萬　沈如琢成都
人有孝行母亡負土成墳廬於側白鵠二棲於廬冬筍
抽十莖天寳二年詔旌表　朱梁髙祖開平二年冬商
州進筍以為瑞品詔賜太守幣帛　程崇雅者遂州蓬
山縣人有孝譽母冬月思筍焚香入林中哭泣感生大
筍數株　王子猷暫寄人家便令種竹或問暫居何煩
子猷笑曰何可一日無此君後代人謂竹都為此君今
作譜者可命筍為此君之子也　俗聞呼筍為龍孫若
然者龍未聞化竹竹化為龍豈宜言龍孫今詳理實竹
為龍龍且不生筍故嘉言巧論呼為龍孫耳　或問筍
有五色章采乎對曰江東黄筀閑居賦有青筍閩中賦
有素筍錢塘多紫桂筍自餘斑狸緗縹不可勝言大約
不過青緑色　愚著物類相感志常寄書問天目舊友
問山中所出伊僧嗜筍却回詩云山中人事違天眼中
修定我本無根株只將筍為命─金城記─黎舉嘗云欲
以芥嫁筍但恨時不同耳─原─冷齋夜話─東坡嘗邀劉
器之同叅玉版和尚器之每倦山行聞叅玉版欣然從
之至廉泉寺燒筍而食器之覺筍味勝問此筍何名東
坡曰即玉版也此老師善說法要能令人得禪恱之味
于是器之乃悟其戲為大笑東坡亦恱作偈曰叢林真
百丈嗣法有横枝不怕石頭路來叅玉版師聊憑柏樹
子與問籜龍兒瓦礫猶能說此君那不知　─増─冷齋夜
話─老杜詩曰筍根稚子無人見沙上鳬雛並母眠世或
不解稚子無人見何等語唐人食筍詩曰稚子脫錦䙀
駢頭玉香滑則稚子為筍眀矣贊寧雜志曰竹根有䑕
大如猫其色類竹名竹豚亦名稚子予問韓子蒼子蒼
曰筍名稚子老杜之意也不用食筍詩亦可耳　─西溪
叢語─杜牧之朱坡詩云小蓮娃欲語幽筍穉相携言筍
如穉子與杜甫竹根穉子無人見同意　─揮麈後録─富
鄭公晚居西都嘗㑹客於第中邵康節與焉因食羊肉
鄭公顧康節云煑羊惟堂中為勝堯夫所未知也康節
云野人豈識堂食之味但林下蔬筍則常喫耳鄭公赧
然曰弼失言　─二老堂詩話─紫芝云兩京作斤賣五溪
無人採此髙力士詩也魯直作食筍詩云尚想髙將軍
五溪無人採是也張文潛作薺羮詩乃云論斤上國何
曽飽旅食江城日至前嘗慕藜羮最清好固應加糝愧
吾緣則是髙將軍所作乃薺詩耳非筍詩也二公同時
而用事不同如此不知其故予按二詩各因筍薺而借
用作斤賣之句初非用事不同紫芝何其拘也　─老學
菴筆記─吴人謂杜宇為謝豹杜宇初啼時漁人得蝦曰
謝豹蝦市中賣筍曰謝豹筍唐顧况詩曰緑樹村中謝
豹啼也　─齊東野語─世傳涪翁喜苦筍嘗從斌老乞苦
筍詩云南園苦筍味勝肉又和坡翁春菜詩云公如端
為苦筍歸眀日青衫誠可脫坡得詩戲語坐客云吾固
不愛做官魯直遂欲以苦筍硬差致仕聞者絶倒嘗賦
苦筍云苦而有味如忠諫之可活國放翁又從而奬之
云我見魏徵殊嫵媚約束童兒勿多取於是世以諫筍
目之殊不知翁嘗自跋云余生長江南里人喜食苦筍
試取而嘗之氣苦不堪於鼻味苦不可於口故嘗屏之
未始為客一設及來黔中黔人冬掘苦筍萌於土中才一寸
許味如蜜蔗初春則不食帷僰道人食苦筍四十餘日
出土尺餘味猶甘苦相半以此觀之涪翁所食乃取其
甘非貴乎苦也南康簡寂觀有甜苦筍周益公詩云蔬
食山間荼亦甘况逢苦筍十分甜君看齒頰留餘味端
為森森正且嚴此亦取其甜耳世人慕名忘味甘心荼
苦者果何謂哉　─福建志─羅源縣回仙巖一石突起髙
數十丈有僧名秀者常見呂洞賔來遊啖以一筍復以
手畫石作回仙巖三字回字蓋隠呂字也秀從此絶食
飛錫而去　福青縣石竺山其産少竹而多筍春夏之
交鄉人於此采筍欲多則不可得號濟貧筍南安縣
苦竹山有隠君寓石牀石臼存焉隠君好竹至今竹數
里瀰漫山中鄉人取筍號曰英筍　─四川志─筍筤山在
大渡河西北五十餘里曰前筤又行數十里曰後筤山
多筍故名樵蘇者以為衣食之源
集藻─表─増─唐李嶠為百寮賀瑞筍表─臣某等言伏見舊
眀堂前有叢竹抽新筍數莖緑籜含霜紫苞承雪凌九
冬而擢穎冒重隂而發翠伏惟陛下仁兼動植化感靈
祇故得萌動惟新象珍臺之更始貞堅效質符聖夀之
無疆隣帝座而虚心當嵗寒而抱節一人有慶萬類呈
祥凡在見聞孰不欣躍無任慶忭之至
尺牘─増─宋蘇軾與杜孟堅─朱守餉筍云潭州來豈所謂
猫頭之穉者乎留之必為庖儈所壊盡致之左右饌成
分一盤足矣
頌─増─宋黄庭堅和宣叔乞筍頌─筍充庖日百尾千角鹿
九首虺心生竅渾沌死搜中林撅稚子腹便便老饕耳
賦─増─宋黄庭堅苦筍賦─僰道苦筍冠冕兩川甘脆愜當
小苦而反成味温潤縝密多啖而不疾人蓋苦而有味
如忠諫之可活國多而不害如舉士而皆得賢是其鍾
江山之秀氣故能深雨露而避風烟食肴以之開道酒
客為之流涎彼桂斑之夢永又安得與之同年蜀人曰
苦筍不可食食之動痼疾令人萎而瘠予亦未嘗與之
言蓋上士不談而喻中士進則若信退若眩焉下士信
耳而不信目其頑不可鐫李太白曰但得醉中趣勿為
醒者傳
文賦散句─増─漢張衡南都賦─春卵夏筍─李尤七欵─橙
醢筍葅　─晉潘岳閑居賦─青筍紫薑─左思魏都賦─淇
洹之筍　─王彪之閩中賦─緗箬素筍彤竿緑筒─梁簡
文帝七勵─澄瓊漿之素色雜金筍之甘葅─杜臺卿淮
賦─緑筒縹箭罕節疎目㯽榔之筍盛冬所育
五言古詩─原─唐盧仝寄男抱孫─竹林吾所惜新筍好看
守萬籜抱龍兒攅迸溢林藪籜龍正稱寃莫敎入汝口
叮嚀囑托汝汝活籜龍否─白居易食筍─此州乃竹鄉
春筍滿山谷山夫折盈把抱来早市鬻物以多為賤䨇
錢易一束置之炊甑中與飯同時熟紫籜拆故錦素肌
擘新玉每日遂加飡經時不思肉久為京洛客此味常
不足且食勿踟蹰南風吹作竹　─増─宋蘇軾送筍與公
擇─久客厭鹵饌枵然思南烹故人知我意千里寄竹萌
駢頭玉嬰兒一一脫錦䙀庖人應未識旅人眼先眀我
家拙厨膳彘肉芼蕪菁送與江南客燒煑配香稉　─和
黄魯直食筍─飽食有殘肉饑食無餘菜紛然生喜怒似
被狙公賣邇來誰獨覺凛凛白下宰一飯在家僧至樂
甘不壊多生味蠧簡食筍乃餘債蕭然映樽俎未肯雜
菘芥君看霜雪姿童穉已耿介胡為遭暴横三嗅不忍
嘬朝來忽解籜勢迫風雷噫尚可餉三閭飯筒纒五采
　─黄庭堅食筍十韻─洛下斑竹筍花時壓鮭菜一束酬
千金掉頭不肯賣我來白下聚此族富庖宰蠒栗戴地
翻觳□觸牆壊􁣙􁣙入中厨如償食竹債甘葅和菌耳
辛膳胹薑芥烹鵝雜股掌炮鱉亂裠介小兒哇不羙䑕
壤有餘嘬可貴生於少古來食共噫尚想髙將軍五溪
無人采　─蕭巽葛敏修二學子和予食筍詩次韻荅之
北饌厭羊酪南庖豐筍菜自北初落南㡬為兒所賣習
知價廉平百態事烹宰鹽稀枯腊瘦蜜漬真味壊就根
煨茁羙豈念炮烙債咀吞千畝餘胸次不蠆芥二妙各
能詩才名動江介論詩多佳句膾炙甘我嘬思君恩養
竹萬籟聽秋噫從此繕籓籬下令禁漁采　韭黄照春
盤菰白媚秋菜惟此蒼竹苗市上三時賣江南家家竹
翦伐誰主宰半以苦見疎不言甘易壊葛陂雕龍睡未
索兒孫債獺膽能分杯琥珀妙拾芥此物於食殽如客
得儐介思入帝鼎烹忍遭饑涎嘬懶牀供翰墨碪杵風
號噫每下歎枯枝焚如落樵采　─胡朝請見和食筍詩
輙復次韻─人笑庾郎貧滿腹飯寒菜春動食指動筍茁
入市賣回首萬錢厨不羨廊廟宰民生暫神竒胞雋伐
性壊忍持芭蕉身多負牛羊債籜龍不稱寃易致等拾
芥蕭蕭煙雨姿壯士持戈介駢頭沸鼎烹可口垂涎嘬
霜叢負後凋玉食香餘噫續詩無全功葑菲儻可采
韓駒荅蔡伯世食筍─蓴絲化鹽豉槐葉資新麫豈知苦
竹萌風味常獨擅昔我居錦城屢喫田家飯扶杖自入
箐煨此犢角蠒後叅鶴林禪餽我桑門饌烝烝沸鼎中
亂下白玉片惟無他物乗始覺真味現三年客東都錦
籜寧復見千金洛陽來惟充大官膳前時過君食欣逢
故人面那知列仙臞已雜蒯通雋吾寧飽甘肥憤吒那
忍嚥請歸謂主孟厨人後當諫苦苣雜嘉蔬沉香和甲
煎柯亭既誤椽畫障或遭練古來可歎事千載寄眀辨
作詩弔籜龍助子當食歎─陳與義食筍─竹君家多材
楚楚皆席珍成行著錦袍玉色映市人惠然集吾字老
眼簷光新麯生亦稅駕共慰藜藿貧不待月與影三人
亦相親可憐管城子頭禿事苦辛披譜雖同宗聞道隔
幾塵詩成聊使寫一笑驚比隣　─黄公度謝傅參議彦
濟惠筍用山谷韻─北方九月霜賔盤無生菜嶺南信地
暖窮冬竹萌賣君念庾郎貧蠒栗供庖宰中有嵗寒姿
真時久不壊前身渭川侯千畝償宿債珍可配天花賤
不數石芥早韭與晚菘奴僕望賔介文園酒渴餘想不
厭姑嘬預恐吹作竹眀日東風噫急須驅兒童傾筐攜
采采　─張九成食苦筍─吾鄉苦筍佳出處惟石屋玉肌
膩新酥黄衣緣深緑林深恐人知頭角互出縮烟雨養
春姿此物未成熟三月臘酒香開罇媚幽獨烹庖入盤
俎㸃醬真味足未須五鼎牛聊稱一囊粟朅来庾嶺下
嵗月去何速經冬又七春未分窮途哭今朝好事者惠
我生一束頭秃甲斕斑味惡韻麄俗兒童不慣嘗噦噫
驚媪僕老妻念鄉味放箸淚盈目丈夫志有在何事校
口腹呼奴更傾酒一笑風生谷
七言古詩─増─唐李頎䨇筍歌送李回兼呈劉四─並抽新
筍色漸緑迥出空林䨇碧玉春風解籜雨潤根一枝半
葉清露痕為君當面拂雲日孤生四逺何足論再三抱
此悵為别嵩洛故人與之說　─宋梅堯臣韓持國遺洛
筍─龍孫春吐一尺牙紫錦包玉離泥沙金刀璀錯截嫩
節銅駞不與大梁賖特寄韓郎緑蒲束莫令衞女苦思
家韓郎才調偏能賦分餉唯思楚景差因之善謔誦淇
澳欲學報投無木𤓰　─韓持國再遺洛中斑竹筍─牡丹
開盡桃花紅斑筍迸林犀角豐兩株逺寄川上鴻韓郎
輟口贈楚翁便令剥錦煑荆玉甘脆不道簞瓢空小謝
舊城昭亭下侵天筀竹谿西東螗螂生後出芽茁羅列
滿地爭强雄是時楚翁所食寡朝飯暮飯唯其充今來
得此謂過分一貴一賤物茍同　─黄庭堅從斌老乞苦
筍─南園苦筍味勝肉籜龍稱寃莫採録煩君更致蒼玉
束眀日風雨吹成竹　─張舜民謝南軒筍脯─使君喜食
筍脯味全勝肉祕法不肯傳閉門課私僕君不見金谷
饌客本萍虀豪世藉此真成癡但令長鬚日致饋不敢
求君帳下兒　─謝筍脯方─筍脯登吾盤可使食無肉鮭
腥避三舍棕栮乃從僕書生長有十甕虀却笑虎頭肉
相癡得君新法也大竒且復從遊錦䙀兒　─原─陸游苦
筍─藜藿盤中忽眼眀駢頭脫襁白玉嬰極知耿介種性
别苦節乃與生俱生我見魏徵殊媚嫵約束兒童勿多
取人才自古要養成放使干霄戰風雨　─楊萬里記張
定叟煑筍經─江西毛筍未出尖雪中土膏養新甜先生
别得煑簀法丁寧勿用醯與鹽巖下清泉須旋汲熬出
霜根生蜜汁寒牙嚼出氷片聲餘瀝仍和月光吸菘羔
楮雞浪得名不如來叅玉版僧醉裏何須酒解酲此羮
一碗爽然醒大都煑菜皆如此淡處當知有真味先生
此法未要傳為公作經藏名山　─増─楊萬里謝唐德眀
惠筍─髙人愛筍如愛玉忍口不餐要添竹云何又遣十
輩來昏花兩眼為渠開販夫束縳向市賣外强中乾美
安在錦紋猶帶落花泥不論燒煑兩皆竒猪肝累人真
可怍以筍累公端不惡　─煑筍─金陵竹筍硬如石石猶
有髓筍不及嶺南市裏筍如酥筍味清絶酥不如帶雨
斸來和籜煑中含柘漿新甘露可虀可膾最可羮繞齒
䔩䔩氷雪聲不須咒筍莫成竹頓頓食筍莫食肉　─元
李孝光筍─雷公躡跎夜皷噪驚起龍孫觸旌纛炎沙燒
之修尾脫六丁控摶忽顛倒欲落不落虎豹皮錦䙀嬰
兒籠大㡌斧斤幸貸凌雲姿留以觀渠嵗寒操　─吳鎮
筍─緑隂晝靜南風來晴梢拂拂烟花開籜龍走地牙角
出班班玉立横蒼苔長鑱穿雲石路滑錦衣脫䙀玉版
白鳴牙未下氷雪虀開籠先放揚州鶴　─眀楊基食燒
筍留題陳惟寅竹間─春雷一聲萬簪玉參差亂迸莓苔
緑斬來掃葉當徑燒何異燃萁煑秋菽登盤查牙玉版
肥焦尾碎剥蒼龍皮山人大嚼無以報寫作林間燒筍
詩　─岳岱新筍歌─滿林黄鳥不勝啼林下新筍與人齊
春風閉門走山兔白晝露滴驚竹雞雨中三日春已過
又近石牀添㡬箇競將頭角向青雲不管堦前緑苔破
五言律詩─増─唐李頎籬筍─東園長新筍映日復穿籬迸
出依青嶂攢生伴緑池色因林向背行逐地髙卑但恐
春將老青青獨爾為　─宋梅堯臣新筍─挑筍春雷後晴
坡過雨時何言江外早已比洛陽遲園客自偷賣主人
那得知徒令養新竹待與作藩籬　─洪炎從寳峯長老
求猫頭筍─不識猫頭筍還思馬祖山庭蘭生舊茁綳錦
　　換新斑藴玉爭懐寳登盤想飫餐分甘須剩劚逺助一
　　瓢簞　─范成大謝李叔玠送筍─墮地錦䙀茁解衣温玉
　　姿來償食竹債大勝伏雌炊少日羮藜子老来煨芋師
　　盤餐登異味指動已先知　─朱子公濟惠筍次韻─新筍
　　因君寄康廬入夢中丹元餘故宅翠竹尚餘風日日来
　　威鳳年年饌籜龍猶嫌有兼味不似一源功
　　七言律詩─
御製過雲栖憩竹林下令人劚筍劚蘭─尋春二月幸雲栖滿
　目天光入品題密林布䕃樵漁樂幽栢成行蕙芷齊浴手
　臨泉開籜筍傍巖倚石選蓬藜餘杭風景西湖勝未若山
　中待竹迷
　　増─唐皮日休聞開元寺開筍園寄章上人─園鎖開聲駭
　　鹿羣滿林蘚籜水犀文森森競泣林梢雨􁭜􁭜爭穿石
　　上雲並出亦如鵞管合各生還似犬牙分折烟束露如
　　相遺何𦙍眀朝不茹葷　─陸龜蒙和開元寺開筍園寄
　　章上人─春龍爭地養檀欒况是䨇林雨後看迸出似豪
當垤㙞孤生如恨倚欄杆凌虚勢欲齊金刹折贈光宜
照玉盤更待錦苞零落后粉環髙下挶煙寒　─徐夤筍
鞭─笻竹巖邊剔翠苔錦江波冷洗瓊瑰纍纍節轉蒼龍
骨寸寸珠連巨蚌胎須向廣塲驅駔駿莫從閑處撻駑
駘寧同晉帝環營日抛賺中途後騎來　─宋蘇轍食筍
林竹抽萌不忍挑誰家盈束伴晨樵籜龍似欲號無罪
食客安知惜後凋不願鹽梅調鼎味姑從律呂應簫韶
林間老煞雖無用一試冬深雪到腰　─秦觀次韻范純
夫戲荅李方叔饋筍兼簡鄧慎思─楚山冬筍劚寒空北
客長嗟食不重秀色可憐刀切玉清香不斷鼎烹龍論
羮未愧蓴千里入貢當隨傳一封薄禄養親甘㫖少滿
包時賴故人供　─唐庚長沙竹筍聞於天下大者可十
餘斤食之甚甘而不氷脾昔渡湘欲作詩未暇也今日
復過之乃酬以此篇─地入長沙莫歎卑竹萌徑尺舊相
知九重纔復金門籍萬里先叅玉版師契濶累年真負
口徘徊彌月未妨脾渭川風味那能對中有離騷九辨
辭─陸游湖上筍盛出戲作長句─􁣙􁣙穿苔瑇瑁簪按
行日夜待成林養渠百尺干霄氣見我平生及物心剩
插藩籬憂玉折豫期風雨聽龍吟眀年又徙囊衣去誰
與平安報好音　─楊萬里都下食筍自十一月至四月
戲題─竹祖龍孫渭上居供儂樽俎半年餘斑衣戲綵春
無價玉版談禪佛不如若怨平生食無肉何如陋巷飯
斯蔬不須庾韭元修菜吃到憎時始憶渠　─方岳猫筍
此君乃有寧馨兒犀角豐盈玉不如老去烟姿元聳壑
生來風骨已專車詩腸慣識猫頭筍食指寧知熊掌魚
莫遣匆匆萬竿緑一春心事政闗渠　─金孫邦傑燒筍
煨茁舊聞山谷語勸耕還憶大蘇詩傳將火候無多訣
留得天真又─竒未放錦䙀開束縛已看玉版證茶毘
白麻初拜驚燒尾見此應慙富貴癡　─眀吳寛荅于喬
次韻送冬筍─西郭清風碁墅開門前俗物敢持來聊供
香飯抄雲子為想長鑱劚雪堆空腹冷含金瑣碎壯心
未怯玉崔嵬知君能畫非饞守乞與鵝溪絹翦裁　于
慎行紀賜鮮筍殊錫光生玉筍班曽從青簡賦檀欒蒲
筐乍解香盈座錦籜初分緑滿盤一飯疑含仙禁雨三
秋猶憶北牕寒慚無鳳實儀千仞祝有龍孫長萬竿
五言排律─増─唐韓愈和侯協律詠筍竹亭人不到新筍
滿前軒乍出真堪賞初多未覺煩成行齊婢僕環立比
兒孫驗長常攜尺愁乾屢側盆對吟忘膳飲偶坐變朝
昏滯雨膏腴濕驕陽氣候温得時方張王挾勢欲騰騫
見角牛羊沒看皮虎豹存攢生猶有隙散布忽無垠詎
可持籌算誰能以理言縱横公占地羅列暗連根狂劇
時穿壁羣强幾觸藩深潛如避逐逺去若追奔始訝妨
人路還驚入藥園萌牙防寖大覆載莫偏恩已復侵危
砌非徒出短垣身寧虞瓦礫計擬揜蘭蓀且歎髙無數
庸知上幾番短長終不校先後竟誰論外恨苞藏密中
仍節目繁暫須廻歩履要取助盤飱穰穰疑翻地森森
競塞門戈矛頭戢戢蛇虺首掀掀婦懦咨聊揀兒癡謁
盡髠侯生來慰意詩句讀驚魂屬和才將竭呻吟至日
暾
五言絶句─増─宋朱子和劉秀野新筍　翛翛江上林白日
暗風雨下有萬玉虯三冬卧寒土　─筍脯　南山春筍多
萬里行枯腊不落盤餐中今知緑如簀　─元范梈看東
亭新筍　問竹何年有親曽共嵗寒昨傳新筍發扶杖繞
林看─鄭氏允端筍　竹林春雨過瘦筍迸苔長坐待成
髙節清標出短牆　眀髙啓燒筍　幽人嗜燒筍出土不
容長林下孤煙起風吹似竹香
六言絶句─増─宋楊萬里看筍　筍如滕薛爭長竹似夷齊
獨清只愛錦䙀滿地暗林忽兩三莖
七言絶句─原─唐杜甫絶句─無數春筍滿林生柴門密揜
斷人行㑹須上番看成竹客至從嗔不出迎　─李賀昌
谷北園新筍　籜落長竿削玉開君看母竹是龍材更容
一夜抽千尺别却園池數寸埃　斫取青光寫楚詞膩
香春粉墨離離無情有恨何人見露壓烟啼千萬枝
家泉石眼兩三莖曉看隂根紫陌生今年水曲春沙上
笛管新篁拔玉青─李商隠初食筍呈座中─嫩籜香苞
初出林五陵論價重如金皇都陸海應無數忍翦凌雲
一寸心─宋蘇軾謝惠猫兒頭筍　長沙一日煨邊筍鸚
鵡洲前人未知走送煩公助湯餅猫兒突兀䑕穿籬
郭祥正休師惠雪筍　雪竹生芽玉一簪北人此味豈嘗
諳病中得食勝牛乳行矣阿難師勿慙　張商英食筍
長江縈繞地膏腴風氣相連不甚殊自是舌根分彼此
致令苦筍勝宜都─陸游筍絶句　列仙閲世獨清癯雪
谷氷谿老不枯輸與錦䙀孩子軰千金一束入天厨
朱松新筍─一雷驚起籜龍兒戢戢滿山人未知急喚蒼
頭劚烟雨明朝吹作碧參差　梅雨㝠㝠相已齊連雲
篁竹暗蠻溪短萌解籜登雕俎錯落黄金騕裊蹏　─朱
子次韻謝劉仲行恵筍二首─誰寄寒林新劚筍開奩喜
見白差差知君調我酸寒甚不是封侯食肉姿　君詩
髙䖏古無師島瘦郊寒詎足差縳得獰龍并寄我句中
仍喜見雄姿
詩散句─増─唐杜甫─逺傳冬筍味更覺綵衣春　─白居易
幾見林抽筍頻驚燕引雛　─元稹─寳地琉璃折紫苞琅
玕踴　─許渾─竹楥晝看筍藥欄春賣花　─宋梅堯臣─便
今剝錦煑金玉甘脆不道簟瓢空　─劉敞─龍孫春吐一
尺芽紫錦包玉離泥沙　─黄庭堅氷底斵春生筍束豹
文解籜饌寒玉　─孫覿─緑筍遺苞半出籬清溪一曲翠
相迷　─陸游─冬筍生林龍􁣙􁣙寒泉落磵珮珊珊　─梁
簡文帝─横堦入細筍　─周庾信　短筍猶埋竹　─唐張九
齡─林筍苞青籜　─孟浩然─竹林深筍穊　王維─嘉蔬緑
筍莖　─杜甫─緑垂風折筍　舎下筍穿璧　司空曙─巖
筍出叢長　─白居易─紫鮮林筍嫩　姚合─迸筍搘堦起
　─杜牧─斑筍新梢短─李頻─春篁抽筍密　方干─迸筍
入波生　─司空圖─坡暖冬生筍　─皮日休─迸筍支檐楹
　─宋林逋　煙崖早筍肥─邵雍─洗竹留新筍─張耒─筍
深鳴鳥下　緑嫌新筍破　─唐庚─翻泥逢暗筍　─唐杜
甫─堂西長筍别開門　韓愈─篔簹競長纎纎筍　─白居
易─紫筍齊嘗各闘新　勸我加餐因早筍　─來鵬─筍過
東家作竹林　─宋韓琦─竹筍迸堦抽兕角─蘇軾─好竹
連山覺筍香　飽食不嫌谿筍痩　─范成大─竹筍漫山
鳯尾齊─陸游─穿破緑錢多穉筍　─方岳─霜鞭行茁軟
于酥　─惠洪─分外濃甘黄竹筍─金吳激─一畨痩筍羽
林槍─元方回─鮮筍紫泥開玉版　─張雨─齋庖得筍是
佳蔬─吉雅謨丁─紅稻供炊筍脯香
詞─増─宋錢惟演玉樓春─錦籜參差朱檻曲露濯文犀和
粉緑未容濃翠伴桃紅已許纎枝㽞鳯宿　嫩似春荑
明似玉一寸芳心誰管束勸君速喫莫踟蹰看被南風
吹作竹
别録─原─取筍─山谷云根湏辰日劚筍看上畨成凡筍一
畨兩畨出成竹至第三畨者止可供食不成竹矣故曰
筍看上畨成也凡筍蒸煑炰酢惟人所好又可乾藏
採筍─過一日曰蔫過二日曰箊取宜避露每日出掘深
土取之半折取鞭根旋得旋投密竹器中覆以油革見
風則觸本堅入水則浸肉硬脱殻煑則失咮生著刃則
失氣採而乆停非鮮也淨之入水非洗也蒸熟停乆非
食也如此然後可與語食筍矣此外不足數也　─製用
僧贊寧筍譜云麻油姜皆殺筍毒凡食筍之法譬若治
藥修煉之得法則益人反是則損取得以巾拭去土連
殻沸湯瀹之煑宜乆生必損人苦筍最宜乆甘筍出湯
後去殻煑筍汁為羮茹味全加美不然蒸最美味全煻
灰中煨後入五味尤佳　食筍去殻煑熟切片搾乾鹽
醃過宿晒乾貯　慈竹筍四月生江南人多以灰煑食
　─煑新筍─以沸湯煑則易熟而脆味尤美若蔫者少入
薄荷煑則不蔫與猪羊肉同煑則不用薄荷　─増─山家
清供─夏初竹筍盛時掃葉就竹邊煨熟其味甚鮮曰傍
林鮮　筍取鮮嫩者以料物和簿麫拖油如黄金色甘
脆可愛舊好莫友訪霍如菴延早供以筍切作方片和
白米煑粥佳甚濟顛筍疏云拖油盤内煿黄金和米鐺
中煑白玉二者兼得之矣─原─筍酢─切作片子沸湯瀹
過候乾入葱絲蒔蘿茴香花椒紅麫併鹽拌勻同醃一
時　─増─海槎餘録─酸筍大如臂摘至用沸湯泡出苦水
投冷井水中浸二三日取出縷如絲醋煑可食好事者
攜入中州成罕物京師勲戚家㑹酸筍湯即此物也
原─筍乾─筍肉一百斤用鹽五升水一小桶候沸涌抝出
汁候乾旋添筍汁煑熟撈出壓之或用手揉在鍋隔夜
則黑熱洒則枯一日晒乾則硬火焙便不軟臨食時取
浸筍汁煑筍則有味
　　(附/録)竹實
増─山海經注─竹六十年一易根易根必生花生花必結
實結實必枯死實落土又復生
彚考─増─宋史真宗本紀─咸平二年江南轉運使言宣歙
竹生米民採食之　─五行志─政和四年八月建州境内
竹生米數千萬石　三年十一月癸酉越州承天寺瑞
竹一竿七枝幹相似其葉圓細生花結實詔送祕書省
仍拜表賀─莊子─鵷雛非練實而不食─注─練實竹實取
其潔白也　─韓詩外傳─黄帝時鳯凰棲帝梧桐食帝竹
實　─異苑─晉惠帝元康二年巴西郡界竹生花紫色結
實如麥外皮青中赤白味甚甘　─述異記─止些山多竹
長千仞鳯食其實去九疑萬八千里　─芸牕私志─凝波
竹實服之肌滑體輕出區吴山紫枝緑葉堅滑如玉風
吹有聲如環珮成帝種於臨池觀更名曰環珮竹花如
海榴實如蓮子而小近謝芬蘭庭中忽生此竹人以為
瑞而不知為何物其夫讀海外志始知之苐無花實明
年出筍如常竹前種亦漸不然人以為積善所致　─該
聞集─舊稱竹實為鸞鳯所食今近道竹間時見花開如
棗結實如麥江淮間號為竹米以為荒年之兆其竹即
死信非鸞鳯之食也近有餘干人來言彼有竹實大如
雞子竹葉層層包裹味甘勝蜜食之令人心肺清凉生
滿竹林茂密䖏頃因得之雖日乆乾枯而味尚存乃知
鸞鳯所食必非常物也　─原─天台山志─甘竹實出天台
山閑閑真人以致元帝　─増─福建志紹興十八年侯官
縣有竹實如米饑民採食之
集藻─七言古詩─増─宋陳造竹米行─竹君亢宗擅楚墟一
一修聳山澤臞風流秀整與世殊楚俗食息皆爾湏薪
之籬之且籧篨笲筥箱篚䉉籃笯溝瓦厥祖羮其雛随
索斯獲掇諸塗今嵗麥秋旱嵗餘得麥僅足償官租竹
君憫農如士夫著花結子千林俱密砌玉粒綴旒珠株
株擷取雖錙銖彌頃亘畝無閒株磋磨蒸炊勝雕葫鄰
里乞索水火如坐令顰蹙興歌呼野叟好事能分吾香
清而冽甘而膄此君行能不一書此惠及物旋就枯摩
頂放踵忘其軀所學無乃墨者徒老子苟禄天之隅䄂
手無策蘇􁉑孤投七三歎吾慚渠
詩散句─増─唐李白─竹實滿秋圃鳯來何苦飢
　　(附/録)越王竹
原─嶺表録─南海岸邊沙中生沙箸一名越王竹相傳越
王棄餘算而生若細荻髙尺餘春吐苗箕心茗骨青而
且勁南海人愛其色以為酒籌凡欲采者湏輕歩向前
拔之聞行聲遽縮入沙中不可得
　　(附/録)淡竹葉
原─淡竹葉一名鴨跖草(洛陽花木記云碧鳯/花一名鴨脚即此)一名芩鷄
舌草一名碧竹子─名竹鷄草一名耳環草一名碧蟬
花一名藍姑草一名竹葉菜處處平地有之三四月生
苗紫莖竹葉嫩時可食四五月開花如蛾形兩葉如翅
碧色可愛結角尖曲如鳥喙實在角中大如小豆中有
細子採花取汁作畫色及彩羊皮燈青碧如黛
彚考─増─永嘉郡記─青田縣有草葉似竹可染碧名為竹
青此地所豐草故名青田
集藻─七言絶句─増─宋楊巽齋碧蟬花─楊葩􁍝􁍝傍疎籬
薄翅舒青勢欲飛㡬誤佳人將扇撲始知錯認枉心機
　─翁元廣碧蟬花─露洗芳容别種青牆頭微弄晩風輕
不湏强入羣芳社花譜原無汝姓名
　　(附/録)錦竹
増─宛陵詩註─錦竹草也似竹而斑
集藻─五言古詩─増─宋梅堯臣錦竹─雖作湘竹紋還非楚
筠質化龍徒有期待鳯曽無實本與凡草俱偶親君子
室
　　(附/録)篇竹
増─爾雅─竹篇蓄─注─似小藜赤莖節好生道旁可食又殺
蟲　─本草─處處有之布地而生節間白花葉細緑人謂
之篇竹煑汁與小兒飲療蚘蟲
彚考─増─資暇録─詩衛淇澳篇云緑竹漪漪按陸璣草木
疏稱郭璞云緑竹王芻也今呼為白脚莎一云即鹿蓐
草又云篇竹似小藜赤莖節韓詩作􁇂亦云􁇂篇竹則
明知非筍竹矣今為辭賦皆引漪漪入竹事大誤也當
時謝莊竹贊云瞻彼中唐緑竹漪漪便襲其謬
　　(附/録)竹菜
増─齊民要術─竹菜生竹林下似芹科而莖葉細生極穊
淨洗暫經沸湯速出下冷水中即搦去水細切又胡芹
小蒜亦暫經沸湯細切和之與鹽醋拌暮春用至四月
　
　
　
　
　
　
　
　
　
　
　
　
　
　
　
御定佩文齋廣羣芳譜卷八十六
　欽定四庫全書
御定佩文齋廣羣芳譜卷八十七
　　卉譜
　　　芝
　増─說文─芝神草也　─嫏嬛記─靈芝─名夀潛一名希夷
　　─原　芝瑞草也(爾雅云苬芝注云/芝一嵗三華瑞草)一名三秀(王逸楚辭/注云三秀)
　(芝草/也)一名菌蠢神農經所傳五芝云赤者如珊瑚白者
　如截肪黑者如澤漆青者如翠羽黄者如紫金氣和暢
　王者慈仁則芝草生玉莖紫筍又云聖人休祥有五色
　神芝含秀而吐榮論衡云芝生於土土氣和故芝生土
　食之令人眉夀有青雲芝(生名山青葢三重上有雲氣/食之夀千嵗能乘雲通天)
　龍仙芝(狀似升龍之類葉為鱗其根/如蟠龍服一株則夀千嵗)金蘭芝(生名山之/隂金石之)
　(間上有水葢飲/其水夀千嵗)九曲芝(朱草九曲/每曲三葉)火芝(葉赤莖青赤/松子所服)月
　精芝(秋生山陽石上莖青土赤味辛/苦盛以銅器十月服夀萬嵗)夜光芝(生華陽洞/山之隂有)
　(五色浮其上酉陽雜俎云一株九/實實墜地如七寸鏡視如牛目)螢火芝(生常良山此/物在地如螢)
　(火狀葉似草實如豆紫華夜視有光食一枚心中一/孔眀食七枚七孔眀可夜書得食四十七枚夀萬年)白
雲芝雲母芝(皆生名山隂白石上白雲/覆之秋採食令人身輕)商山紫芝(四皓/避泰)
(入藍田采而食之共入啇洛隠地肺/山又轉深入終南山漢祖召之不出)九光芝七明芝(皆/瑞)
(芝實石也狀如盤槎有七孔者名七/明九孔者名九光生臨水之高山)鳯腦芝(仙經言穿/地六尺以)
(鐶實一枚種之灌以黄水五合以土堅築之三年生苖/如匏實如桃五色名鳯腦芝食其實唾地爲鳯乘升太)
(極/)五徳芝(狀如車馬莖方其葉五色各具而不/雜上如偃葢中有甘露紫氣起數尺)萬年芝
(令人不老/延年九千)　増─抱朴子─芝有石芝木芝肉芝菌芝凡數
百種石芝(石象生於海隅/及島嶼之涯)肉芝(狀如肉附於大石頭尾/具有乃生物也光明洞)
(澈如堅氷大者十/餘斤小者三四斤)菌芝(或生深山之中或生大木之下/或生泉水之側其狀或如宫室)
(或如車馬或如龍虎或如人形或/如飛鳥五色無常凡百二十種)木芝(松脂淪入地千/嵗化為茯苓茯)
(苓萬嵗其上生小木狀如蓮葉名曰木/威食之夜視有光持之甚滑燒之不焦)龍節芝(松樹枝/三千嵗)
(者其皮中有聚脂狀/如龍形大者重十斤)木渠芝(寄生大木上狀如蓮花/九莖一叢其味甘而辛)黄
蘖芝(黄蘗木下根有如三斛噐者去木株/一二十餘丈有細根相連狀如縷)建木芝(生於/廣都)
(其皮如纓/其實如鸞)樊桃芝(其木如昇龍其花葉如丹羅其實如/翠鳥高不過五尺生於名山之隂東)
(流泉水/之上)千嵗芝(生枯木下根如坐人刻/之有血已上皆木芝)牛角芝(生虎夀/山及吳)
(坂上狀如葱特出如/牛角長三四尺青色)麻女芝(似麻而莖赤/色花紫色)紫珠芝(莖黄/葉赤)
(實如李而紫色二十四/枚輙相連而垂如貫珠)朱草芝(九曲曲有三葉葉/冇三實其莖如鍼)龍御
芝(常以仲春對生三節十二枝下根/如坐人几此草芝有百二十種)玉脂芝(生於有玉/之山常居)
(懸危之處玉膏流出萬年以上則凝而成芝有似鳥/獸之形色無常彩多似山水蒼玉亦鮮眀如水晶)石
蜜芝(生少室山/石戸中)石桂英芝(生名山石穴中似桂而實石/也髙尺許大徑尺光眀而味)
(辛/)石腦芝(生滑石中初破之其在/石中五色光眀而自動)石硫黄芝(五嶽皆有/而箕山為)
(多如此有百二/十皆石芝也)黄龍芝(生於神山之中狀/如黄龍味辛甘)華芝(生於名/山之陽)
(及出深山大谷源泉水中/赤葢白莖上有兩葉三實)金芝(生於金石之中無/葢青莖味甘辛)黒芝
(生於山之隂大谷/中白葢赤莖味甘)月芝(生於名山之隂崑崙之/山大谷源泉金石之中)山芝(韓/衆)
(所/食)人芝(生名山之隂/青葢白莖)鬼芝(青葢/長莖)　─酉陽雜俎─隠辰芝(狀/如)
(斗以屋為節/以莖為剛)─采芝圖─鳳凰芝(生名山/金玉間)黑雲芝(生山谷/之隂黒)
(葢赤理黒/莖味苦)五色龍芝　五方芝　天芝　地芝　上芝
　雷芝　甘露芝　雲氣芝　白虎芝　太乙芝　─原
茅君内傳云句曲山有五芝求之者投金環一䨇於石
間勿顧念必得第一龍仙芝(似交龍之相負食/之為太極之仙卿)第二參
成芝(赤色有光其枝葉如金石之音折而/續之即復如故食之為太極大夫)第三燕胎芝
(其色紫形如葵葉上有燕象光/眀洞徹食之為太清龍虎仙君)第四夜光洞鼻芝(其色/青其)
(實正白如李夜視其實如月/洞照一室食之為太清仙官)第五玉料芝(食之為三/官真御史)或
云芝黄色者為善黑色者為惡　─増─瑞應圖芝草常以
六月生春青夏紫秋白冬黑　─本草─五芝經云青芝生
泰山赤芝生霍山黄芝生嵩山白芝生華山黑芝生常
山紫芝生髙夏山谷六芝皆六月八日采　芝類甚多
亦有花實者以木積濕處用藥傅之即生五色芝　─原
臞仙神隠─芝有二種紫白二色形如菌生於朽木根朽
壊上者菌也芝則有莖長尺餘與靈芝相似豫章西山
最多其靈芝生石上形如石可服秋采之菌芝可種於
階前
彚考　増─禮記内則─芝栭─注─人君燕食所加庶羞也─疏─庾
蔚云無華葉而生者曰芝栭盧氏云芝水芝也王肅云
無華而實者名栭皆芝屬也庾又云芝栭是一物今春
夏生於木可用為葅其有白者不堪食也賀氏云栭軟
棗亦云芝木椹也以芝栭為二物非也　─原─漢書武帝
本紀─元封二年六月詔曰甘泉宫内中産芝九莖連葉
上帝博臨不異下房賜朕𢎞休其赦天下賜雲陽都百
戸牛酒作芝房之歌　─宣帝本紀─神爵元年三月詔曰
金芝九莖產於函徳殿銅池中─増─漢書藝文志　黄帝
雜子芝菌十八卷　注─服餌芝菌之法也─吳志孫皓傳
天紀三年有鬼目菜生工人黄耉家依緣棗樹長丈餘
莖廣四寸厚三分東觀案圖名鬼目作芝草遂以耉為
侍芝郎銀印青綬　─晉書許邁傳邁永和二年移入臨
安西山登巖茹芝𦕈爾自得有終焉之志　─隠逸傳張
忠隠於泰山恬靜寡欲清虚服氣餐芝餌石修導養之
法　─宋書符瑞志─芝草王者慈仁則生食之令人度世
　漢眀帝永平十七年春芝生前殿　桓帝建和元年
四月芝草生中黄藏府宋順帝昇平二年宣城山中
生紫芝一株在所獲以獻　南齊書祥瑞志　昇眀二年
宣城臨成縣於籍山獲紫芝一枝　─魏書靈徵志　世宗
景眀三年七月魯陽獻烏芝─原─舊唐書𤣥宗夲紀─天
寳七載三月大同殿柱産玉芝有神光照殿羣臣請加
皇帝尊號開元天寳聖文神武應道許之　─肅宗夲紀
上元二年七月延英殿御座梁上生玉芝一莖三花上
製玉靈芝詩─唐書張九齡傳─九齡遷中書侍郎以母
䘮解毁不勝哀有紫芝産坐側　増─宋史五行志太平
興國五年九月真定府行宮殿梁生芝如荷花知府趙
賢進以圖上　咸平四年正月濰州獻芝草一夲如佛
狀　六年五月導江縣民潘矩田生芝三層黄紫色髙
五寸許九月相州牧龍坊生芝一莖色紫黄長尺餘分
七枝枝如手五指狀其最上枝䫫鳳翥知州張鑑以獻
　大中祥符元年五月辛未以東封遣經度制置使王
欽若祭文宣王廟於孔林得芝五株色黄紫如雲色及
人戴冠冕之狀詔内侍楊懐玉祭謝復得芝四夲輕黄
如雲氣之狀六月瑕丘縣民宋固於堯祠前得黄紫芝
九夲連理者四　十月復州獻芝草類神仙佛像　三
年十一月安鄉縣謝山獲芝二十二夲其七狀如珊瑚
而色紫　慶厯五年八月洪州章江禪院堂柱芝草生
髙一尺三寸葉二十一層色白黄有紫暈旁生小芝葉
九層上有氣如烟　建炎二年九月癸卯權知密州杜
彦獻芝草五葉如人指掌色赤而澤宰臣黄潛善奏色
符火徳形像股肱之瑞髙宗不啓視却之　─儀衛志　紹
興二十五年適當郊祀而太廟生靈芝九莖禮部侍郎
王珉等請繪之華旗以紀盛羙焉　金史世宗夲紀─大
定二十四年正月辛卯徐州進芝草十有八莖　五行
志大定五年六月戊子河南府進芝草十三夲得於芝
田石上甲辰大安殿楹産芝其色如玉　─淮南子─紫芝
生於山而不能生於盤石之上　─神農經─山川雲雨五
行四時隂陽晝夜之精以生五色神芝皆為聖王休祥
焉─原─尚書大傳─王者徳先地序則芝草生　増─十洲
記─瀛洲在東海中地方四千上生神芝仙草　元洲在
北海中地方三千里去南岸十萬里上有五芝服此亦
得長生　方丈洲仙家數十萬耕田種芝草課計頃畝
如種稻狀　生洲上有仙家數萬天氣安和芝草常生
　─春秋運斗樞─瑶光得陵出黑芝　孝經援神契　徳至
草木則芝草生善養老則芝草茂　─瑞應圖　王者敬事
耆老不失舊故則芝草生　─漢武内傳─西王母之山上
藥有大真紅芝草─焦氏易林─文山紫芝雍梁朱草長
生和氣王以為寳─原─論衡─建初三年零陵泉陵縣女
子傅宅内生芝五夲長者尺四五寸短者七八寸莖葉
紫色葢紫芝也太守沈鄷遣門下掾奏獻皇帝恱懌賜
錢衣詔㑹公卿郡國上計吏皆以芝草告示天下　─増
東觀漢記─光和四年郡國上芝英　─古今注章帝元和
二年芝生沛如人冠又生章武如人抱三子狀建初五
年芝出潁川常以六月中生一葉五嵗五重春青夏紫
秋白冬黑色十月後黄氣出土尺五寸　─抱朴子─蔡誕
求仙三年饑凍還家欺家人云吾為老君守視斑龍與
諸仙博戲忽輸此龍為此罪見責送吾付崑崙山下芸
鋤芝草三四頃並皆生細石中多荒穢治之勤苦不可
論法當十年乃得原㑹偓佺子王喬諸仙來按行吾守
請之並為吾作力且自放歸當更自修理求去　蒼山
芩石之中赤雲之下狀如人竪竪如連鼓其色如澤以
夏采之隂乾食之令人乗雲能上天觀見八極通見神
眀延夀萬年行山中見小人乗馬車長七八寸者肉
芝生取服即仙　─真誥─羅江大霍有洞臺中有五色隠
芝　枕中書─玉京七寳山五色芝英上有萬二千種
拾遺記─岱輿山北有王梁千丈駕𤣥流有七色芝生梁
下其色青光輝燿謂之蒼芝　崑崙山第九層有芝田
蕙圃羣仙種耨焉　─祥異記─漢安帝時有異物生長樂
宮東廡柏樹永巷南閨合歡樹識者以為芝草也　─廣
異記─仙都有芝圃悉種靈芝或如車騎或如華葢或如
樓閣或如飛鳥五色　─安城記─郡渚江川發源同㑹落
亭石上有芝草下有紫磨金也　─博物志─名山生神芝
不死之草上芝為車馬中芝為人形下芝為六畜　玉
塵集─成都朱善存家世寳一劒每生神芝則天下晏清
　原　酉陽雜俎　仙藥有三十六芝　天寳初臨川人李
嘉𦙍所居柱上生芝草狀如天尊太守張景佚拔柱獻
焉　大厯八年廬江縣紫芝生髙一丈五尺　凡學道
三十年不倦天下金翅鳥銜芝至　羅門山食石芝得
地仙─増─唐新語─崔希喬以孝友稱為鄭縣丞芝草生
所居堂一宿而葩葢盈尺　杜陽雜編　元和五年内給
事張維則自新羅使廻云於海上泊洲島間乗月閒歩
約及一二里見花木臺殿金戸銀闕其中有數公子戴
章甫冠著紫霞衣命一青衣捧金龜印以授維則曰致
意皇帝其篆曰鳳芝龍木受命無疆維則達京師即具
以事進上歎異良久但不能喻其文爾是月寢殿前連
理樹上生靈芝二株宛如龍鳳上因歎曰鳳芝龍木寧
非此驗乎　武宗每齋戒沐浴召道士趙歸真已下共
探希夷之理由是室内生靈芝二株皆如紅玉　尹祁
元為上種䨇麟芝於殿前色褐一莖兩穗𨼆隠形如麟
頭尾悉具其中有子如瑟瑟焉上自采餌之頗覺神驗
　─原─内觀日疏─謝幼貞嗜菌庭中忽生一菌狀若飛鳥
沈子玉曰此飛禽芝以處女中單覆之則活煑而食可
數百嵗謝入取中單有鄰女乞火跨之翩然飛去謝但
歎恨　─清異録─杜荀鶴舍前椿樹生芝草眀年及第以
漆彩飾之安几硯間號科名草─増─南豐雜識─王平甫
熙寧癸丑嵗宿真崇文館夢有人要之至海上見水中
宮殿其中樂作笙簫鼓吹之伎甚衆題其宮曰靈芝宮
平甫欲與俱往有人在宮側隔水曰時未至且令去他
日迎之至此恍惚夢覺時禁中已鐘鳴平甫自是頗負
不凡為詩曰萬頃波濤木葉飛笙簫宮殿號靈芝揮毫
不是人間世長樂鐘鳴夢覺時　─邵氏聞見後録─仁宗
降誕章懿后榻下生靈芝一夲四十二葉以應享國四
十二年之瑞云　─燕翼詒謀録　皇祐三年六月丁亥守
臣茹孝標奏城内小山生芝三百五十夲悉以上進改
名其上曰紫芝山蕞爾一培塿不應一時所産若是之
多也上怒曰朕以豐年為瑞賢臣為寳草木蟲魚之異
烏足尚哉　─長編　景祐四年有芝生於化成殿柱御製
瑞芝詩儒者並獻賦　養疴漫筆　祥符崇尚道教建立
宮觀專尚祥瑞王欽若獻芝草八千一百三十九夲丁
謂獻芝草三萬七千餘夲　─齊東野語─王建父子之據
蜀也致和隆盛之際地不愛寳所在奏貢芝草者動二
三萬夲蘄黄間至有一舖二十五里之間遍野而出密
州山間至彌滿四野有一夲數十葉衆色咸備者太守
李文仲採及三十萬夲作一綱進即進職除夲道運使
　─路史─黄帝陞鴻隄受神芝施黄葢─古今詩話─宣和
間王將眀賜第既而以梁生芝草為奏車駕臨幸適久
雨梅潤芝墜地京師無名子有為十七字詩曰新公新
賜第梁上生芝草為甚脫下来膠少　─湖山勝槩　靈芝
崇福寺錢王故苑以芝生其間捨以為寺故名靈芝
居山雜志─吳縣金山雅多靈芝時産地上多碧色山人
毎采得之弗貴也　─皇甫汸考芝宮樂曲序　考芝宮者
嵗乙丑獻廟産芝瑶光映室乃建玉芝宫以時致享昭
孝感也　─原─庚巳編　今年春長洲漕湖之濵有農婦治
田見湖灘一物白如雪趨視之乃一小兒手也連臂約
長尺許其下作聲唧唧驚走報其夫夫往看亦甚疑怪
掘之其根不可窮乃折而棄之湖嘗讀神仙感遇傳云
蘭陵蕭靜之掘地得物類如人手肥潤而紅烹而食之
踰月髮再生力壯貌少後值道士顧静之曰神氣若是
必嘗仙藥指其脉曰所食者肉芝也夀等龜鶴矣然則
漕湖之物正此類耳乃不幸棄於愚夫之手惜哉　─増
弇山園記─含雪樓下承簷溜處産芝已三閱嵗矣毎産
時其阯不雨而潤上有紫氣受日晶熒因名之曰榮芝
所─原─湧幢小品─世宗有詔采芝宛平縣民得五夲以
獻御醫李果以𤣥岳鮮芝四十夲進三十六年九月禮
部進千餘夲眀年春鄠縣民聚芝百八十夲為山以獻
内有徑一尺八寸者數夲號曰仙應萬年芝山四川廵
撫黄光昇進芝四十九夲十月禮部進芝一千八百六
十四夲四十三年御醫黄金進黄夀香山四座聚芝三
百六十夲為之　宋政和五年蘄州産芝草徧境計黄
芝一萬一千六百夲内一夲色紫九榦尤竒　唐太宗
貞觀中安禮門御榻産靈芝五莖十七年太子寢室中
産紫芝共十四莖並為龍與鳳翥之形　肅宗上元二
年含暉院生金芝　武宗起望仙臺空中生靈芝二株
色如紅玉　韓思復為滁州刺史有黄芝五株生州署
　邵君恊宰新昌五色靈芝十二枝生便坐之室　貞
觀中滁州山原徧生芝草　浙江烏程縣大中丞潘印
川季馴治河有功常築舍於崑山下有芝生於庭始則
一本色爛然紫繼乃日盛生至百本扶疎偃仰照耀人
目因標之曰芝林　萬厯三十年徳平葛祥宇宅産芝
眀年登科三十一年費縣王左海新城王藎臣宅皆
産芝眀春俱得雋　曹大章曰芝號無根以其天所特
產非人力也然載之圖經芝牒不可勝數諸凡草木芝
固貴而産於鐵石者謂之玉芝昔東王父服蓬萊玉芝
夀九萬嵗赤松居崑崙嘗授神農服芝法而廣成居崆
峒之上亦嘗以授軒轅水經言具茨山有軒轅受芝圖
處葢芝圖自是始也
集藻─表─増─唐崔融皇太子賀芝草表─伏承某月日芝草
生於乾元殿瑞命天来符祥日至煌煌三秀分芰井而
攢柯曄曄九光間梅梁而吐葉晉都宮閣何必靈芝之
臺洛邑山川居然密芝之地伏惟天皇天臨海内帝有
域中兼漢制而宅兩京用堯心而加百姓神精下降洽
至道於丘陵靈液旁霑被深仁於草木觀其如葢如閣
如日如星得五方之氣象合四時之景色仙人在上則
車馬疑飛神龍居下則風雲不去謂蓬瀛之海列即崑
閬之山開魏皇之䨇榦莫儔漢帝之九莖為劣可以薦
郊廟可以觴公卿臣謬踐儲闈祗膺守國不獲親承左
右日覽休徵雖玉脛延齡在神仙而可致而刀圭入膳
視朝夕而猶賖是用心馳仁夀之前慶集肅成之後
孫逖為宰相賀合鍊院産芝草表─臣等伏見道士黄河
清等奏興慶宫合錬院内產芝草五色分輝六莖並秀
神丹入鍊而轉精禎祥應期以如荅覩兹嘉瑞望宣付
史官者伏以靈芝所致和氣之精著美仙經標名瑞典
陛下深仁契道至徳通神鍊液飛丹既啟長年之館敷
華有葉遽呈三秀之祥五色有類於卿雲六莖且符於
帝樂豈惟動植昭感以表於休徵固亦真仙叶應用彰
於聖夀─常衮中書門下賀芝草嘉禾表─伏見兵部尚
書中書門下平章事李抱玉進芝草嘉禾者臣聞王者
道洽則靈芝生天下和平則嘉禾應伏惟陛下誕膺景
命憂濟生靈合太上之徳感元精之氣天地氤氲神眀
滋液降此珍物叶於昌期垂葢連莖三華煥發離根合
穎一穗孤秀沐我渥澤扇其祥風衆草之英百穀之長
以兆稔嵗以符太平昔周得唐郊之獻列篇於典策漢
獲甘泉之祉薦歌於清廟三瑞之極一朝㑹同長發其
祥無疆之慶─中書門下賀芝草表─今日中使吳承清
至宣示宋汴節度使御史大夫田神功所獻芝草一株
紫葢黄莖叢生者天生神物王者嘉瑞竒秀之狀靈篇
未書伏惟陛下孝通神眀徳至草木和氣所感禎祥屢
彰煌煌靈芝郡國來獻垂以金葢發其瓊葩爛然紫雲
之色灼然紅蕖之秀王徳斯應皇家永昌固可寫狀圖
牒薦於郊廟祗奉天意贊揚鴻休
序─増─宋秦觀俞紫芝字序─余昔游玉笥山周行二十四
峯訪蕭子雲故隠道見靈芝焉生乎磐石之上回環而
有葉秀澤而不根信天下之異草也竊愛久之留不能
去俄有童子朱顔紺髮自松隂中距石輙止撫芝歎曰
嘻道人無本其亦如是矣余異而問曰適吾子有緒言
不敏未知所謂願終其說童子笑曰子求終乎終之久
矣以為未耶没身無終雖然嘗試為汝言其崖畧夫徳
人以有本為宗道人以無本為宗天下皆知有物所以
失已也不知有已所以失已也而徳人知之於是内觀
無是外觀無彼無是故能以已為物無彼故能以物為
巳巳物不二謂之真一夫是謂以有本為宗天下皆知
有偽所以䘮真也不知有真所以䘮真也而道人知之
於是前際無捨後際無取無捨故不斷一切偽無取故
不住一切真真偽兩忘亦無真一夫是之謂以無本為
宗葢非有本則不能離相而歸空非無本則不能即空
而證實有本然後眀心無本然後見性夫子識之人間
所謂道徳者固不出乎此矣雖然有本無本吾豈能識
之哉語未既有老人復杖策自松隂中來顧謂童子曰
適何所言童子欲語老人引杖擊之童子走松隂忽然
不見還視老人亦已亡矣於是余茫然自失私識其言
後九年遊京師遇金華居士俞紫芝請余改字因思昔
日玉笥童子之言字曰無本復以其說為序贈焉
記─増─宋王安石芝閣記─祥符時封泰山以文天下之平
四方以芝來告者萬數其大吏則天子賜書以寵嘉之
小吏若民輙錫金帛方是時希世有力之大臣窮搜而
逺采山農野老攀緣狙􁂳以上至不測之髙下至澗溪
壑谷分崩裂絶幽窮隠伏人迹之所不通往往求焉而
芝出於九州四海之間葢㡬於盡矣至今上即位謙讓
不徳自大臣不敢言封禪詔有司以祥瑞告者皆勿納
於是神竒之産銷藏委翳於蒿藜榛莽之間而山農野
老不復知其為瑞也則知因一時之好惡而能成天下
之風俗况於行先王之治哉太丘陳君學文而好竒芝
生於庭能識其為芝惜其可獻而莫售也故閣於其居
之東偏掇取而藏之葢其好竒如此噫芝一也或貴於
天子或貴於士或辱於凡民夫豈不以時乎哉士之有
道固不役志於貴賤而卒所以貴賤者何以異哉此予
之所以歎也─黄庭堅瑞芝亭記　晉陵邵君叶為新昌
宰視事之三月靈芝五色十二生於便坐之室吏民來
觀無不動色相與言曰吾令君殆將有嘉政以福我民
乎山川鬼神其與知之矣不然此不蒔而秀不根而成
非人力所能致而自至者何也乃相與闢其室四達為
亭命曰瑞芝奔走來謁記於豫章黄庭堅曰予觀神農
草木經青芝生泰山赤芝生衡山黄芝生嵩山白芝生
華山黑芝生常山皆久食而輕身延年而不老葢序列
養生之藥不言瑞世之符又其傳五芝曰赤者如珊瑚
白者如截昉黑者如澤漆青者如翠羽黄者如紫金皆
光眀洞徹如堅冰而世之所名芝草不能若是也故常
考於信書自先秦之世未有稱述芝草者及漢孝武厭
飫四海之富貴求致神仙不死天下騷然元封中乃有
芝草九莖連葉生甘泉殿齋房中於是赦天下作芝房
之歌孝宣興於民間勵精萬事事無過舉然廟享數有
美祥頗甘心焉故復修孝武郊祀以瑞紀年元康中金
芝九莖又産函徳殿銅池中然此芝不生於五嶽果神
農經所謂芝者耶余又竊恠漢世既嘉尚芝草而兩漢
循吏之傳未有聞焉何也豈其所居民得其職所去民
思其功生則羽儀於朝殁則蒸嘗於社則是民之鳳凰
麒麟醴泉芝草也耶抑使民田畝有禾黍則不必芝草
生戸庭使民伏臘有雞豚則不必麟鳳在郊陬黠吏不
舞文則不必虎北渡河里胥不追擾則不必蝗不入境
此其見效優於空文也耶昔者黄霸引上計吏問興化
之條有鶡雀來自京兆舍中飛集丞相府上霸以為皇
天降下神雀欲圖上奏京兆尹張敞言郡國計吏竊笑
丞相之仁厚智畧有餘而微信竒怪也恐丞相興化之
條或長詐偽以敗風俗天子嘉納焉劉昆為江陵令連
年火災昆輙向火叩頭多能反風降雨遷𢎞農太守驛
道多虎崤澠不通昆為政三年虎負子渡河乃召入為
光禄􁆇詔問昆江陵反風滅火𢎞農虎北渡河行何徳
政而致是對曰偶然耳左右皆笑其質帝歎曰是乃長
者之言由君子觀之張敞之篤論世祖之知言建成之
文不如光禄之質也雖然新昌之吏民愛其令君將徼
福焉焉可誣也又嘗試論之古之傳者曰上世葢有屈
軼指佞萐蒲扇庖蓂莢紀厯嶰竹生律既不經見後世
亦不聞有之則前世之有芝草特未定也邵君家世儒
者又能好修求自列於循吏之科故因其氣熖而取之
異草來瑞使因是而發政於民勤恤而無倦民得盡力
於田士將盡心於學則非常之物而不虚其應且必受
賜金増秩之賞用儒術顯於朝廷矣豈獨夸耀下邑而
已乎故并書余所論芝草循吏之實使歸刻之─吉州
西峯院三秀亭記─廬院比缺守輙以它吏攝承託宿傳
舍吏胥視民為俎豆執鞭者衆羊失其牧嵗嵗仍饑饉
夜有枹鼓不治聲聞京師元豐六年春詔用夀春魏侯
魏侯有冢法以吏能名一世至則引見官吏問救敞所
先下書教民諭以苦語奬拔才能昭勸不勉戒敕宿負
聽以功除按行州左右曹三獄累械至三百餘决其得
情引慝釋其㸃染攀牽唯上請須報逺逮證左與繫輕
而捕重者乃付有司其所裁遣葢去三分之二人氣以
和下車之十二日芝草二本産於州院獄門之東其後
得一本於郡齋便坐之室而最盛於西峯僧舍之秀野
亭一月之間凡産芝二十餘磊落權竒人物象成最後
寺僧來獻黄芝異本同穎黄者慶色異本同穎者不爭
之祥今郡侯樂士愛民天澤優渥五穀順成鈔盜其將
衰息徤訟之民且化為慈祥弟友魏侯亦將鴻漸於臺
省以受福民之慶則靈芝之生不獨為吉瑞魏侯因改
秀野亭以為三秀屬豫章黄庭堅記之魏侯名綸字君
俞其嵗之六月甲戍記
尺牘─増─宋蘇軾與鞠持正尺牘─文登雖稍逺百事可樂
島中出一藥名白石芝者香味初若嚼茶久之甚美聞
甚益人不可不白公知也白石芝狀如石耳而有香味
惟此為辨秘之秘之
題䟦─増─宋陳傅良䟦陳籛芝草圖─頃桂陽廨中柱去礎
三四尺所出芝一本婦子不以為祥掇視余葢恍然歎
芝不遇也眀日故枿復吐三葉紫質黄緣飾見之竒甚
但令婦子軰謹視母掇取逾時色爛然不敗今覩陳君
繪芝為卷有内相李公宗伯倪公序且頌其所自來不
虛得又追歎曩所産芝非特婦子不好事雖予亦不好
事也　─周必大書安福劉徳禮家紫芝詩卷─昔安福令
歐陽萬五世孫彬實文忠公之曽祖厯仕南京家於安
福性至孝兄弟相友愛有紫芝一莖兩葩生於楹鄉人
以為孝徳所感著為賦頌享年九十四累贈太師中書
令後裔仕宦不絶
雜著─増─宋蔡襄芝草述─福州連江縣寧善鄉崇徳里保
福院産芝一本四月八日癸未令朱定得之詣府質黑
而堅葉如側荷其上又出一本離為六莖枝柯聳密中
有連理末如燕尾而朱湼之髙可尺許世傳古篆芝字
皆枝葉扶疎豈古人象形而作乎而漢齋房歌曰九莖
連葉𤣥氣之精正謂𤣥芝而有九莖與葉連也芝之為
物在處有之大較形類苗檽(音/軟)近無是比儻或有焉而
予未之見也故特書之
贊─原─魏繆襲神芝贊─青龍元年神芝産於長平之習陽
其色丹紫其質光耀其長尺有八寸五分其本圍三寸
有三分上别為三榦分為九枝散為二十六莖圍則一
寸九分葉徑二寸七分其榦洪纖連屬有似珊瑚之形
其吐柯載葉祥眀蠲㓗考圖案牒葢羙乎所聞於前代
者矣　─増─無名氏神芝贊─古瑞命紀曰王者慈仁則芝
生採食之則延年與真人同又神農氏論芝云山川雲
雨五行四時隂陽晝夜之精以生五色神芝皆為聖王
休祥焉自漢孝武顯宗世號隆盛而元封永平所紀神
芝方斯蔑如也且其枝榦條莖本末相承乃協乎天官
之數非神眀其孰為此哉推其類象則蓂莢之植階庭
萐蒲之生庖厨視匹靈矣乃詔御府匱而藏之且畫其
形遂以名圖為之贊曰帝徳允臻爰不難致煌煌神芝
吐葩揚榮曩披其圖今握其形永章遐紀載之頌聲
賦─増─唐史近漢武帝齋宮産靈芝賦─武皇帝慕軒后之
風儲思幽通叶珍符於瑞牒産靈芝於齋宫太乙清精
元君降衷色奪兼金發靈姿以温潤質逾美玉浮真氣
以葱蘢原夫帝在華帳儼於仙仗睿思邈以冲寂神心
窅其相向髣髴受釐肅其㝠貺非煦育之所致乃精神
之潛暢挺兹三秀表信乎三元之符擢此九莖示期爾
九坻之上異屈軼之致用類朱英之為狀足表天感與
地生或揚臣和而君唱是知至精潛運神物昭彰靈液
潛通願生乎枯木貞石神心幽贊故出此閟殿神房冠
庶草以為貴故有時而發祥信禀質以津澤非本媚乎
馨香豈比夫楚水之空嘉萍實仙宫之獨貴𤣥霜懿夫
道心虚澹我則無味以𤣥感化象貴形我乃無根而效
靈是用拔竒瑶砌標異彤庭紫葢與祥雲允合朱莖將
火徳相㝠秀射猗蘭之室光連雲母之屏煥國典而永
昭歌頌徹𤣥風而丕耀徳馨彼丹甑呈豐器車表徳潛
羙巖野挺芳幽側曷比夫耀甲乙之帳赫矣朱榮結天
地之精混然剛克異朝菌之為體同夜光之非飾含聖
澤以成春體正陽而變色是知人心告䖍珍物效焉將
㑹昌於羣帝必功格於上𤣥且神之符則受此靈草神
之㑹則降彼真仙茍獲符而為約與降質而相懸大寳
在乎皇極真居本乎丹田茍溺異以趨怪顧汨沒而表
年彼乗嶠而求静此執迷而徵聖徒有托於齋祈信無
裨於性命覩芝宫兮緬爾倐隙駟以奔競庶歸𤣥化之
門小彼炎皇之慶─宋王令蔵芝賦有序─丙申嵗自四
月至六月大雨而余之所客天長縣東北皆瀕湖澤地
浸以下頗以水為患傷草木多死邑居無薪芻而益貴
薪益來自逺以余之所居則薪之自北來者常售於余
間而有得若枯華斷穎根梗蔕芥支離擁腫與碩實所
異於常草者皆取以戲就其中嘗試視之余得則芝也
折傷不完計之於全此當一葉耳不知其他安在也其
生雖不知逺近要皆在縣之北以常負薪之所來則芝
從可知也示人則不齊有由是而知有芝有由是而信
為芝有雖得是而弗之信者然芝之為物不常有而或
出可愛者也自古詩之作見於今者凡三百篇其以風
賦比興而附見於物若蘋蘩薇蕨荇苞苦藿荑唐葍蓫
瓠匏瓜葛鬱薁葵藚葑芹藻莫茅荼蕳苓蓬莠苹蒿萇
蒲萑葦葭菼蕭艾稂荍蓍芑禾麻菽麥黍稷豆菽秬秠
穈粟稻梁菅苧卷耳芣苢菁莪莠葽荷華游龍茹藘芍
藥之類雜見並出然此特草耳其多蓋如此而未嘗及
芝也自詩而下長辭章而善自托者獨有屈原今其離
騷九歌具存而可考然其况意所及自詩人所紀之外
復益以江蘺芙蓉杜若薜荔木蘭白蘋菑荑揭車蕙芷
茝菊芰蘅薋菉葹蕪葯蓀而地所常産目所同識之草
盡矣若夫陳忠而直私忿廢而怨逐託於彼而取此以
見義此則余之所知至於道則余不得而一也然稱類
已衆而芝復獨遺是誠何故邪說者遂以九歌之三秀
為芝余以其不眀又其辭曰適山而採之則芝非獨山
草蓋未足據信也及觀漢樂歌蓋當時文工槧人緣飾
世治以裁主意耳非有如詩人騷客鬱於中而不得言
憑於物而後見者皆非余所好也今余得芝而賦之意
皆在於賦序故不道也庭勾突萌抽蔚擢秀孰非春兮
坯培壅堙播溉軋蒔孰非人兮不為常生時見挺出芝
則神兮靈榦不阿衆葉類附不孤有鄰兮生莫時期毓
無種裔天生徳兮芣苢薦庭􁊈蕪薦道退野即兮生無
本根㧞不滯茹無吝惜兮榮而不華槁而不枯莫損益
兮茨萊翳隂髙出下蔽適以取容兮朝菌射干齊長並
秀徳不校同兮荒原穢壤棄放委廢若將終兮知者謂
誰何為來者似不必逢兮困於不知束於薪蘇自信不
恥兮摧戕折傷披本斷榦禍不自已兮火炎木焚投置
不縮知命有止兮偶於自生不祈見聞吾與爾已兮
薛士隆靈芝賦─宋興二百有三年封陲載寧狼烽不驚
上乃髙揖凝旒棲神泰清天之與子法舜承堯祗載蘷
蘷齋慄以朝帝被衮章舁䇿寳列旄麾羅羽葆太師輔
前少師保後工瞽登歌奉常賛道有覺彤庭皇拜稽首
上天子之父號曰光堯夀聖太上皇帝母曰夀聖太上
皇后宮維徳夀康夀其堂色養無違儀刑四方二聖相
歡用惟其至仰孝俯慈假天準地二氣之精百物之英
誕秀靈草乗時挺生隆興惟甲申嵗之陽羲皇御寅斗
直東方有茁者芝有粲其房不植不根於殿之梁輪囷
扶疎馨香有飶紫色芬蒕交光曄日歘騰龍而翥鳳追
金相而玉質煥燿宸居清眀帝闥閱之者神驚瞻之者
目奪一本同柯支生十二錯地分州蟠天列次瞻彼日
月膺期嗣嵗亦有律呂八音以諧仙館玉樓光於泰階
皇帝乃命東觀啓鑰書披瑞命之篇參瑞應之圖驗通
儒於白虎稽神契於孝經僉曰王者孝慈則芝茂又曰
養老則芝生深仁是加於草木祥應是接於仙靈故肅
宗養親而産延英之座孝武嚴帝而秀甘泉之庭於是
聖心恱懌稱賀諠譁皇上賦玉華之詩太上發芝房之
歌君臣動色室家胥慶被之於服章聲之於謳詠蜑獠
以之輸琛海波以之愉静戴白之叟成黄之兒爰及閨
房笑語嬉嬉自慶未始識也若豈天降而人為哉粤有
狂生小子樂稱古徳喜溢於顔憂形於色謂和氣致祥
允天子之慈孝天施地産誠聖人之達徳也乃若漢之
宣章號稱七制仁民得天休符接至桓靈何道而産中
黄之藏有芝英之瑞也由是言之妖祥叵測爾雅離騷
乃尋乃繹乃列芝蘭乃識菌芝或云産於嵒阿采於山
而有之蓋希出堂殿髙華之所有沾濡鬱結而為曽胡
多之可尚青龍之際乃一柯而三十有六支此何敞所
稱生庭之怪草崔光以謂蒸氣而生之也乃其竒祥有
取蔑聞往古方士多岐有傳漢武逮乎季末諛辭麕至
鬼目呈符菌宮賀瑞豈黄精鉤吻有時而亂亦雞蘇豨
苓有時而帝也於惟我后秉文之徳昊天景貺三辰耀
色雖無此芝何損於治生禁之庭亦孔之異此不可不
察者誠何足以當上意也悵天居之髙逺𦍑欲告而誰
言聊陳辭而寫志庶有發於塵編亂曰靈芝秀兮爍宮
庭春秋易色兮随月而生神父慈兮君至孝貺珍符兮
天之云告我欲排閶闔兮雲路迢遥物怪司閽兮翅折
之招爰攄懐兮作賦儻六丁兮下來持去
文賦散句─増─楚屈原九歌─採三秀於山間　漢東方朔
七諌─拔搴𤣥芝兮列樹芋荷　─王褒九懐─北飲兮飛泉
南采兮芝英　─馮衍顯志賦─飲六醴之清液食五芝之
茂英　─張衡西京賦　浸石菌於重涯濯靈芝以朱柯
東京賦芝房菌蠢生其隈　─思元賦聘王母於銀臺兮
羞玉芝以療饑　魏曹植九詠　尋湘漢之長流採芳岸
之靈芝　晉何晏景福殿賦　靈芝生於邱園　孫綽遊
天台山賦　五芝含氣而晨敷
古歌樂章─原─漢四皓紫芝歌─莫莫髙山深谷逶迤曄曄
紫芝可以療饑唐虞世遠吾將何歸駟馬髙葢其憂甚
大富貴之畏人兮不如貧賤之肆志　─増─漢書郊祀歌
齋房産草九莖連葉宮童效異披圖案牒𤣥氣之精回
復此都蔓蔓日茂芝成靈華　班固郊祀靈芝歌因露
寢兮産靈芝象三徳兮瑞應圖延夀命兮光此都配上
帝兮象太微參日月兮揚光輝　─宋史上尊號樂章─曄
曄靈芝生於殿闈照映華栱紛敷玉㽔感召元和光符
聖期祥篇恊吉百嵗咸宜　─朝㑹樂章─嘉瑞降臨應我
皇徳曄曄神芝不根而植春秋三秀晝夜一色物播詩
歌聲被金石　彼茁者芝茂英煌煌敷秀喬嶽實繁其
房適符修貢封巒允臧永言登薦抑惟舊章　煌煌茂
英不根而生蒲茸奪色銅池著名晨敷表異三秀分榮
書於瑞典光我文眀
五言古詩─増─梁庾肩吾芝草─踟蹰玩芝草淹留攀桂叢
桂叢方偃蹇芝葉正玲瓏如龍復如馬成闕復成宮黄
金九華發紫葢六英通隠士蒼山北神仙海穴東随丹
聊變水獨揺不湏風　─宋梅堯臣讀吴季野芝草篇─阮
生存詠懐羙彼曜朱堂一榮不復枯五色異衆芳衆芳
發朝露俄以歛夕陽丹莖起瓦礫又匪媚棟梁此禀由
至和君子要有常
七言古詩─原─宋蘇軾石芝并引─元豐三年五月十一日
夜夢游何人家開堂西門有小園古井井上皆蒼石石
上生紫藤如龍蛇枝葉如赤箭主人言此石芝也予率
爾折食一枝衆皆驚笑其味如雞蘇而甘眀日作此詩
空堂明月清且新幽人睡息來初勻了然非夢亦非覺
有人夜呼祁孔賔披衣相從到何許朱闌碧井開瓊户
忽驚石上堆龍蛇玉芝紫筍生無數鏘然敲折青珊瑚
味如蜜藕和雞蘇主人相顧一撫掌滿堂坐客皆盧胡
亦知洞府嘲輕脱終勝嵇康羨王烈神山一合五百年
風吹石髓堅如鐵　─増─蘇軾石芝并引─予昔夢食石芝
作詩記之今乃眞得石芝於海上子由和前詩見寄予
頃在京師有鑿井得如小兒手以獻者臂指皆具膚理
若生予聞之隠者此肉芝也與子由烹而食之追記其
事復次前韻土中一掌嬰兒新爪指良具肌骨匀見之
怖走誰敢食天賜我爾不及賔旌陽逺遊同一許長史
玉斧皆門戸我家韋布三百年祗有隂功不知數跪陳
八簋加六瑚化人視之眞塊蘇肉芝烹熟石芝老笑唾
熊掌嚬雕胡老蠶作繭何時脱夢想至人空激烈古來
大藥不可求眞契當如磁石鐵　─蘇轍次韻石芝并引
子瞻昔在黄州夢食石芝起賦八韻記之元祐八年予
與子瞻皆在京師客有至自登州者言海上諸島石向
日者多生耳海人謂之石芝食之味如茶久而益甘海
上幽人或取服之言甚益人客以一籃遺子瞻遂次前
韻雞鳴東海朝日新光蒙洲島霧雨勻一晞石上徧生
耳幽子自食無來賓寄書乞取乆未許箬籠蕉囊海神
戸一掬誰令堕我前無為知我超諸數此身不願清廟
瑚但願歸去随樵蘇龜龍百嵗豈知道養氣千息存其
胡塵中學仙定難脱夢裏食芝空酷烈中山軍府得安
閒更試朝霞磨鏡鐵　─陸游丹芝行　劒山峩峩挿穹蒼
千林萬谷嶓其陽大丹九轉古所藏靈芝三秀夜吐光
如火非火森有芒朝陽欲升尚煌煌何由斸取換肝腸
往駕素虬朝紫皇
五言律詩─増─唐李義府宣正殿芝草─眀王敦孝感寳殿
秀靈芝色帶朝陽浄光涵雨露滋且標宣徳重更引國
恩施聖祚今無限微臣樂未移
七言律詩─増─宋蘇轍邵武游氏老人三清堂紫芝─黑龜
赤鳳早逢師白髮蒼顔老不衰丹鼎一丸深自秘紫芝
三葉却先知烟薰晴日雲容薄色凝秋霜玉性竒何日
刀圭救羸病盡芟荆棘種交棃　─張孝祥　廟錫珍符豈
偶然雲華再見幾經年詳開二室昭詔燕根托同楹自
屬聨上瑞應誠難紹聖宸衷思孝益増䖍微臣願考皇
天意不厭終童效異篇　煌煌瑞彩映金鋪元氣回旋
即此都太史連年書盛事近臣更日獻新圖璇穹薦祉
寧虚應玉葉流芳已兆符早晚清塵欵原廟臨觀敢請
駐前驅─原─眀王世貞─數盡潘園賦衆芳何如神草被
昆岡庭中玉露傳三秀木末丹霞散九光出共萐蒲昭
聖瑞歸同天韭作仙糧野夫亦有黄公癖地肺何年許
並藏
七言絶句─増─宋眺補之舊說廬山有紫芝田百畮人莫
得見偶於開光棲賢林中歩兩日各得一枝正紫如玉
戲成一首─千古芝田人不到深林繼日拾瓊瑰從今為
記眺夫子曾到芝田百畮來　陸游齋中雜題　幽居厭
見凡花草紅紫紛紛不復栽自斸蒼苔換黄土南山移
得玉芝來　玉隆得丹芝何用金丹九轉成手持芝草
已身輕祥雲平地擁笙鶴便自西山朝玉京　館中營
繕方一新而右文殿生芝草甚異丹碧參差盛一時殿
楹三秀見金芝漢庭漫道多才傑天馬何勞作頌詩
詩散句─増─魏曹植　靈芝生王地朱草被洛濵榮華相晃
耀光采曄若神　原─晉嵇康　煌煌靈芝一年三秀　増
張華─西入華隂山求得神芝草─原─唐杜甫　空聞紫芝
歌不見杏壇丈　但使芝蘭秀何須棟宇鄰　知名未
足稱局促髙山芝　其陽産靈芝其隂宿牛斗吾慕
漢初老時清猶茹芝─増─宋王珪─柯同庭柏勁色近御
衣深　─夏竦─四眀開奥壤三秀發靈芝　黄庭堅─不須
許斧子辛勤採五芝　─汪藻─齋房輝玉斚岱檢雜金泥
　菌蠢朝承露熒煌夜吐霓　─唐李白─身騎白鹿得飄
颻手翳紫芝笑披拂─原─杜甫　知君此計誠長往芝草
琅玕日應長─李紳─靈根盤錯呈天瑞寳葉蟬聫表地
祥　─増─宋黄庭堅─卓仙在時養瓊芝深根固蔕活人命
　─陸游─不用采芝驚世俗恐人謗道是神仙　魏阮籍
芝英耀朱堂　─晉庾闡─層霄暎紫芝─齊王融─五芝多
秀色　─周庾信─芝房脆似蓮　青泥羙熟芝　─唐孟浩
然─采秀弄芝草─杜甫　靈秀冠衆芳─張籍　分采紫芝
苗　─李商隠紫見地仙芝　皮日休─盡日嗅金芝　宋
楊億─芝苗晝茹肥　梅堯臣　芝以保萬夀　蘇軾黄公
獻紫芝　─金元好問─紫芝僅盌匊　魏曹植　東上蓬萊
采靈芝　─唐曹唐─洞中天地足金芝　宋蘇軾─枯朽猶
能出菌芝─元倪瓚　赤城霞暖神芝秀
别録─増─抱朴子　凡求芝草入名山必以三月九月乃山
開出神藥之月必以三輔時出三竒吉門到山須六隂
之日眀堂之時帶靈寳符牽白犬抱白雞包白鹽一斗
及開山符檄著大石上執吴堂草一把入山山神喜必
得見芝須禹歩往來采以王相專和支干相生之日刻
以骨刀隂乾為末服乃有功效若不致精久齋行穢徳
薄又不曉入山之術雖得其圗鬼神不以與人終不可
得見也　㝠通記　九莖紫菌琅葛芝一斤丹朱玉漿二
斗右二物細切芝竟仍以玉漿一斗漬之一宿埋隂垣
之陽去垣三寸入土一尺以白瓦器容四斗許盛仍以
瓦盤葢之蠟蜜封之上土令厚二寸以今日午時埋至
眀日午時出之持之南行取已所住戸十二歩乃置眠
床頭按上至眀日午時又以銅器盛煎之令火齊器底
　勿令火燄出器邊也得三沸見又内玉漿一斗又加火
　交二十九日見保命云勿犯霧露　天台山記　峭壁下
　一石如黑靈芝莖細而房大可愛　原─花史─靈芝仙品
　也山中采歸以籮盛置飯甑上蒸熟曬乾藏之不壊
　用錫作管套根揷水瓶中伴以竹葉吉祥草則根不朽
　上盆亦用此法
　
　
　
　
　
　
　
　
　
御定佩文齋廣羣芳譜卷八十七
　欽定四庫全書
御定佩文齋廣羣芳譜卷八十八
　　卉譜
　　　蓍
　原─蓍神草也能知吉凶蘇頌云上蔡縣白龜祠旁其生
　如蒿作叢高五六尺一本一二十莖至多者五十莖生
　便條直秋後有花出於枝端紅紫色形如菊花結實如
　艾實　増　説文　蓍蒿屬生千歲三百莖易以為數　陸
　璣詩疏　蓍似籟蕭青色科生　論衡　蓍草七十年生一
　莖神靈之物故生遲也　原　史記龜䇿傳云蓍生滿百
　莖者其下必有神龜守之其上常有青雲覆之易曰聖
　人幽贊於神明而生蓍又曰蓍之德圎而神天子蓍長
　九尺諸侯七尺大夫五尺士三尺傳曰天下和平王道
　得而蓍莖長丈其叢生滿百莖方今取八十莖已上者
　難得人民好用卦者取滿六十莖已上長滿六尺者即
　可用愽物志云以末大於本為主次蒿次荆皆以月望
浴之然則揲卦無蓍亦可以荆蒿代其實苦酸平無毒
益氣充肌聰耳明目久服不饑輕身前知
彚考─増─易繫辭─探賾索隠鈎深致遠以定天下之吉凶
成天下之亹亹者莫大乎蓍龜　─詩曹風　冽彼下泉浸
彼苞蓍　─左傳─蓍短龜長不如從長　史記龜䇿列傳
能得百莖蓍并得其下龜以卜者百言百當足以決吉
凶　─洪範五行傳─蓍之言為耆也百年一本生百莖此
草木之夀亦知吉凶者聖人以問鬼神　列仙傳老萊
子蓍艾為蓆　─玉女潭記─靈蓍臺臺方三十尺有竒始
築臺而蓍生也
集藻─賦─増─晉傅𤣥蓍賦─春邁衡德於青陽混百卉而萌
生逮朱夏而修茂曁商秋而堅貞雖離霜而未凋與潛
龜乎通靈於是原極以道握形以度以類萬物之情以
通天下之故豈惟終始於事業乃參天而倚數棄原野
之蕭條升雲階而内御運兹莖於掌握爻象形而星布
信鈎深而致逺實開物而成務　─唐康子玉神蓍賦─神
蓍之用兮誠稟靈於自然惟神也適變之義至惟用也
極數之理全鈎深孰云乎筮短藏宻彌彰於德圎再三
則蒙捨我而懼凟五十以學由我而樂天揲之而雖隠
必索保之而其靜愈專易之重者胡可比焉原夫質稟
精純叢分薆薱覆青雲以表竒伏元龜而克配佐爾筮
之貞吉觀我生之進退知微知彰而可期何思何慮而
或昧於是命彼筮人擇乎上春韞之而必致其用揲之
而爰動其神感以洗心遂通端䇿之志執之指掌空嗤
握䇿之倫禮事其儀易贊其妙探彼幽賾觀其秘要皆
多假爾之能必叶窮神之照將欲觀貞諒無與京乾道
變化而悟神明幽贊而生原始要終思盡性於大衍知
来數徃翼明彖於小成非我無以昭效法之道非我無
以稽作易之情於以致百慮於以類萬物象四時四十
九數而有常推三才三百六旬而不拂惟蓍之用惟神
是聽運不窮而或變通其志而遂寧且提攜而成列有
感應而協靈滋而後數布之而可辨生而成象審之而
必形何一卉之時育配十朋之天縱恥紅蘭之見鋤鄙
白茅之藉用則知夫蓍之可貴也庶類安能而共之哉
賦散句─増─齊卞伯玉蓍賦─終風掃於暮節霜露交於杪
秋有萋萋之緑薺方滋繁於中丘
五言古詩─増─梁范筠詠蓍─數竒不可偶性直誰能紆禎
蔡伏靈異祥雲降温腴
　　(附/録)荓
増─爾雅荓馬帚疏荓草似蓍今俗謂蓍荓可以為掃彗
故一名馬帚
　　蓂莢
増─帝王世紀─堯時有草莢生庭每月朔生一莢至月半
則生十五莢至十六日後日落一莢至月晦而盡若月
小餘一莢王者以是占歴惟盛德之君應和氣而生以
為堯瑞名曰蓂莢一名歴莢一名瑞草又曰仙茆
彚考　増　竹書　舜即帝位蓂莢生於階　白虎通　德至地
則蓂莢起　日歴得其分度則蓂莢生於階間　抱朴
子─軒皇候鳯鳴以調律唐堯觀蓂莢以知月
集藻賦─増─唐程諫蓂莢賦　堯階蓂莢兮實稱休禎蓋歴
代而難值至我后而斯呈植之以前墀左墄映之而鏤
檻丹楹激薰風而葉轉迎太陽而心傾日徃月來深符
大小之數時和歴應因見天地之情觀乎榮謝以月德
為常卷舒以日數成類隨初吉以増茂暄然自春度旣
朢以漸零翛然如寄體盈虚而方同得道任消息而匪
殊有智金波桂樹遠合象於凋榮炎漢芝房近方慚於
祥瑞彼朱草與萐莆曷於兹而擬議則知聖作物覩物
興由聖聖於赫而克著元亨物效祥而天莫之令然而
蓂之為應也博蓂之為瑞也昭贊睿主則太平在邇測
隂靈則時變不遙初也則日益一日終也則宵盡一宵
弱質浹金莖之露輕姿散玉户之飈或曰麟在郊而合
圖諜鳯来儀以聽簫韶雖咸見而可貴於列迹而斯超
豈如蒙賁著叢集於厚地焜耀於皇朝　吕諲蓂莢賦
聖人法天兮無物不成皇天輔聖兮有貺必呈蓂莢之
嘉瑞爰乃應乎休禎稟神靈以擢質因堯階而得名抽
莖䔿䔿布葉英英二八而落三五而盈隂德自然仰蟾
蜍而知晦太陽常近與葵藿而同傾爾乃丕體其祥博
考其義所以厚上天之德所以表皇王之瑞其國衰也
則植之猶難其國理也則生之孔易惟我后之欽若亦
合符而受賜承榮金殿旁沾三露之滋每奉玉階上䕃
五雲之施豈無萱草以悦其性豈無靈芝以彰其盛芝
擢其秀旣以紛綸於策書萱樹於堂曷能彌縫於明聖
未若蓂莢生於皇朝與夫髦士来應弓招受成於天諒
多聞於國瑞託其得地且有異於山苖竊預談於皇道
庶有望於遷喬
賦散句─增─漢張衡東京賦─蓋蓂莢為難蒔也故曠世而
不覩惟我后能殖之以至和平方將數諸朝階
五言排律─増─唐元稹賦得數蓂─將課司天歴先觀近砌
蓂一旬開應月五日數從星桂滿叢初合蟾虧影漸零
辨時長有素數閏或餘青墜葉推前事新芽察未形堯
年始今歲方欲瑞千齡
詩散句─増─梁庾肩吾蓂枝發早叢─唐宋之問─節晦蓂
全落　─蘇頲─七葉仙蓂依月吐
　　華平(平一/作苹)
増─宋書符瑞志─華平其枝正平王者有德則生德剛則
仰德弱則低　孝經援神契王者德至於地則華苹感
　─白虎通華苹者其枝平王者政令均則生
彚考─増　宋書符瑞志─漢章帝元和中華平生郡國
　　萐莆
増─宋書符瑞志─萐莆一名倚扇狀如蓬大枝葉小根根
如絲轉而成風殺蠅　─説文─萐莆瑞草也─白虎通─孝
道至則萐莆生其葉大於門扇不搖自扇於飲食清凉
助供養也
彚考─増─帝王世紀─堯時厨中自生肉脯薄如翣形搖鼓
則生風使食物寒而不臰名曰翣
　　朱草
増─宋書符瑞志─朱草草之精也世有聖人之德則生
大戴禮─朱草日生一葉至十五日生十五葉十六日一
葉落終而復始　禮斗威儀　君乘木而王其政升平則
福草生郊福草朱草别名　白虎通德至草木朱草生
　朱草赤草也可以染絳别尊卑也　博物志和氣相
感則生朱草　─尚書故實─朱草瑞草也長三尺枝葉皆
赤莖如珊瑚文命咸得俊乂在官則朱草生郊
彚考─増─宋書符瑞志─漢光武建武元年五月京師有赤
草生水涯　漢章帝元和中朱草生郡國　魏文帝初
朱草生文昌殿側　宋文帝元嘉十一年朱草生蜀郡
郫縣王之家　─拾遺記─炎帝教民耒耜百穀滋阜朱草
滋於階
集藻賦─増─唐韋模當朱草合朔賦─縣官執大法闡大猷
道惟行遠化必通幽彼朱草以合朔示皇天之降休月
始而生用資乎隂隲月虧而落事契夫㝠搜其於作候
靡或不由乃知天罔私親神惟輔德茍明智之有務必
㝠報而無忒或産水涯或生巖側布赤葉之蒨練挺朱
柯之翕赩旣周復而莫窮與乾坤而不極誰究其義吾
知其為美一人之化洽俾萬國而澤被由是節候不疑
生榮以時依天聽以叶祉順月魄以呈姿朔告合焉表
皇化之無異草名朱也比丹心兮自持較瑞不慚於蓂
莢稱珍豈讓夫靈芝觀其光彩妍媚文理宻緻資亭毒
以榮落洩神祗之奥秘三五之前逐蟾光以潛長二八
之後與桂華而暗墜非權量之能侔將漏刻而齊致其
氣芬芳其色焜煌聖帝攸感靈仙是常何纎芥之微物
遇休明而效祥諒君恩之克播致天意之溥將可以同
覩日月共貫隂陽豈止漬𤣥醴變金漿而已哉懿夫分
莖灼爍擢頴超遙候朔自呈詎比夫偶陽而動旣朢斯
殞寧同乎見睍曰消幽𤣥不測神化孔昭自然澤浸有
截化行無外三光並明兩儀交泰於靈草以配歴冠古
今而為大
賦散句─増　漢張衡東京賦　豐朱草於中庭
　　屈軼
増博物志─堯時有屈軼草生於庭佞人入朝則屈而指
之一名指佞草
集藻　賦─増─唐梁肅指佞草賦聖澤濡煦兮動植斯形相
彼瑞草兮逢時效靈體嘉生於浩氣秉植道於彤庭昔
在堯帝至化惟馨伊屈軼之芳貞協王猷與國經有皇
睿后德動杳㝠二氣暢而羣生遂百祥来而萬宇寧矧
夫佞者小人之道直者為國之寶雖糾正於邦憲實發
明於瑞草象恭言偽於是焉去而勿疑葉布莖分何患
乎辨之不早若乃一人當宁超黄越虞百辟来朝日臨
雲趨風力論道伊咎陳謩嘉草在前疇敢以諛故曰物
生於有有生於無感此變化發為禎符不然彼植物之
何知乃同功於帝俞天道不言聖人無心寓形闡教其
用則深禾頴降於周王芝房發於漢后信呈豐兮告慶
并垂美於不朽彼直指以去邪諒於功乎何有我明主
所以超三英之躅彼靈草所以為百瑞之首有由然也
史魚守直宣父惡佞佞直不分邦家靡定惟草所指惟
皇所聽指歸乎一聽戒乎失茍君道之不𢎞徒倚瑞以
自必重曰曄彼草兮直而指佞聖之瑞兮時之理頌皇
休兮無極已　沈封指佞草賦　伊嘉卉兮昔生軒庭葢
歴代而莫觀其狀至我后而方覩其形對右平與左墄
間朱草與彤庭薰風晝灑湛露宵零所以彰吾君之睿
聖所以表吾君之德馨非然何以於昭其異有赫厥靈
根莖竦擢枝葉靜好惡夫佞允叶乎聖心作乎祥特異
於靈草況今勤施五至克奉三無多忠良之士絶讒佞
之夫非斯草之助化何以臻於此乎指佞之為德也廣
指佞之為瑞也深逢聖斯生介一人之景福有佞必指
俾百寮而革心故能殊衆芳之質標羣瑞之首彼獬豸
之觸邪抵罪在法則嚴伊平露之傾葉知方於人何有
孰若我應明聖指邪佞昔者輔德告軒后之功成今也
呈祥贊吾君之理定一名屈軼千載挺出有佞則指孰
云無必豈比夫萐莆空扇於堯厨芝房徒歌於漢室哉
足以彰致理薦嘉祉君子在位我則恭黙以傾心佞人
入朝我則無私以直指信可以美芳聲於雅頌垂不朽
於國史　鄭轅指佞草賦　旒扆肅誠天地降靈藎臣咸
造屈軼生庭翠影如植皇心以寧暑屏寒生感萐莆之
代謝日來月徃異蓂莢之飄零舄奕𤣥造誕生厥草表
忠蹇之不遲懼壬佞之何早宵承湛露宻葉如傾晝偃
薰風纎莖若掃猗那且都歌詠難模其生也則一其道
也乃殊育於軒庭其指或有生於聖代其用則無是靈
草之無心以聖人之為心對危行而不侮覿巧言而則
侵榮乎砌隂實為龜為鏡肅我皇度式如玉如金冠卉
之首綿代曠有茅三脊之可封芝九莖而延夀曷若兹
草之盛莫之與並類貂蟬之性潔均獬豸之質勁得詩
人之無邪行孔門之逺佞於鑠屈軼邈乎迥出遇唐復
生應時作實經百王而影戢歴千祀而宥宻如執法之
無囘奉直道而自必所以野退宵人朝多髦士同魚水
之合契絶螮蝀之莫指封思齊於大夫名可比於君子
謝有香之蘭蓀惡無言之桃李
七言律詩─増─明申時行堯階屈軼應制─聖朝已自登元
愷靈卉還能指佞臣自是乾坤扶正氣儼如殿陛立端
人觸邪似與神羊並就日常依歴草新倘使漢庭長借
爾何須請劔更埋輪
　　延嘉
増　瑞應圖─延嘉王者有德則見　王孝道行則延嘉生
　　紫達
増─瑞應圖─紫達王者仁義行則常見
　　吉祥草
原─吉祥草叢生不拘水土石上俱可種色長青莖柔葉
青緑色花紫蓓結小紅子然不易開花候雨過分其根
種於隂崖處即活惟得水為佳亦可登盆用以伴孤石
靈芝清雅之甚堪作書忩佳玩或云花開則有赦一云
花開則家有喜慶事人以其名佳多喜種之或云吉祥
草蒼翠若建蘭不藉土而自活渉冬不枯杭人多植瓷
盎置几案間今以土栽有岐枝者非是
集藻─賦─増─元任士林吉祥草賦并序─吉祥草酷似蘭而
疎秀海國有其種率云十歲一花然鮮有見者余過僧
智傳之室見一本紫莖而花莖纔二寸綴花數十似瑞
香而斂小近翫之有香氣傳且謂余曰種且十五年矣
今纔一開感係之餘賦以自廣睠靈姿之幽絶蔓天竺
之化城挺纎疎之竒植負吉祥之嘉名孰化滋於下土
亶見擢於衲僧方其根移露本盆壅春膏擬紫莖之逞
瑞伉蘭蕙於亭臯然而朝培夕漑十有五期春風秋露
日以披滋卒深韜而重發何堅忍而舒遲諒得天之獨
厚不驟悦於時宜候半世之力深迺舒英而揚暉噫嘻
江路微暖野梅漏枝駘蕩未透宫楊綰絲木俟夏而叢
緑葉迎秋而飄飛含英之本麗土之支孰不聽造化之
鼓舞候氣母之推移肯耐靜於寒暑不跂榮於旣萎噫
嘻甯越之學請三十年文公之伯十九載而迍邅彼長
沙之誼乏寧志於初歲玉樓之賀無靜心於早慧一發
泄而輒衰萬不成而敗繼余嘗感人事於河清之期悟
城非於鶴歸之世三竊桃而人未知年屢變海而悵其
東逝蹇美草之感余起余衷之繆計尚深根以需榮儻
來時之未艾諒就木之歎婦又安能訪此花之開閉
　　菖蒲
原─一名昌陽一名昌歜一名堯韭一名蓀一名水劔草
有數種生於池澤蒲葉肥根高二三尺者泥蒲也名白
菖生於溪澗蒲葉瘦根髙二三尺者水蒲也名溪蓀生
於水石之間葉有劔脊瘦根宻節髙尺餘者石菖蒲也
養以沙石愈翦愈細髙四五寸葉茸如韭者亦石菖蒲
也又有根長二三分葉長寸許置之几案用供清賞者
錢蒲也服食入藥石蒲為上餘皆不堪此草新舊相代
冬夏長青羅浮山記言山中菖蒲一寸二十節本草載
石菖蒲一寸九節者良味辛温無毒開心補五臟明耳
目久服可以烏鬚髮輕身延年經曰菖蒲九節仙家所
珍孝經援神契曰菖蒲益聰生石磧者祁寒盛暑凝之
以層冰暴之以烈日衆卉枯瘁方且鬱然叢茂是宜服
之却老若生下濕之地暑則根虚秋則葉萎與蒲柳何
異烏得益人哉種類有虎鬚蒲(燈前置一盆可收燈煙/不薰眼泉州者不可多)
(備蘇州者種類極麤葢菖蒲本性見土則麤見石則細/蘇州多植土中但取其易活耳法當於四月初旬收緝)
(㡬許不論麤細用竹翦淨翦堅瓦敲屑篩去麤頭淘去/細垢密密種實深水蓄之不令見日半月後長成麤葉)
(修去秋初再翦一番斯漸纎細至年深月久盤根錯節/無塵埃油膩相染無日色相干則自然稠密自然細短)
(或曰四月十四菖蒲生日修翦根/葉無踰此時宜積梅水漸滋養之)又有龍錢蒲(此種盤/旋可愛)
(且變化無窮缺水亦活夏初取横雲山沙土揀去大塊/以淘淨麤者先盛半盆取其洩水細者葢面與盆口相)
(平大窠一可分十小窠一可分二三取圎滿而差大者/作主餘則視盆大小旋繞明植大率第一迴不過五窠)
(六窠二迴倍一三迴倍二斯齊整可觀經雨後其根大/露以沙再壅之只須置隂處朝夕微微灑水自然榮茂)
(不必盛水養之一月後便成美觀一年後盆無/餘地二年儘可分植矣藏法與虎鬚蒲略同)此外又
有香苗劔脊金錢牛頂臺蒲皆品之佳者常謂化工造
物種類殊途靡不藉陽春而發育賴地脈以化生乘景
序之推移而榮枯逓變均未足擬卓然自立之君子也
乃若石菖蒲之為物不假日色不資寸土不計春秋愈
久則愈密愈瘠則愈細可以適情可以養性書齋左右
一有此君便覺清趣瀟灑烏可以常品目之哉他如水
蒲雖可供葅香蒲雖可採黄均無當於服食視石蒲不
啻徑庭矣　─格物總論　菖蒲花水中叢生根長四五尺
多節葉長如劒様二月結花花黄長二三寸粟穗相似
但小耳
彚考　増─周禮天官朝事之豆其實昌本麋臡注昌本昌
蒲根切之四寸為葅　左傳　王使周公閱來聘饗有昌
歜─注─昌歜昌蒲葅　梁書太祖張皇后傳　初后嘗於室
内忽見庭前菖蒲生花光彩照灼非世中所有后驚視
謂侍者曰汝見不對曰不見后曰嘗聞見者當富貴因
遽取吞之是月産高祖　─原─南齊書五行志永元中御
刀黄文濟家齋前種菖蒲忽生花光影照壁成五彩其
兒見之餘人不見也　─吕氏春秋─冬至後五旬七日菖
生菖者百草之先生也於是始耕　増吕氏春秋　文王
嗜菖蒲葅孔子聞而服之縮頞而食之三年然後勝之
　─淮南子─昌羊去蚤虱而来蛉窮─高誘注─昌羊菖蒲
三輔黄圖─漢武帝元鼎六年破南越起扶荔宫以植所
得竒草異木有菖蒲百本　─春秋運斗樞　玉衡星散為
菖蒲遠雅頌著倡優則玉衡不明菖蒲冠環　風俗通
菖蒲放花人得食之長年─原　典術　堯時天降精於庭
為韭感百隂為菖蒲─神仙傳─漢武上嵩山夜忽見有
仙人長二丈耳出頭巔垂下至肩禮而問之仙人曰吾
九疑之神也聞中岳石上菖蒲一寸九節可以服之長
生故来採耳忽然失神人所在帝顧侍臣曰彼非復學
道服食者必中岳之神以喻朕耳為之採菖蒲服之經
二年帝覺悶不快遂止時從官多服然莫能持久惟王
興聞仙人教武帝服菖蒲乃採服之不息遂得長生
増─抱朴子─菖蒲石上生一寸九節已上紫花者尤善韓
終服之十三年身生毛目視書萬言皆誦之冬袒不寒
　─南方草木狀─番禺東有澗生菖蒲皆一寸九節安期
生採服仙去但留玉舄焉─後魏典略─孝文帝南巡至
新野臨潭水而見菖蒲花乃歌曰兩菖蒲新野樂遂為
建兩菖蒲寺以美之　番禺雜記─菖蒲澗昔刺史陸𦙍
之所開也至今重之每旦輒傾州連汲以充日用咸安
中姚成甫嘗採菊澗側遇一丈夫謂成甫曰此澗菖蒲
昔安期生所餌可以忘老於是迴翔俯仰倐然不知所
終葢仙者焉　─高士春秋王徽之以菖蒲映竹曰菖蒲
以九節為貴而此君面目聳然菖蒲正當再拜此君而
此君亦安得不受耶　原海墨徽言─僧普寂大好菖蒲
房中種之成仙人鸞鳳獅子之狀─増─清異録宣春太
守虞杲郡齋植菖蒲五檻次子夢髯翁自號昌九言願
賜保養─牧䜿閒談─元稹贈薛濤詩别後相思隔煙水
菖蒲花發五雲高薛嘗好種菖蒲故有是句　─西吳記
吳興德清有沈姓者其宅傍有潭水涯忽産蒲葉長幾
㝷仞俗以為異遇重午爭来斬其葉以辟温腊其根以
入藥遂表蒲以為瑞因名潭為瑞蒲潭─繼古叢編─周
益公校正文苑英華序云以堯韭對舜華非一本草注
安知其為菖蒲按梁元帝𤣥覽賦曰金盤玉豉堯韭舜
華論此也余讀他書亦有用者如顔聚載梁太子賚河
南菜啓則云堯韭未儔姬歜非喻又以堯韭對姬歜矣
固曰堯韭本於本草而不知所以名之之義後見典術
曰聖王之仁功濟天下者堯也天星降精於庭為韭感
百隂為菖蒲焉今菖蒲是也　─三柳軒雜識─菖蒲花為
隠客　─周顚仙人傳─顚者舊裙腰間藏三寸許菖蒲一
莖謂曰此物何用對曰細嚼飲水腹無痛疾　花史趙
隠之母傅氏於山澗中見菖蒲花大如車輪傍有神人
守䕶戒之勿洩享富貴年四十九忽向子孫説之得疾
而終
集藻　傳─原─無名氏昌陽傳─昌陽字子恒一字子仙蜀郡
嚴道人也始祖韭在唐帝廷甚見貴重賜姓堯氏旣而
感百隂貌異常日遂變氏名曰菖蒲遁入山澤間化去
世傳其神為列星厥𦙍皆以為氏蕃布四方至五世孫
葅始以滋味干周文王文王悦之時置齒可間俾為膳
宰世其官成王時有共豆實為五齊之首者曰本其後
有仕魯者曰歜僖公三十年冬王使宰周公閲来聘公
備物享之歜與席焉其族人有隠居嵩高者漢武聞其
名然不能致也陽龍骨而鳯姿鬚髯㦸張秀整拔乎其
萃性疏挺高潔不耀其華厯寒燠有常雖凍虐炎爍之
不少變容色於世味淡然無一嗜所須惟清泉白石而
已平生惟與淇澳先生相敬重每見必交拜謂蘭子江
蘺子有芳韻而無高節雖近處不狎也然自其先得引
年却老方安期韓衆之流常服之至陽益精韓愈為國
子博士以儒鳴猶對諸生稱道之故其名益章徹時憲
宗好神仙聞而召之始至望其風度喟然曰是所謂列
仙之儒居山澤而形容甚臞者與授太保兼奉御大夫
不拜引至别殿詢其方乃臆對皇王仁夀之道累數百
言且謂得其道則不須臣失其道臣雖日供膳無益也
上不能强之罷去穆宗即位徴為給事中㝷拜侍讀學
士上嘗丙夜讀書召陽侍側目益明累遷侍中爵上洛
郡公賜第一區擅池島之勝旣貴顯極矣然直容清操
不少渝其初自王封戚里官署私第多致泉石以延之
為席上珍皆曰見昌公使人塵俗自消至有圖其狀而
傳之者其為世所愛重至此久之就封郡以夀終贈太
師諡靖節子始生識農耕之候徴為勸農使其孫曾亦
皆挺挺有祖風焉
頌　原─梁江淹菖蒲頌─藥實靈品爰乃輔性除疴衞福蠲
邪養正縹色外妍金光内映草經所珍山圖是詠　増
宋僧道潛菖蒲頌─寒溪之濱沙石之竇産此靈苗蔚然
而秀有美君子採持而歸文石相并涵蓄清漪根盤九
節霜雪不槁置之幽齋永以為好
贊─増─宋蘇軾石菖蒲贊并序─本草菖蒲味辛温無毒開
心補五臟通九竅明耳目久服輕身不忘延年益心智
高志不老注云生石磧上槪節者良生下濕地大根者
乃是昌陽不可服韓退之進學解云訾醫師以昌陽引
年欲進其狶苓不知退之即以昌陽為菖蒲耶抑謂其
似是而非不可以引年也凡草木之生石上者必須微
土以附其根如石韋石斛之類雖不待土然去其本處
輒槁死惟石菖蒲並石取之濯去泥土漬以清水置盆
中可數十年不枯雖不甚茂而節葉堅瘦根鬚連絡蒼
然於几案間久而益可喜也其輕身延年之功旣非昌
陽之所能及至於忍寒苦安淡泊與清泉白石為侣不
待泥土而生者亦豈昌陽之所能彷彿哉余逰慈湖山
中得數本以石盆養之置舟中間以文石石英璀璨芬
郁意甚愛焉顧恐陸行不能致也乃以遺九江道士胡
洞微使善視之余復過此將問其安否因為之贊曰清
且泚惟石與水託於一器養非其地瘠而不死夫孰知
其理不如此何以輔五臟而堅髮齒
賦─増─宋張耒石菖蒲賦并序─歲十月冰霜大寒吾庭之
植物無不悴者爰有瓦缶置水斗許間以小石有草鬱
然俯窺其根與石相結絡其生意暢遂顔色茂好若夏
雨解籜之竹春田時澤之苗問其名曰是為石菖蒲也
考諸本草則為養性上藥仙聖之已試者也因賦之云
歲寒風霜水落石潔大木百圍偃仆摧折有草於此寸
根九節曾是莫傷菶然茂悦若處廣深隠奥密而不知
户牖之外平地尺雪也將糜而餌之私其益於我躬則
不幾於奪也曷若致之吾前儀之以自修兮庶乎此德
之琚玦也　─王炎石菖蒲賦并序─予書室中有石菖蒲
一本鬱然暢茂葢資水石之清幽以遂其性此物醫經
所論可以延年可以成仙第人取而食之蒲喪其生矣
然則為人養生者非蒲之願也因讀北山翁集有石菖
蒲賦一篇三折四復詞旣妙麗而興託高逺乃拾其遺
論而賦之曰老石嶙峋金鐵貞兮浮雲所根氣潛蒸兮
下潄冽泉玉鏘鳴兮蹙節盤屈託以生兮附堅涵潤密
如積兮四時青青不改色兮烈日凝冰無能厄兮潛蓄
幽馨如有德兮后土富媪載品彚兮其秀其英拔類萃
兮虯髯者松負勁氣兮惟竹虛心古君子兮蘭有國香
儕高士兮梅也如玉勝靜女兮得土則繁否則悴兮獨
根於石孰如蒲之精粹兮有荇有藻産漣漪兮可薦可
脩播聲詩兮亦有芙蓉媚芳池兮紅衣素裳美且都兮
下視其本著淤泥兮潔淨不汚孰如蒲之清癯兮来自
澗谷入吾室兮鑿石瀦水保蓊鬱兮零露宵泫珠的皪
兮甘雨時濯緇塵滌兮中心愛之久無斁兮方士者流
言可餐兮養心益髓將引年兮一寸九節可登仙兮帝
經君籙其言然兮予乃獻疑進末議兮彭聃最夀終亦
逝兮喬松飛昇今安在兮屑而餌之蒲何罪兮毁璞雕
刻玉不幸兮枯骨抱易龜隕命兮破為犧樽木失性兮
彼美維蒲吾良朋兮前有韋編後黄庭兮全真育和共
欣榮兮優㳺卒歲淡然其忘情兮
五言古詩─增─梁江淹採石上菖蒲─瑤琴久蕪没金鏡廢
不看不見空閨裏縱横愁思端緩歩遵汀渚揚枻泛春
瀾竇赤煙流綺水緑桂涵丹慿酒意未悦半景方自歎
每為憂見及杜若詎能寛冀採石上草得以駐餘顔赤
鯉倘可乘雲霧不復還─原─唐李白嵩山採菖蒲者─神
仙多古貌雙耳下垂肩嵩嶽逢漢武疑是九疑仙我来
採菖蒲服食可長年言終忽不見滅影入雲煙喻帝竟
莫悟終歸茂陵田─宋蘇軾和子由記園中草木─自我
來關輔南山得再逰山中亦何有草木媚深幽菖蒲人
不識生此亂石溝山高霜雪苦苗葉不得抽下有千歲
根蹙縮如蟠虯長為鬼神守德薄安敢偷─蘇轍夢中
反古菖蒲并引─古詩云石上生菖蒲一寸十二節仙人
勸我食令我好顔色十一月八日四鼓夢中反之作四
韻見一愚公在側借觀示之赩然有愧恨之色石上生
菖蒲一寸十二節仙人勸我食再三不忍折一人得飽
滿餘人皆不悦已矣勿復言人人好顔色─陸游菖蒲
古澗生菖蒲根瘦節蹙密仙人教我服刀七蠲百疾陽
狂華隂市顔朱髮如漆歲久功當成夀與天地畢　菖
蒲古上藥結根已千年聞之安期生采服可以仙斯人
非世人兩耳長垂肩松下語未終竦身上青天─增─裘
萬頃菖蒲─匡廬入吾懷十載馳夢魂踵門者何人遺余
以芳蓀歡然得其趣如對五老言幽姿出巖谷常帶冰
雪㾗塵容為一洗兩目不復昬忽思三峽流褰衣渉潺
湲因仍一寸石浸潤九節根人言可扶老歲易須其蕃
兹理良不誣吾將從綺園─元劉詵石菖蒲─盆池有靈
苗石罅忘偪仄微根亂繁絲疎葉散纎碧苔莓封巉巖
沙水明的皪所貴含貞姿終然傲蒼色道人勤養護黄
悴輙翦剔常與貝葉書珍愛同几格豫樟燔青㝠風雨
作霹靂小大固爾殊賦分焉得易相期喬松交歲晩堅
九節
七言古詩─原─唐張籍寄菖蒲─石上生菖蒲一寸十二節
仙人勸我食令我頭青面如雪逢人寄君一絳囊書中
不得傳此方君能来作栖霞伴與君同入丹丘鄉　宋
陸游菖蒲─鴈山菖蒲崑山石陳叟持来慰幽寂寸根蹙
密九節瘦一拳突兀千金直清泉碧缶相發揮高僧野
人動顔色盆山蒼然日在眼此物一來俱掃迹根盤葉
茂看愈好向来恨不相從早所嗟我亦飽風霜養氣無
功日衰槁　增謝　枋得菖蒲歌有石竒峭天琢成有草
夭夭冬夏青人言菖蒲非一種上品九節通仙靈異根
不帶塵埃氣孤操愛結泉石盟明窓浄几有宿契花林
草砌無交情夜深不嫌清露重晨光疑有白雲生嫩如
秦時童女登蓬瀛手攜緑玉杖徐行瘦如天台山上聖
賢僧休糧絶粒孤鶴形動如五百義士從田横英氣凜
凜摩青㝠清如三千弟子立孔庭囘琴㸃瑟天機鳴堂
前不入紅粉意席上常聽詩書聲怪石篠簜皆充貢此
物舜廟當共登神農多智入本草靈均蔽賢遺騷經幽
人躭翫發仙興方士服餌延修齡綵鸞紫鳯琪花苑青
虯玉麟芙蓉城上界真人好清淨見此靈苗當大驚我
欲攜之朝上帝太清瑤草不敢專芳馨玉皇一笑留香
案賜與有道者長生人間千花萬草儘榮艶未必敢與
此草爭高名
五言律詩─増─唐李德裕芳蓀─楚客重蘭蓀遺芳今未歇
葉抽清淺水花照暄妍節紫艶映渠鮮輕香含露潔離
君若有贈暫與幽人折─宋姜夔菖蒲岳麓溪毛秀湘
濱玉髓香靈苗憐勁直達節著芬芳豈謂盤盂小而忘
臭味長拳山并勺水所至未能量
七言律詩─增─宋蘇軾和子由盆中石菖蒲忽生九花─青
荑秋莢兩須臾神藥人間果有無無鼻何由識薝蔔有
花今始信菖蒲芳心未飽兩蛺蝶寒意知鳴㡬蟪蛄記
取明年十二節小兒休更籋霜鬚─蘇轍石盆種菖蒲
忽開八九花或言此花夀祥也逺因生日作頌亦為賦
此─石盆攢石養菖蒲沮洳沙泉韭葉鋪世説花開難值
遇天將夀考報勤劬心中本有長生藥根底暗添無限
鬚更爾屈蟠增瘦硬他年老病要相扶─僧如璧戲乞
石菖蒲─古澗靈苗不易遭寸根拳石著身牢齊如秧稻
刺春水小似神龜負緑毛未與幽人供夀考曾隨遷客
賦離騷阿師垂手入鄽去應許珍竒付我曹
五言絶句─增─宋王十朋石菖蒲─天上玊衡散結根泉石
間要須生九節長為駐紅顔
七言絶句─增─宋秦觀客有遺予以假山石盆池者聞陳
元發有石菖蒲作此詩乞之─瑟瑟風漪心為清更窺􁫺
崒眼增明可憐一片江山様只欠菖蒲十數莖　曾㡬
石菖蒲─窓明几淨室空虛盡道幽人一事無莫道幽人
無一事汲泉承露養菖蒲朱子寄謝劉彦集菖蒲之
貺二首─君家蘭杜久萋萋近養菖蒲緑未齊乞與幽人
伴岑寂小窓風露日低迷　泉清石瘦碧纎長秋露懸
珠炯夜光箇裏無窮閒造化别来誰與共平章　謝吳
公濟菖蒲─翠羽紛披一尺長帶煙和雨過書堂知君别
有臞仙種容易難教出洞房　方岳次韻菖蒲瓦盆猶
帶澗聲寒亦有詩情几研間抱石小龍鱗甲老夜窓雲
氣故斑斑　─吳菊潭　一掬寒泉塊石頭兩三莖葉弄輕
柔夢囘一霎龍湫雨五月軒窓也帶秋　許棐石菖蒲
一碧生涯水石濱緌風細雨瘦精神前身恐是巢由輩
怕著人間半㸃塵　僧如璧乞石菖蒲香緑茸茸一寸
根清泉白石共寒温道人好事能分我留取斕斑舊蘚
㾗─原─明戚龍淵　一拳石上起根苗堪與仙家伴寂寥
自恨立身無寸土受人滴水也難消
詩散句─增─宋梅堯臣濺濺澗水底冉冉菖蒲稠菖蒲花
已晩菖蒲茸尚柔靈根采九節試共野僧求逡巡能致
之衰疾無甚憂金張建石泉何清泠中有九節蒲蒲
性本孤潔不受滓穢汚　原唐李白爾去掇仙草菖蒲
花紫茸─增─宋蘇軾明年菖蒲根連絡不可解─朱子
澗底采菖蒲顔色永芳鮮　原姚思巖根盤龍節瘦葉
聳虎鬚長─增─金黄鎮成　杖藜行藥去九節得菖蒲
原　宋王曾　明朝知是天中節旋刻菖蒲要辟邪　增蘇
軾　斕斑碎石養菖蒲一勺清泉半石盂　陸游今日溪
頭慰心處自㝷白石養菖蒲─周王褒　菖蒲九重節
唐李嶠菖葉布龍鱗　喬知之─菖花多艶姿　許景先
菖蒲葉正齊─儲光羲　春渚菖蒲登─杜甫　碧節吐寒
蒲　曹鄴─菖蒲葉葉齊─李白　菖蒲猶短出平沙　宋
黄庭堅─松根搘鼎煮菖蒲　秦觀石上菖蒲三尺長
陸游─絡石菖蒲蒙緑髮元袁桷九節菖蒲泛瓊醑
倪瓚─石上菖蒲開紫茸
别録─原栽種養盆蒲法─種以清泉潔石壅以積年溝中
瓦末則葉細畏熱手撫摩及酒氣腥味油膩塵垢汚染
若見日及霜雪煙火皆蕤喜雨露遂挾而驕夜息至天
明葉端有綴珠宜作綿捲小杖挹去則葉杪不黄愛滌
根若留以泥土則肥而麤須常易去水滓取清者續以
新水養之久則細短油然蔥蒨水用天雨嚴冬經凍則
根浮萎腐九月移置房中不可缺水十一月宜去水藏
於無風寒密室中常墐其户遇天日暖少用水澆或以
小缸合之則氣水洋溢足以滋生不然便枯死菖蒲極
畏春風春末始開置無風處穀雨後則無患矣語云春
遲出春分出室且莫見雨夏不惜可翦三次秋水深以
天落水養之冬藏密十月後以缸合密又云添水不換
水添水使其潤澤換水傷其元氣見天不見日見天挹
雨露見日恐麤黄宜翦不宜分頻翦則短細頻分則麤
稀浸根不浸葉浸根則滋生浸葉則潰爛又云春初宜
早除黄葉夏日長宜滿灌漿秋季更宜沾重露冬宜暖
日避風霜又云春分最忌摧花雨夏畏凉漿熱似湯秋
畏水㾗生垢膩嚴冬止畏見風霜養石上蒲法藝花
譜芒種時種以拳石竒峰清漪翠葉䝉茸亦几案間雅
翫也石須上水者為良根宜蓄水而葉不宜近水以木
板刻穴架置寛水瓮中停隂所則葉向上若室内即向
見明處長當更移轉置之武康石浮鬆極易取眼最好
紥根一栽便活然此等石甚賤不足為竒品惟崑山巧
石為上苐新得深赤色者火性未絶不堪栽種必用酸
米泔水浸月餘置庭中日曬雨淋經年後其色純白然
後種之篾片抵實深水盛養一月後便紥根比之武康
諸石者細而且短羊肚石為次其性最鹹往往不能過
冬新得者枯渴亦須浸養期年使其鹹渴盡解然後種
之庶可久耳凡石上菖蒲不可時刻缺水尤宜洗根澆
以雨水勿見風煙夜移見露日出即收如患葉黄壅以
鼠糞或蝙蝠糞用水灑之若欲其直以綿裹筯頭每朝
捋之亦可若種炭上炭必有皮者佳　菖蒲梅雨種石
上則盛而細用土則麤　製用─五月十二日採根取一
寸九節者銅刀刮去黄黑硬節皮一重以嫩桑枝拌蒸
熟曝乾剉之以備服食若常用只去毛微炒　凡使勿
用泥菖夏菖及露根者菖蒲生蠻谷中者尤佳　黔蜀
人常將隨行以治卒患冷氣心腹痛取一二寸搥碎同
吳茱萸煎湯飲或嚼一二寸熱湯或酒下妙　至夏抽
梗於叢葉中謂之蒲搥黄生其中當欲開時取之　歲
時雜記　端午以菖蒲或縷或屑泛酒章簡公端午帖子
菖華泛酒堯樽緑菰葉縈絲楚粽香端午刻菖蒲為
小人或葫蘆戴之辟邪
　　書帶草
原─書帶草叢生葉如韭而更細性柔紉色翠緑鮮妍出
山東淄川縣城北􁨝山鄭康成讀書處名康成書帶草
藝之盆中蓬蓬四垂頗堪清賞
集藻賦原唐陸龜䝉書帶草賦彼碧者草云書帶名先
儒旣没後代還生有味非甘莫共三山芝挍無香可媚
難將九畹蘭爭叨詞林畔種在經苑中榮翠影臨波恐
被芙蓉見鄙貞姿傍砌愁為芍藥相輕發葉抽英因天
受性紛稚圭池上之宅拂仲蔚門前之徑不省教施異
術安得返魂未嘗輒入明庭何當指佞㡬臨寒日幸到
青春莎蕊未傳於漁父蒲茸竊詠於詩人霜亦曾霑潘
令偏知白薤風常徧起宋生惟道青蘋栽培只倚於賢
鄰搴擷長憂乎稚戲出慚無用舒還有異當琴操發伯
牙山水之情值儒編動鑿齒陽秋之思敢曰求友寧忘
慕義吳娃楫上空羡苔滋魏主帷中惟通蕙氣或乃蘭
榮越徼薰茂周原幽搜莫及興詠徒存此則對仲舉蕭
疎之室處子山搖落之園不識深宫豈是曾為帝女非
侵逺道誰言能憶王孫徒愛其斂疎煙披曉霧弱可攬
結勻能布濩蕭蕭而不計榮枯漠漠而何干好惡金燈
照灼尚驚秦帝之焚粉蝶留連真謂羽陵之蠧爾乃高
推籬菊瑞許階蓂我則惟親志士每聚流螢豈便離蒿
萊於隙地希杜若於遙汀倘遇翰林主人之一顧庶㡬
長保歲寒於青青
詩散句─增─唐李白書帶留青草琴堂羃素塵　宋蘇軾
庭下已生書帶草使君疑是鄭康成　原明王世貞仍
栖故壘學庚桑書帶沿街薜荔牆
　　鴛鴦草
原─鴛鴦草春葉晩生其穉蘤在葉中兩兩相向如飛鳥
對翔
集藻贊─增宋宋祁鴛鴦草贊翠蘤對生甚似匹鳥逼而
觀之勢若偕矯
五言絶句增唐薛濤鴛鴦草緑英滿香砌兩兩鴛鴦小
但娛春日長不管秋風早
　　翠雲草
原─翠雲草性喜隂色蒼翠可愛細葉柔莖重重碎蹙儼
若翠鈿其根遇土便生見日則消栽於虎刺芭蕉秋海
棠下極佳
别録─原─種植─春雨時分其勾萌種於幽厓深谷之間即
活
　　老少年
原─老少年一名鴈来紅　增草花譜鴈来紅以鴈来而
色嬌紅十様錦有紅紫黄緑四色老少年至秋深脚葉
深紫而頂紅少年老頂黄而葉緑譜云純紅者老少年
─原─紅紫黄緑相兼者名錦西風又名十様錦又名錦
布衲以長竹扶之可以過牆甚壯秋色
集藻─賦─增─明楊愼鴈来紅賦蜀城之花與玉蟬而同房
漢宫之菊配黄鵠以分裳兹纎莖兮獨異候陽鳥而敷
芳盈盈渥赭奕奕鮮粧承景火旻之下委質金神之鄉
吳臺草長紅心不同時節楚岸楓愁赤葉逺謝煇煌迎
風動彩泫露生光耿夫容兮瀕枉渚雜桂蕊兮侍君堂
殘蝶留連而驚豔胡蜂躑躅而疑香矜隕霜之不殺笑
何草之不黄脱梧楸兮索索銷蘭蕙兮揚揚琅玕摧兮
好樹簫籟響兮長廊柳呈疎兮綺陌荷委葢兮銀塘矯
兮紅蘤爛然朱芳賞生兮稀有物珍兮非常誤停車之
杜牧詫翦綵之隋皇江淹多才擬抽豪而賦詠班姬含
怨亦却扇而徬徨亂曰春花紅兮杜宇春草碧兮萇𢎞
兹微生兮秋頴乃借榮於春工根伴兮寒螿名託兮霄
鴻彼游龍兮杕杜亦詩人兮為風採佳名於飾羽聊以
貽夫雕蟲
五言律詩─原─宋楊萬里鴈来紅開了原無鴈看来不是
花若為黄更紫乃借葉為葩藜莧眞何擇雞冠却較差
未應樨菊輩赤脚也容他
七言絶句─増─宋方岳鴈来紅是葉青青花片紅翦裁無
巧似春風誰將葉作花顔色更與春風迥不同　秋入
山籬葉正丹老天渾誤作花看不知宋玉今何似鴈欲
来時霜正寒─原─明陸樹聲老少年─何事還丹可駐年
一枝眞作草中仙霜華洗盡朱顔在不學春花巧弄妍
　霜葉囘紅底是春可中朱草對時新衰遲不為矜顔
色留與羣芳殿後塵疎疎密密綴新紅庭下看来錦
一叢不分芳華易消歇賸將老色借秋風
詩散句　原─宋徐似道葉從秋後變色向晩来紅─胡月
山記得去年今日别矮籬花滿鴈来紅
别録─原─種植─以子種喜肥地正月撒於耨熟肥土上加
毛灰葢之以防蟻食二月中即生亦要加意培植若亂
撒花臺則蜉蝣傷葉不生矣
　　芸
原芸葉類豌豆生山野作小叢三月開小白花而繁香
馥甚逺秋間葉上微白如粉江南極多　─雜禮圖─芸似
邪蒿香美可食　大率香草花過則已縱有葉香者須
採而嗅之方香此草香聞數十歩外栽園亭間自春至
秋清香不歇絶可翫簪之可以鬆髮置席下去蚤虱置
書帙中去蠧古人有以名閣者
彚考─增─禮記月令─仲春之月芸始生注芸香草世人種
之中庭─淮南子─芸草可以死復生　─洛陽宫殿簿─顯
陽殿前芸香一株徽音殿前芸香二株含英殿前芸香
二株　晉宫閣名─太極殿前芸香四畦式乾殿前芸香
八畦　─原─杜陽雜編芸香出于闐國其香潔白如玉入
土不朽唐元載造芸暉堂以此為屑塗壁　─夢溪筆談
古人藏書辟蠧用芸香謂之芸草即今之七里香也
集藻─賦─增晉傅咸芸香賦攜昵友以逍遙兮覽偉草之
敷英慕君子之𢎞覆兮超託軀於朱庭俯引澤於丹壤
兮仰吸潤乎泰清繁兹緑蕊茂此翠莖葉芟蓯以纎折
兮枝婀娜以迴榮象春松之含曜兮鬱蓊蔚以蔥青
原─成公綏芸香賦─美芸香之修潔稟隂陽之淑精去原
野之蕪穢植廣厦之前庭莖類秋竹葉象春檉
五言古詩─增─宋梅堯臣書局後叢莽中得芸香一本有
芸如苜蓿生在蓬藋中草盛芸不長馥烈隨微風我来
偶見之乃穉彼蘙䝉上當百雉城南接文昌宫借問此
何地刪修多鉅公天喜書將成不欲有蠧蟲是産兹弱
本蒨爾發荒叢黄花三四穗結實植無窮豈料鳯閣人
偏憐葵葉紅　歐陽修和聖俞唐書局後叢莽中得芸
香一本之作用其韻有芸黄其華在彼衆草中清香濯
曉露秀色搖春風幸依華堂隂一顧曾不䝉大雅彼君
子偶来從學宫文章高一世議論伏羣公多識由博學
新篇匪雕蟲唱酬爛衆作光輝發幽叢在物茍有用得
時寧久窮可嗟凡草木糞壤自青紅
　　(附/録)牛芸草
增爾雅權黄華注今謂牛芸草為黄華華黄葉似􁁉蓿
彚考增王氏談録芸香草也舊説為不食今人皆不識
文丞相自秦亭得其種分遺公歲種之公家庭砌下有
草如苜蓿摘之尤香公曰此乃牛芸爾雅所謂權黄華
者校之香烈於芸食與否皆未可試也
　　杜若
增─爾雅─杜土鹵─注─杜蘅也─疏─葉似葵形如馬蹏故俗云
馬蹏香　─廣雅─楚蘅杜蘅也　─博物志─杜若一名土杏
　─香譜懷香即杜蘅─本草─一名㺐子薑一名山薑一
名白蓮一名白芩　─爾雅翼─杜若苗似山薑花黄赤子
赤色大如棘子中似豆蔲　本草　葉似薑而有文理莖
葉皆有長毛李時珍曰杜若人無識者今楚地山中時
有之山人亦呼良薑根味辛或以大者為高良薑細者
為杜若
彚考增山海經─天帝之山有草焉狀如葵臭如蘼蕪名
曰杜蘅可以走馬　大戴禮蘭氏之根槐氏之苞漸之
滌夫君子不近庶人不服質非不美也所漸者然也注
蘭槐香草名槐又作懷本草云懷即杜蘅也又名蘅薇
香─隋唐嘉話─宋謝脁詩云芳洲多杜若貞觀中醫局
求杜若度支郎乃下坊州令貢州判司報云坊州不出
杜若應由謝朓詩誤太宗聞之大笑判司改雄州司法
度支郎免官
集藻序─增─晉嵇康懷香賦序余以太簇之月登於厯山
之陽仰眺崇岡俯察幽坂及覩懷香生蒙楚之間曾見
斯草植於廣厦之庭或被帝王之囿怪其遐棄遂遷而
樹於中堂華麗則殊采婀娜芳實則可以藏之書又感
其棄本高崖委身階庭似傅說顯殷四叟歸漢故因事
義賦之
頌增梁江淹杜若頌山中杜若嘉爾翠質不竒不俗載
華載實同銜夕露共炯朝日夷陂無二沉㝠如一
贊增齊卞敬宗懷香贊有卉惟翠因實制名濛濛緑葉
荏苒弱莖寄芬微風寓秀閒庭懷而芳之為翫於情
賦增齊謝朓杜若賦馮瑤圃而宣游臨水木而延佇柳
含色於逺岸泉鏡流於枉渚䕃緑竹以淹留藉幽蘭而
容與覽兹榮之悦茂蒶為芳於清籞觀夫結根擢色發
曜垂英縁春巒以宣布䕃涼潭而影清景奕奕以四照
枝靡靡而葉傾冒霜蹊以獨蒨當春郊而徑平搴汀洲
以企予懷石泉於幽情嗟中巖之纎草厠金芝於芳叢
夕舒榮於溽露旦發彩於春風承羲陽之光景庶無悲
於轉蓬
文賦散句增楚屈原離騷─雜杜蘅與芳芷　九歌采華
衣兮若英　采芳洲兮杜若將以遺兮下女　被石蘭
兮帶杜蘅折芳馨兮遺所思　山中人兮芳杜若飲石
泉兮䕃松柏　─宋玉風賦獵蕙草離秦衡　漢司馬相
如上林賦─葴持若蓀─子虚賦─蘅蘭芷若　劉向九歎
握申椒與杜若兮冠浮雲之峩峩晉何晏景福殿賦
芸若充庭
五言古詩─增─梁沈約詠杜若生在窮絶地豈與世相親
不願逢采擷本欲芳幽人
七言古詩─增─宋劉圻父採杜若欽州五月土如炊滿山
杜若芳菲菲素英緑葉紛可喜勁烈不避炎歊威採之
盈掬薦蔬食臧獲失笑庖人譏君不見屈平夕飱賦秋
菊魂兮無南盍来歸又不見坡公服食得枲耳扣角自
嘆從前非伊子假禄三千石窮比二子猶庶㡬餐花嚼
蕊有眞樂一飽何必謀甘肥尚餘升合漬生蜜從他薏
苡生珠璣
詩散句─增─唐白居易洲香杜若抽心短沙暖鴛鴦鋪翅
眠─周庾信─春洲杜若香　唐錢起新泉香杜若孟
浩然─風起遙聞杜若香　─殷璠─緑水滿溝生杜若　─元
錢惟善─春雨和香杜若洲
别録─增─李時珍曰杜若乃神農上品治足少隂太陽諸
症要藥而世不知用　蘇頌曰山薑去皮間風熱可作
煠湯又主暴冷及胃中逆冷霍亂腹痛久服益精明目
輕身令人不忘
　　蘼蕪(根為芎藭别見藥譜/)
增─爾雅─蘄茝蘪蕪─注─香草葉小如萎狀─疏─芎藭苗也一
名蘄茝一名薇蕪一名江蘺　─本草─一作蘼蕪蘇恭曰
蘼蕪有二種一種似芹葉一種似蛇牀香氣相似李時
珍曰嫩苗未結根時則為蘼蕪旣結根後乃為芎藭又
海中苔髮亦名江蘺而其實不同
彚考─增─管子─五沃之土生蘼蕪　─淮南子─亂人者如蛇
牀之與蘼蕪─廣志─薇蕪香草魏武帝以藏衣中─字
説─茝可以養鼻又可以養體　─芳草譜─楚辭江蘺之草
屈原幼時所先採葢自其初度則固已扈江蘺辟芷矣
張勃云江蘺出臨海縣海水中正青似亂髮楚辭之於
江蘺畦而種之則非水物本草蘼蕪一名江蘺又云被
以江蘺揉以蘼蕪又不應是一物也
集藻贊─增─晉郭璞山海經圖贊─蘼蕪善草亂之蛇牀不
隕其實自别以芳佞人以智巧言如簧
文散句─增─楚屈原離騷─扈江蘺與辟芷兮　覽椒蘭其
若兹兮又況揭車與江蘺　─九歌─秋蘭兮蘼蕪羅生兮
堂下綠葉兮素華芳菲菲兮襲予─九章─播江蘺與滋
菊兮願春日以為糗芳─漢司馬相如上林賦糅以蘼
蕪雜以留夷─東方朔七諫─江蘺棄於窮巷兮─王褒
九懷─江蘺兮遺捐　晉郭璞江賦繁蔚芳蘺
五言古詩─增─宋蘇籀葉葉秋聲中霏霏早英蓛介特有
如松繁華匪慙菊勃蔚襲軒墀薰沾滿衣服情人擢纎
指拾蕊動盈掬蘼蕪見離騷苓藿入譜録
五言律詩─增─唐趙嘏蘼蕪葉復齊提筐紅葉下度日採
蘼蕪掬翠香盈袖看花憶故夫葉齊誰復見風暖恨偏
孤一被春光累容顔與昔殊
詩散句─增─晉陸機江蘺生幽渚微芳不足宣被䝉風雲
㑹移居華池邊發藻玊臺下垂影滄浪泉霑潤旣已渥
結根奥且堅　古詩上山采蘼蕪下山逢故夫　唐李
賀─沙上蘼蕪花秋風已先發─吳融春候侵殘臘江蕪
緑已齊　宋曾肇蘼蕪有香葉采采乘清旦　孟遲蘼
蕪自是王孫草莫送春香入客衣　元張翥─江蘺緑徧
汀洲外擬折芳馨寄所思　唐錢起片石隠江蘺
　　白芷
增本草白芷(一作/茝)一名芳香一名澤芬一名苻蘺一名
䖀一名葯(説文云晉謂之䖀齊謂之/茝楚謂之蘺又謂之葯)一名筦葉名蒿麻
蘇頌曰所在有之吳地尤多根長尺餘麤細不等白色
枝榦去地五寸以上春生葉相對婆娑紫色濶三指許
花白微黄入伏後結子立秋後苗枯二月八月采以黄
澤者為佳氣味辛温無毒
彚考─增─禮記内則婦或賜之飲食衣服布帛佩帨茝蘭
則受而獻諸舅姑　荀子─蘭槐之根是為芷其漸之滫
君子不近庶人不服其質非不美也所漸者然也─注─蘭
槐香草也其根是為芷也陶𢎞景云離騷所謂蘭茝也
葢苗名蘭茝根名芷也
集藻─賦增唐陸龜䝉採葯賦有序葯白芷也香草美人
得以比之君子定情屬思聊為賦云日正融冷春歸飾
荒覩一時之流恨撫萬古之遺香問人則不屈不宋説
地則非瀟非湘搴其榮煙攜而動色擢其體雪挺而騰
光諷畔牢愁子雲於焉華皓吟哀時命曼倩由是摧藏
情思矜年慵情畏晩胡繩繫晷以難駐曷車載春而不
返陋君折楊柳須為送行陋君采芙蓉仍勞贈逺豈如
隂晴互出稚艶相迎隈囘鳯喜怨盼鴻驚侍笑者青琴
作號顧謂者碧玉為名偷襞積競縈盈目斜波而水怯
髩疊葉而雲爭蘭在口以時聞嬌如連瑣蕙牽心而不
定飄若懸旌契叩難申融怡自許石能潛遁以求偶山
亦浮來而命侣誓不為巖阿竹冉冉孤生誓不為澗底
松亭亭獨處於是欺皓本掩縮蕤房紅者自破蔕縹者
誰披望懷沙之浦詠遺襟之詞煙分而麝墨猶濕綺斷
而龍刀合知只言長信長門年年可恨未必傾城傾國
箇箇生悲臨階躑躅以虚徐當户薔薇兮綽約蜂咋葉
而先盡鶯踶枝而易落未若北堂公子樹芳草忘憂南
國佳人佩生香辟惡露茁煙冶風條翠謔不知海傍之
期逺不信人間之命薄休為上計掾空尋寶釵聊作侍
中郎且乘金絡别有廬江小吏蜀郡長卿或支離而築
恨或調笑以衷情不同乎稟簪裾而霧悄秉禮義以霜
明鄭交甫則江邊佩解蕚緑華則席上詩成彼怡神而
致問皆護節而含貞竦懼趨前雖陳辭而徃愬遷延却
立終結抱而難平淚滴堪穿腸迴好繫蟲絲織怨以成
段象酒蠲愁而判劑江僕射之孤燈向壁不少淒迷張
記室之少婦當壚應還細麗景方駘蕩思巳低摧酒疲
於子建為使花困於靈均作媒何庶物之相負痛妍華
而未囘莫與心傷瑤圃從驚鶗鴂如防膽怯空屏宜畫
魁堆剰欲追尋徒嗟緬邈杯形連理而終在扇様合歡
而可學若遇劉公伯雅夢亦沉沉如逢王母少兒晝還
數數
文賦散句─增─楚屈原離騷扈江蘺與辟芷兮　畦留夷
與揭車兮雜杜蘅與芳芷　旣替余以蕙纕兮又申之
以攬茝　九歌沅有芷兮澧有蘭　九章─擥大薄之芳
茝兮　─宋玉招魂菉蘋齊葉兮白芷生　─漢司馬相如
子虚賦─衡蘭芷若　王褒九懷芷閭兮葯房奮搖兮衆
芳　結榮茝兮逶逝─晉張衡思𤣥賦珍蕭艾於重笥
兮謂蕙芷之不香
七言絶句─增明僧德祥聞芷─白芷花開繞屋香一時秋
思入江鄉雲多水濶人難見楚竹歌聲動夕陽
詩散句─增─晉嵇康─棄此蓀芷襲彼蕭艾─唐皮日休─艇
子小且兀緑湖蕩白芷─李白─芳馥茝蘭蕤　─宋蘇軾
白芷来江南　佩芷襲芳蓀─范成大　蘋芷迷煙路
　　茅香
增本草茅香一名嗢尸羅一名香麻蘇頌曰陜西河東
汴東州郡皆有之遼澤州充貢三月生苗似大麥五月
開白花亦有黄花者有結實者有無實者並正月二月
采根五月采花八月采苗宼宗奭曰茅香根如茅但明
潔而長可作浴湯同藁本尤佳仍入印香中合香附子
用
集藻─五言古詩─增─梁簡文帝香茅銅律與鳴琴俱稱類
君子豈若江淮間發葉超衆美珍同自牧歸茅因彚征
起豈獨邁秦蘅芳知蔑沅芷　─蕭祇詠香茅─鶗鴂芳不
歇霜繁緑更滋擢本同三脊流芳有四時麤根縮酒易
結解舞蠶遲終當入楚貢豈羨詠陳詩
　　(附/録)白茅香
增─本草─白茅香生安南如茅根道家用作浴湯李珣曰
廣志云生廣南山谷合諸名香甚竒妙尤勝舶上來者
李時珍曰此乃南海白茅香亦今排香之類非近道之
白茅及北土茅香花也
　　　(附/録)排草
　增桂海虞衡志排草出日南狀如白茅香芬烈如麝香
　亦用以合香諸草香無及之者　本草排草香出交趾
　今嶺南亦或蒔之草根也白色狀如細柳根人多偽雜
　之能辟臭去邪惡氣
　　　(附/録)瓶香
　增─本草─瓶香生南海山谷其狀如瓶燒之辟邪煎湯浴
　風瘧甚效
　　　(附/録)耕香
　增─本草耕香生烏許國莖生細葉食之調中去臭
　
　
　
　
　
御定佩文齋廣羣芳譜卷八十八
　欽定四庫全書
御定佩文齋廣羣芳譜卷八十九
　　卉譜
　　　紅花
　原─紅花─一名紅藍一名黄藍(爾雅翼云於春種者花生/時但作黄色茸茸然故名)
　(黄/藍)處處有之花色紅黄葉緑似藍有刺春生苗嫩時亦
　可食夏乃有花花下作梂多刺─花出梂上梂中結實白
　顆如小豆大其花可染真紅又作臙脂為女人唇妝其
　子搗碎煎汁入醋拌蔬食極肥美又可為車脂及燭花
　味辛温無毒行男子血脈通女子經水多則行血少則
　養血潤燥止痛散腫亦治蠧毒─增─本草─番紅花一名
　洎夫藍一名撒法即出西畨囘囘地面及天方國即彼
　地紅藍花也元時以入食饌用
　彚考─増─南史王洪軌傳─洪軌為青冀二州刺史頗勵清
　節先是青州資魚鹽之貨或彊借百姓麥地以種紅花
　多與部下交以祈利益洪軌至一皆斷之─宋史地理
志─興元府貢臙脂紅花─中華古今注紅藍花汁凝作
臙脂以燕國所生故曰燕脂塗之作桃紅妝─北邊備
對─焉支山焉支今之燕脂也此山産紅藍可為燕脂也
集藻─書増─晉習鑿齒與燕王書─山下有紅藍足下先知
不北方人採取其花染緋黄挼取其上英鮮者作烟支
婦人採捋用為顔色吾少時再三過見烟支今日始視
紅藍後當足致其種
七言絶句─増─唐李中詠紅花─紅花顔色掩千花任是猩
猩血未加染出輕羅莫相貴古人崇儉戒奢華
别録─原─船忩夜話─陸曮奉化人以醫術行於時新昌徐
氏為婦病産不逺二百里輿致之及門婦已死但胸堂
間猶微熱陸入視之良久曰此血悶也能捐紅花數十
斤則可以活主人急購如數陸乃為大鍋以煑之候湯
沸遂以三木桶盛湯於中取窓格藉婦人寢其上湯氣
微又復進之有頃婦人指動半日遂蘇蓋以紅花能活
血故也　─種植─地欲熟二月雨後種如種麻法根下須
鋤淨勿留草穢五月種晚花春初即留子入五月便種
若待新花取子便晚新花熟取子曝乾收若鬱浥即不
生　─收採─花生須日日乗涼採盡旋即碓搗熟水淘布
袋絞去黄汁更搗以酸粟米清泔又綯又絞去汁青蒿
覆一宿曬乾收好勿令浥濕浥濕則色不鮮晚花色更
鮮明耐久不黦勝春種者入藥酒洗用
　　(附/錄)臙脂
増─本草─臙脂一名􁘍􁘎李時珍曰臙脂有四種一種以
紅藍花汁染胡粉而成乃蘇鶚演義所謂臙脂葉似薊
花似蒲出西方中國謂之紅藍以染粉為婦人面色者
也一種以山臙脂花汁染粉而成乃段公路北户録所
謂端州山間有花叢生葉類藍正月開花似蓼土人采
含苞者為臙脂粉亦可染帛如紅藍者也一種以山榴
花汁作成者鄭䖍胡本草中載之一種以紫□染綿而
成者謂之胡臙脂李珣南海藥譜載之今南人多用紫
□臙脂俗呼紫梗是也
彚考─增─史記貨殖列傳─巴蜀亦沃野地饒巵薑─注─巵烟
支也紫赤色
　　茜草
原─茜草一名蒨一名茅蒐一名茹藘(爾雅云茹藘茅蒐/注云今之蒨也可)
(以染/絳)一名地血一名牛蔓(陸璣詩疏云齊人謂之/茜徐州人謂之牛蔓)一名
染緋草一名血見愁一名過山龍一名風車草─増─本
草─一名四補草一名西天王草一名四岳近陽草一名
鐵塔草─原─十二月生苗蔓延數尺方莖中空有筋外
有細刺數寸一節每節五葉葉如烏藥葉而糙澀面青
背緑七八月開花結實如小椒中有細子茜根色紅而
氣溫味微酸而帶鹹色赤入營氣溫行滯味酸入肝鹹
走血手足厥隂血分之藥也專行血活血
彚考─原─詩鄭風─茹藘在阪─史記貨殖列傳─千畆巵茜
其人與千戸侯等─增説文─茅蒐人血所生可以染絳
　─述異記─洛陽有支茜園漢官儀云染園出支茜供染
御服是其處也　─髙要縣志─頂湖山産茜草
别録─原─修治─凡使用銅刀於槐砧上剉日乾勿犯鉛鐵
器─辨訛─赤柳草根與茜相似但酸澀誤服患内瘴速
服甘草水可解
　　藍
原─説文─藍染青草也　増─爾雅─葴馬藍─注─今大葉冬藍
也─疏─今為澱者是也　─爾雅翼─菘藍其汁抨為澱堪染
青蓼藍苗似蓼而味不辛不堪為澱─本草─藍凡五種
蓼藍葉如蓼五六月開花成穗細小淺紅色子亦如蓼
歲可三刈菘藍葉如白菘馬藍葉如苦蕒即郭璞所謂
大葉冬藍俗中所謂板藍者二藍花子並如蓼藍吳藍
長莖如蒿而花白吳人種之木藍長莖如決明髙者三
四尺分枝布葉七月開淡紅花結角長寸許纍纍如小
豆角其子亦如馬蹄决明子而微小迥與諸藍不同而
作澱則一也别有甘藍可食─原─大藍葉如萵苣而肥
厚微白似擘藍色小藍莖赤葉緑而小槐藍葉如槐葉
皆可作靛至於秋月煑熟染衣止用小藍
彚考─增─詩小雅─中朝采藍不盈一襜　─原─禮記月令─仲
夏之月令民毋艾藍以染─増─荀子─青出之於藍而青
於藍─秦子─常聞作人當如園圃之藍不異衆草染而
後朗─原─漢官儀─􁁉園供染緑紋綬小藍曰􁁉　─増─續
漢書─楊震植藍以供母諸生嘗有助種者輒拔更種以
拒其後─貴州通志─永寧州靛山在慕役司水迴山轉
其中深箐可種藍藍有木藍蓼藍耕久而益有收山箐
之中積數百年之枯葉爛柯刀耕火耨土尚暖寒則不
生歲必異地以植
集藻─賦─散句─増─後漢趙岐藍賦　余就醫偃師道經陳留
此境人皆以種藍染紺為業藍田彌望黍稷不植慨其
遺本念末遂作賦曰同丘中之有麻似麥秀之油油
唐李程青出於藍賦─藍蘊嘉色青出其中行採之際詎
盈詩人之襜俯拾之時豈異炎洲之翠
五言律詩─増─唐王季友青出藍─芳藍滋疋帛人力半天
經浸潤加新氣光輝勝本青還同冰出水不共草為螢
翻覆依襟上偏知造化靈　─吕温青出藍─物有無窮好
藍青又出青朱研方比德白受始成形袍襲宜從政衿
垂可問經當時不採擷佳色幾飄零
詩散句─増─唐許渾─藍塢寒先燒
别錄原─種植─四民月令─榆莢落時可種藍五月可刈藍
六月可種冬藍大藍　大藍宜平地耕熟種之爬匀土
用荻簾蓋之每早用水灑至生苗去簾長四寸移栽熟
肥畦三四莖作一窠行離五寸雨後併力栽勿令地燥
白背即急鋤恐土堅也須鋤五遍日灌之如瘦用清糞
水澆一二次至七月間收刈作靛　今南北所種除大
藍小藍槐藍之外又有蓼靛花葉梗莖皆似蓼種法各
土農皆能之種小藍宜於舊年秋及臘月臨種時俱各
耕地一次爬平撒種後横直復爬三四次僅生五葉即
鋤有草再鋤五月收割留根候長再割一次　打靛便
民圖纂─夏至前後看葉上有皺紋方可收割每五十斤
用石灰一斤於大缸内水浸次日變黄色去梗用木杷
打轉粉青色變過至紫花色然後去清水成靛─染藍
小藍每擔用水一擔將葉莖細切鍋内煑數百沸去渣
盛汁於缸每熟藍三停用生藍一停摘葉於瓦盆内手
揉三次用熟汁澆挼濾相合以淨缸盛用以染衣或緑
或藍或沙緑沙藍染工俱於生熟藍汁内斟酌割後仍
留藍根七月割候八月開花結子收來春三月種之
　　(附/録)擘藍
原─擘藍一名芥藍葉色如藍芥屬也南方謂之芥藍葉
可擘食故北方謂之擘藍葉大於菘根大於芥薹苗大
於白芥子大於蔓菁花淡黄色三月花四月實每畆可
收三四石葉可作葅或作乾菜又可作靛染帛勝福青
集藻詩散句─増─宋蘇軾─芥藍如菌蕈腕黄牙頰香
别錄─原─種植─種無時收根者須四五月種少長擘其葉
漸擘根漸大八九月並根葉取之地須熟耕多用糞土
喜虚浮土强者多用灰糞和之疎行則本大而子多每
本約相去一尺即乾枯之後根復生葉或並斸去大根
稍存入土細根來年亦生經數年不壊─製用─苗葉根
心俱堪為蔬四時皆可食子可壓油食根之菜本皆在
土中獨此在土上根剝去皮可煑食或糟藏醬䜴皆可
莖葉用麻油煑食並飲汁能散積痰葉及子能消食積
解麪毒蔬中佳品也
　　(附/録)鼠尾草
增─爾雅─葝䑕尾─注─可以染皂─疏─本草有白華者有赤華
者又名陵翹─本草─一名山陵翹一名烏草一名水青
所在下濕地有之黔中人采為藥葉如蒿莖端夏生四
五穗穗若車前花有赤白二種
　　(附/録)狼把草
増─本草─狼把草一名郎耶草生山道旁與秋穗子並可
染皂高三四尺葉作雁齒如鬼針苗方士言此草即鼠
尾草功用亦近之但無的據耳
　　芭蕉
原─蕉一名甘蕉一名芭苴一名天苴一名緑天一名扇
仙草類也葉青色最長大首尾稍尖菊不落花蕉不落
葉一葉生一葉焦故謂之芭蕉其莖軟重皮相裹外微
青裏白三年以上即著花自心中抽出一莖初生大萼
似倒垂菡蓞有十數層層皆作瓣漸大則花出瓣中極
繁盛大者一圍餘葉長丈許廣一尺至二尺望之如樹
生中土者花苞中積水如蜜名甘露侵晨取食甚香甘
止渇延齡不結實生閩廣者結蕉子凡三種未熟時苦
澀熟時皆甜而脆一種大如指者長六七寸銳似羊角
兩兩相抱剝其皮黄白色味最甘名羊角蕉性凉去熱
一種大如雞卵類牛乳名牛乳蕉味微減一種大如蓮
子長四五寸形正方味最劣建安草木狀云芭樹子房
相連味甘美可蜜藏根堪作脯發時分其勾萌可别植
小者以油簪横穿其根二眼則不長大可作盆景書忩
左右不可無此君此物搗汁治火魚毒甚驗性畏寒冬
間删去葉以柔穰苴之納地窖中勿著霜雪冰凍─增
南方草木狀─甘蕉花大如酒杯形色如芙蓉著莖末百
餘子大各為房相連累甜美根如芋魁大者如車轂實
隨花長每花一闔各有六子先後相次子不俱生花不
俱落子味似葡萄甜而脆亦療饑─格物縂論─芭蕉叢
生根出地面兩三莖成一簇大者二三尺圍葉如扇柄
如山芋莖中心抽榦作花盛紅者如火炬謂之紅蕉白
者如蠟色謂之水蕉─桂海虞衡志─芭蕉有數種極大
者凌冬不凋中抽榦長數尺節節有花花褪葉根有實
去皮取肉軟爛如緑柹味極甘冷四季實土人或以飼
小兒云性凉去客熱以梅汁漬曝乾按令扁味甘酸有
微霜名芭蕉乾又名牛子蕉雞蕉子小如牛蕉亦四季
實牙蕉子小如雞蕉尤香嫩甘美秋初實　─海槎餘録
海南芭蕉常年開花結實有二種板蕉大而味淡佛手
蕉小而味甜─原─美人蕉(自東粤來者其花開若蓮而/色紅若丹産福建福州府者)
(其花四時皆開深紅照眼經月不謝中心一朶曉生甘/露其甜如蜜即常芭蕉亦開黄花至曉瓣中甘露如飴)
(食之止渇産廣西者樹不甚高花瓣尖大紅色如蓮甚/美又有一種葉與他蕉同中出紅葉一片亦名美人蕉)
(一種葉瘦類蘆箬花正紅如榴花日拆一兩葉其/端一㸃鮮緑可愛春開至秋盡猶芳亦名美人蕉)膽瓶
蕉(根出土時肥/飽狀如膽瓶)朱蕉黄蕉牙蕉(皆花也色葉似芭蕉而/微小花如蓮而繁日放)
(一瓣放後即㽔而結子名蕉黄味甘可食霏雪錄云蕉/黄如柹味香美勝𤓰冬收嚴密春分勾萌一如芭蕉)
鳳尾蕉(一名番蕉能辟火患此蕉産於鐵山如少萎以/鐵燒紅穿之即活平常以鐵屑和泥壅之則茂)
(而生子分種易活/江西塗州有之)水蕉(白花不結實取其莖以灰練之/解散如絲績以為布謂之蕉葛)
(出交/趾)
彚考─増─南史隠逸傳─徐伯珍少孤貧學書無紙常以竹
箭箬葉甘蕉及地上學書─唐書南蠻列傳─撲子蠻無
食器以蕉葉藉之　─宋史五行志─政和五年五月禁中
芭蕉連理　─三輔黄圖─漢武帝元鼎六年破南越起扶
荔宫以植所得竒草異木有甘蕉十二本　─晉宫閣名
華林園有芭蕉二株　─南方草木狀─水蕉如鹿葱或紫
或黄吳永安中孫休嘗遣使取之花終不可致但圖畫
以進　─原─遊名山志─赤巖山水石之間唯有甘蕉林高
者十丈　─増─酉陽雜俎─南中紅蕉花時有紅蝙蝠集花
中　─原清異錄─南漢貴璫趙純節性唯喜芭蕉凡軒忩
館宇咸種之時稱純節為蕉迷懐素居零陵庵東郊
治芭蕉亘帶幾數萬取葉代紙而書號其所曰綠天庵
曰種紙厥後道州刺史追作緑天銘　─増─益部方物略
記─紅蕉於芭蕉蓋自一種葉小其花鮮明可喜蜀人語
染深紅者謂之蕉紅蓋倣其殷麗云　─玊堂閑話─天水
之地邇於邊陲土寒不産芭蕉戎帥使人於興元求之
植二本於庭臺間每至入冬即連土掘取之埋藏於地
窟候春暖即再植之庚午辛未之間有童謡曰花開來
裏花謝來裏而又節氣變而不寒冬即和煖夏即毒熱
甚於南中芭蕉於是花開秦人不識逺近士女來看者
填咽衢路尋而蜀人犯我封疆年年一來不失芭蕉開
謝之期　─五色線─涅槃經芭蕉故無心何以聞雷而長
如白日摘宜苑石榴宜得石膏糞造化力也　─楓忩小
牘─花石綱百卉臻集廣中美人蕉大都不能過霜節唯
鄭皇后宅中鮮茂倍常盆盎溢坐不獨過冬更能作花
　─原─星槎覽勝─南番阿魯諸國無米榖唯種芭蕉椰子
取實代糧─増─庚巳編─馮漢字天章居閶門石牌巷口
庭前雜植花木瀟灑可愛夏月薄晩浴罷坐齋中榻上
忽覩一女子綠衣翠裳映窓而立漢叱問之女子歛袂
拜曰兒焦氏也言畢忽然入户熟視之肌體纎妍舉止
輕逸真絶色也漢驚疑其非人起挽衣相狎女忙迫截
衣而去僅執一裙角以置所臥蓆下明視之乃蕉葉耳
先是漢嘗讀書隣僧庵中移一本植於庭其葉所斷裂
處取所藏者合之不差尺寸─原─學圃餘疏─芭蕉惟福
州美人蕉最可愛歴冬春不凋常吐朱蓮如簇吾地種
之能生然不花無益也又有一種名金蓮寳相不知所
從來葉尖小如美人蕉種之三四嵗或七八歲始一花
南都戸部五顯廟各有一株同時作花觀者雲集其花
作黄紅色而瓣大於蓮故以名至有圖之者然予童時
見伯父山園有此種不甚異也此却可種以待開時賞
之若甘露則無種蕉之老者輒生在泉漳間則為蕉實
耳─增─閩部疏─余以盛冬入福州芭蕉葉無凋者廨中
美人蕉纈紅鮮甚比出過延平已入春而蕉葉始放乃
知二百里外蕉無冬葉矣然吳中蕉三月始抽萌視延
津尚遲兩月　西湖志─杭州𤣥妙觀中有蕉花一株以
盛衰卜休咎元時有羽客題葉云午夜君山玩月囘西
隣小圃碧蓮開天風香霧蒼華冷名籍因由問汝來白
雪紅鉛立聖胎美金花要十分開好同子徃瀛洲看雲
在青霄鶴未來識者以為吕洞賓云
集藻─雜著─増─梁沈約修竹彈甘蕉文─渭川長兼淇園貞
榦臣修竹稽首臣聞芟夷藴崇農夫之善法無使滋蔓
翦惡之良圖未有蠧苗害稼不加窮伐者也切尋蘇臺
前甘蕉一叢宿漸雲露荏苒歲月擢本盈尋垂蔭含丈
階縁寵渥銓衡百卉而予奪乖爽髙下在心每叨天功
以為巳力風聞籍聽非復一塗猶謂愛憎異說所以挂
乎嚴網今月某日有臺西階澤蘭萱草到園同訴自稱
雖慚杞梓頗異蒿蓬陽景所臨由來無隔今月某日巫
岫歛雲秦樓開照乾光𢎞普罔幽不矚而甘蕉攢莖布
影獨見障蔽雖處臺隅遂同幽谷臣謂偏辭難信敢察
以情登攝甘蕉左近杜若江蘺依源辨覆兩草各處異
列同欵既有證據羌非風聞切尋甘蕉出自藥草本無
芬馥之香柯條之任非有松栢後凋之心葢闕葵藿傾
陽之識慿籍慶㑹稽絶倫等而得人之譽靡聞稱平之
聲寂寞遂使言樹之草忘憂之用莫施無絶之芳當門
之弊斯在妨賢敗政孰過於此而不除戮憲章安用請
以見事徙根翦葉斥出臺外庶懲彼將來謝此衆屈
贊─增─宋卞敬宗甘蕉贊─扶疎似樹質則非木高舒垂䕃
異秀延矚厥實唯甘味之無足　─宋宋祁紅蕉贊─蕉無
中榦花産葉間綠葉外敷絳質凝殷
賦─増─唐韓偓紅芭蕉賦─瞥見紅蕉魂隨魄消陰火與朱
華共映神霞將日脚相燒謝家之麗句難窮多烘繭紙
洛浦之下裳頻换剰染鮫綃鶴頂儘侔雞冠詎擬蘭受
露以殊忝楓經霜而莫比趙合德裙間一㸃願同白玊
唾壺鄧夫人額上微殷却賴水精如意森森􁭜􁭜脈脈
亭亭蒨玉之瑳來若指彤雲之翦出如屏鶯舌無端妬
夭桃而未咽猩唇易染嬲浮蟻以難醒在物無雙於情
可溺横波映紅臉之艶含貝發朱唇之色僧䖍蜜炬爍
柱棟以難藏潘岳金釭蔽繡幃而不隔大凡人之麗者
必動物物之尤者必移人不言而信其速如神所以月
彩下蠙蛛之水梅酸生鶴嗉之津寧闗巧運自合天真
有影先知無聲已認體疎而意密跡逺而情近天穿地
朽幾人語絶色難逢萬古千秋唯我睠紅英不盡
文賦散句─増─楚屈原九歌─𫝊芭兮代舞─梁徐摛冬蕉
卷心賦─拔殘心於孤翠植晩翫於冬餘枝横風而悴色
葉漬雪而傍枯
五言古詩─増─宋謝靈運芭蕉─生分本多端芭蕉知不一
含萼不結核敷華何由實至人善取譬無宰誰能律莫
昵縁合時當視分散日　─梁沈約甘蕉抽葉固盈丈擢
本信兼圍流甘揜椰實弱縷冠絺衣　唐栁宗元紅蕉
晩英值窮節緑潤含朱光以兹正陽色窈窕凌清霜逺
物世所重旅人心所傷迴暉眺林際戚戚無遺芳　姚
合芭蕉屏─芭蕉叢叢生日照參差影數葉大如牆作我
門之屏稍稍聞見稀耳目得安靜　杜牧芭蕉─芭蕉為
雨移故向忩前種憐渠㸃滴聲留得歸鄉夢夢逺莫歸
鄉覺來一翻動　─宋狄遵度詠芭蕉─植蕉低簷前雙叢
對含雨葉間求丹心一日視百俯胸中數寸赤不惜為
君吐心盡腹亦空况復霜雪苦非無後凋意柔脆不足
禦　─明袁凱詠池上芭蕉亭亭虚心植冉冉繁隂布既
掩猗蘭砌還覆莓苔路卷舒今自知衰榮隨所寓黙契
方在兹臨軒挹清醑　─顧璘蕉石亭─怪石如筆格上植
蕉葉青蒼然太古色得爾増娉婷欲攜一斗墨葉底書
黄庭拂拭坐盤薄風雨秋㝠㝠
七言古詩─増─宋楊萬里芭蕉雨─芭蕉得雨便欣然終夜
作聲清更妍細聲巧學蠅觸紙大聲鏗若山落泉三㸃
五㸃俱可聽萬籟不生秋夕靜芭蕉自喜人自愁不如
西風收却雨即休　─明吴寛芭蕉─老卉呈嬌紅破葉留
故緑正當零落時對此殊不俗我思石田生秋色填滿
腹腹中抑鬱無奈何信手寫之忽盈幅滚滚白露初為
霜苔花冷蝕山骨蒼眼昏錯道逢仙子緑絲步障紅綃
裳
五言律詩─増　唐錢起芭蕉─幸有青絲用寧將衆草同心
虚含夕露葉大怯秋風細響安禪後濃隂坐夏中由來
何所喻持以問支公
七言律詩─增─宋蘇轍新種芭蕉─芭蕉移種未多時濯濯
芳莖已數圍畢竟空心何所有欹傾大葉不勝肥蕭騷
暮雨鳴山樂狼籍秋霜脫敝衣堂上幽人觀幻久逢人
指示此身非　─明王守仁書庭蕉─檐前蕉葉緑成林長
夏全無暑氣侵但得雨聲連夜靜何妨月色半牀陰新
詩舊葉題將滿老芰疎桐恨轉深莫笑鄭人談訟鹿至
今醒夢兩難尋─張綖詠芭蕉─長葉翩翻緑玉叢植來
况是近梧桐美人閒立秋風裏羈客孤眠夜雨中情逐
舞鸞偏易感事隨夢鹿𣺌難窮太湖石畔新凉院何處
吹簫月滿空
五言排律─原　明徐茂吳─根自蘇臺徙陰生蔣徑幽當空
炎日障倚檻碧雲流未展心如結微舒葉漸抽瑣窓迷
翠黛張幕動青油書借臨池用光分汗簡留流甘掩中
土為綌衣南州只益莓苔潤翻令蕙若憂荷風同委露
梧葉共鳴秋夢境知誰得人生似爾浮漫勞彈事苦終
日傍林丘
七言排律─増─明僧良琦戲題陰凉室堦前芭蕉─新種芭
蕉繞石房清陰早見落書牀根霑零露北山潤葉帶濕
雲南澗凉得地初依蒼石瘦抽心欲並緑筠長雨聲夜
響巔厓瀑晴碧朝浮海日光樗櫟自慚全夀命楩楠合
媿託岩廊觀身政憶維摩語草字寧追懐素狂白晝棲
遲吾計拙青霄偃仰汝身强歲寒要使交期在莫畏空
山有雪霜
五言絶句─増─宋路徳延芭蕉─一種靈苗異天然體性虚
葉如斜界紙心似倒抽書─曾幾芭蕉─以此葉陰凉代
彼青琅玕但恐本質脆不堪期歲寒─吕本中─夢斷添
惆悵更長轉寂寥如何今夜雨只是滴芭蕉　─朱子芭
蕉─芭蕉植秋檻勿云憔悴姿與君障夏日羽扇寧復持
　─紅蕉─弱植不自持芳根為誰好雖微九秋榦丹心中
自保　─王十朋芭蕉─草木一般雨芭蕉聲獨多主人栽
未足其奈客愁何　─金姚孝錫芭蕉─鳳翅揺寒碧虚庭
暑不侵何因有恨事常抱未舒心　─明高啓芭蕉─靜繞
緑陰行閒聴雨聲卧還有感秋詩窓前書葉破─題芭
蕉─叢蕉倚孤石緑映閒庭宇客意不驚秋瀟瀟任風雨
─原邊貢庭際何所有有萱復有芋自聞秋雨聲不種
芭蕉樹　增─皇甫汸題美人蕉帶雨紅妝濕迎風翠袖
翻欲知心不卷遲暮獨無言
七言絶句　増唐李紳紅蕉花─紅蕉花様炎方識瘴水溪
邊色最深葉滿叢深殷似火不惟燒眼更燒身徐凝
紅蕉紅蕉曾到嶺南看校小芭蕉幾一般差是斜刀翦
紅絹卷來開去葉中安　徐寅蕉葉緑綺新裁織女機
擺風揺日影離披只應青帝行春罷閒倚東牆卓翠旗
─錢珝未展芭蕉─冷燭無烟緑蠟乾芳心猶卷怯春寒
一緘書札藏何事㑹被東風暗拆㸔　─宋韓琦芭蕉─邊
俗稀曾識此科南方地暖北寒多孤芳莫念違天性無
奈深恩愛育何─梅堯臣和行之都官芭蕉詩─看取有
心常不展亦知隨分坼佳葩無端大葉映蓮幕却笑菖
蒲罕見花─賀鑄題芭蕉葉─十畝荒池漲緑萍南風不
見芰荷生隔忩賴有芭蕉葉未負瀟湘夜雨聲　王之
道芭蕉─秋風鳴玉雨疎疎嫩緑臨忩半卷舒似是相知
慰牢落朝來看寄一緘書─劉子翬芭蕉─攪碎芳眠挾
雨聲碧叢宜看不宜聽而今一任瀟瀟滴華髮鰥翁一
夜醒─方岳─自是愁人愁不消非干雨裏聴芭蕉芭蕉
易去愁難去移向梧桐轉寂寥─曾雲莊─炎蒸誰解换
清凉扇影揺搖上竹窓凖擬小軒添睡美夢成風雨夜
翻江─明湯顯祖雨蕉─東風吹展半廊青數葉芭蕉未
擬聽記得楚江殘雨夜背燈人語醉初醒　─原─俞琬綸
宵來輕雨蕉聲送蕉雨流情情欲凍燕領春風窺幾時
開簾放出天涯夢─増江西女子一葉芭蕉─何處移來
一葉青似同羅扇鬬輕盈今宵風雨重門靜減却瀟湘
幾㸃聲
詩散句増唐白居易隔窓知夜雨芭蕉先有聲─宋宋
祁─雨凋單葢側風偃半旗開張耒─翠旍舒曉日綠錦
障西風─楊萬里翠蕉自搖扇白羽得暫閑─元黄潛
芭蕉葉間露風過皆成聲─原─唐何扶─芭蕉半捲西池
雨日暮門前雙白鷗─増─王遒─秋宵睡足芭蕉雨又是
江湖入夢來─宋錢希白─緑章封事緘初啟青鳳求凰
尾四開─張愈─生涯自笑惟書在旋種芭蕉聴雨聲
張栻─退食北窓凉意滿卧聽急雨打芭蕉陸游茅簷
三日瀟瀟雨又展芭蕉數尺陰─僧北澗自是秋懐易
寂寥强將離緒怨芭蕉─唐朱慶餘─隔竹見紅蕉─李
商隱─芭蕉開緑扇─鄭谷─驟雨閙芭蕉─朱慶餘劒路
紅蕉明棧閣　皮日休風撦紅蕉仍换葉　温庭筠─曉
來微雨蕉花紫─杜茍鶴─風弄紅蕉葉葉聲　宋王安
石─芭蕉一枕西風雨　黄庭堅更展芭蕉夏學書范
成大─窓外三更蕉葉風　陸游乍出芭蕉一寸青金
張藥─芭蕉葉斜卷舒雨　元仇逺輕摘蕉花曉露晞
雅琥翠綃卷雨蕉花老
詞─増─宋張鎡菩薩蠻風流不把花為主多情管定烟和
雨瀟灑緑衣裳滿身如許凉　文箋如許處似索題新
句莫倚小欄干月明生夜寒　李易安采桑子窓前誰
種芭蕉樹隂滿中庭葉葉心心舒卷餘光分外清　傷
心枕上三更雨㸃滴霖霪似唤愁人獨擁寒衾不慣聽
　─僧仲殊玉樓春─飛香漠漠簾帷暖一線水沈烟未斷
紅樓西畔小欄干盡日倚䦨人已逺　黄梅雨又芭蕉
晚鳳尾翠搖雙葉短舊年顔色舊年心留到如今春不
管
别錄─増─夢溪筆談─予家所藏摩詰畫袁安卧雪圖有雪
中芭蕉此乃得心應手意到便成故其理入神迥得天
意─原─製用蕉根有兩種一種黏者為糯蕉可食取作
大片灰汁煑令熟去灰汁又以清水煑易水令灰味盡
取壓乾以鹽醬蕪荑椒乾薑熟油胡椒等雜物研浥一
兩宿出焙乾畧搥令軟全類肉味
　　莎(根即香附子另見藥譜/)
増─爾雅─臺夫須疏夫須莎草也　薃侯莎其實媞─注─夏
小正曰薃也者莎䔺媞者其實─廣雅─地毛莎䔺也
陸璣草木疏臺草有皮堅細滑緻可為簦笠以禦雨南
山多有　爾雅翼莎草可為衣以禦雨今人謂之蓑衣
名曰夫須葢匹夫所須─本草莎葉如老韭葉而硬光
澤有劒脊稜五六月中抽一莖三稜中空莖端復出數
葉開青花成穗如黍中有細子其根有鬚鬚下結子一
二枚轉相延生子上有細黑毛大者如羊棗而兩頭尖
彚考─增─詩小雅─南山有臺疏─臺可為蓑笠都人士云臺
笠緇撮─周書豆盧寧傳寧善騎射嘗與梁企定遇於
平凉州相與肄射乃於百步懸莎草以射之七發五中
定服其能　春明退朝錄─河中府有緑莎㕔
集藻─記─增─宋晏殊庭莎記─介清思堂中讌亭之間隙地
其縱十八步其横南八步北十步以人跡之罕踐有莎
生焉守䕶之卒皆疲癃者芟薙之役勞於夏畦蓋是草
耐水旱樂延蔓雖拔心隕葉弗之絶也余既恱草之蕃
廡而又憫卒之勤瘁思唐人賦詠間多有種莎之説且
兹地宛在崇堞車馬不至弦匏不設柔木佳卉難於豐
茂非是草也無所宜焉於是傍西墉畫修徑布武之外
悉為莎場分命騶人散取増殖凡三日乃備楥之以丹
楯溉之以甘井光風四泛纖塵不驚嗟夫萬彚之多萬
情之廣大含元氣細入無間罔不稟和罔不期適因乗
而晦用其次區别而顯仁措置有規生成有術失之則
斁獲之則康兹一物也從可知矣乃今遂二性之域去
兩傷之患偃藉吟諷無施不諧然而人所好尚世多同
異平津客館尋為馬廏東漢學舍間充園蔬彼經濟所
先而汚隆匪一矧茲近玩庸冀永年是用刋辭琬珉庶
通賢君子知所留意儻與我同好庶幾不翦也
賦─増─唐蕭穎士庭莎賦并序─天寳十載予以史臣推擇
待詔闕下僻直多忤連歲不偶未選叙求參河南府軍
事㕔階之下蹊有莎草故叅軍宋之問徙於伊川而植
焉結根五紀綿羃庭際廣累萬步髙樹十餘間以雜果
隂蔽其上俗吏徃來必凌踐之歎其稟山野之姿而托
非其所以就窘迫因而賦曰厭公門之窘束翫纖草於
兹亭奚卑弱之斯極豈雨露之愆靈尚含和以順時隨
春夏之凄清軒房洞啟廣階脩直槐楊蔽虧桃李對植
横層隂之㝠密綴繁英之翕赩既髙低以異姿亦濃淡
而殊色胥徒牒訴雜沓乎其側遊塵浮煙䝉翳而不息
雖蕭颯以自得亦喧卑而見逼宜夫坐莽浪之野帶江
湖之涘託根山阿搖穎緑水芊綿靃靡連亘乎十數里
何推遷而連㑹繆產蒔於庭隅憂好尚之傾奪見芟夷
於難除既無心於寵辱又奚議於親疎承斚瀝之甘潤
蔽衣衿之曳婁雖為幸於斯日諒稟性之云殊聞哲王
之布澤迨蕭葦而霑鋪茍一類而失所猶納隍之在予
矧皇穹之播氣陶庶彚於靈樞曷兹卉之攸託慘終年
而莫舒吾將徴宰物之至理聿歸問於𤣥虚者焉
五言律詩─増─宋宋白庭莎─何事牽憂思空庭對野莎青
青衝野步落日拄笻過色與莓苔近隂藏蟋蟀多間思
舊山下蕭颯徧煙蘿
五言排律─増─唐唐彦謙移莎─移從杜城曲置在小齋東
正是髙秋裏仍兼細雨中結根妨迸竹疎䕃託髙桐苒
苒齊芳草飄飄笑斷蓬片時留靜者一夜響鳴蛩野露
通宵滴溪煙盡日䝉試才卑庾薤求味笑周菘只此霜
栽好他時贈伯翁
詩散句─増─唐姚合─閉門常不出惟覺長庭莎─孟浩然
炎炎暑退予齋靜堦下叢莎有露光秦敏老樹雨陰
渾脫葉緑莎霜後半摧尖─李賀老莎如短鏃　─張籍
新雨徑莎肥　─白居易─岸莎青靡靡　李咸用─莎城緑
當山　姚合砌莎留宿露─許渾城帶晩莎緑─皮日
休─破砌頑莎緑─韋莊─庭莎緑不芟　宋林逋石莎無
雨瘦　─唐李白─青莎白石長江邊　張籍閉門秋雨濕
牆莎　白居易─青莎臺上起書樓許渾自翦青莎織
雨衣　杜荀鶴─門徑綠莎細接溪　薛能地濕莎青雨
後天　宋張商英細細煙莎徧燒痕
　　茅
増─爾雅─藗牡茅─注─白茅屬─疏─茅之不實者也　白華野
菅─注─菅茅屬─疏─菅似茅而滑澤無毛根下五寸中有白
粉者柔韌宜為索漚乃尤善　吴録地理志桂陽郴縣
有青茅可染布零陵有香茅古貢之縮酒─格物縂論
茅叢生荒野間野人刈以覆屋江淮間生者一莖三脊
曰菁茅─本草─白茅根名茹根一名蘭根一名地筋(茅/葉)
(如矛故謂之茅其根牽連故謂之茹夏花/者為茅秋花者為菅一物而名謂不同)蘇頌曰處處
有之春生芽布地如針俗謂之茅針亦可噉夏生白花
茸茸然至秋而枯其根至潔白六月采李時珍曰茅有
白茅菅茅黄茅香茅芭茅數種葉皆相似白茅短小三
四月開白花成穗結細實其根甚長白軟如筋而有節
味甘俗呼絲茅其根乾之夜視有光故腐則變為螢火
菅茅只生山上似白茅而長入秋抽莖開花成穗如荻
花結實尖黒長分許黏衣刺人其根短硬如細竹根無
節而微甘黄茅似菅茅而莖上開葉根頭有毛根亦短
而細硬無節秋深開花穗如菅可為索綯古名黄菅香
茅一名菁茅一名瓊茅生湖南及江淮間芭茅叢生葉
大如蒲長六七尺有二種即芒也
彚考─増─易泰卦─初九拔茅茹以其彚征吉─注─茅之為物
拔其根而相牽引者也茹相牽引之貌也　─大過─初六
藉用白茅无咎─疏─薦藉於物用潔白之茅言以潔素之
道奉事於上也　─繋辭─夫茅之為物薄而用可重也
尚書禹貢─包匭菁茅─注─匭匣也菁以為葅茅以藉酒
詩召南─野有死麕白茅包之─豳風─晝爾于茅宵爾索
綯─小雅─白華菅兮白茅束兮─禮記郊特牲─縮酌用
茅明酌也　─周禮天官─甸師祭祀供蕭茅─左傳爾貢
包茅不入王祭不共無以縮酒寡人是徴─注茅菁茅也
─史記封禪書─管仲曰古之封禪江淮之間一茅三脊
所以為藉也─晉書藝術傳─單道開徙臨漳昭德寺於
房内造重閣髙八九尺於上編菅為禪室常坐其中
南史宋宗室傳─江夏文獻王義恭每有祥瑞輒上賦頌
大明元年有三脊茅生石頭西岸又勸封禪上甚恱
六韜─吕尚坐茅而漁─管子─農趨時就功首戴蒲茅
莊子─小巫見大巫拔茅而棄此其所以終身弗如　黄
帝築特室席白茅─尹文子─堯為天子土堦三尺茅茨
不翦　─拾遺記─宵明國有焦茅髙五丈燃之成灰以水
灌之復成茅也謂之靈茅
集藻─賦─增─唐吕巖説靈茅賦─有靈茅之繁育稟堪輿之
粹精間叢薄以孕彩候韶陽之發生與百卉而同氣擅
三脊而異名糅纎條以為族枝連茹以彚征蔓延亭臯
鋪敷原陸白華霜浄翠莖雲沃雜春澗之長松亂寒潭
之明菊不翦彰帝堯之儉緼袍識子騫之服若迺薈蔚
匝地低昻順風或結根於江漢之澳或蓄苗於嶺南之
中挺芳心兮䔿䔿吐脩葉兮叢叢煙霰之所蕩拂昆蟲
之所翳䝉納日月之光照資露雨之霑融東市驗左生
之術南征紀周王之功嘉此物之為用葢今昔之攸同
至若錫履於齊俾侯於魯頌容衛之所藉實禮儀之攸
覩純束美夫詩人縮酒貢其任土宜有意於遺芳諒無
替於終古茅之為物也賤尚見采於先王士之所貴者
道豈敢昧於文章慕朝宗之涓滴對辭林而抑揚若邦
國之是賴希寄心於棟梁─獨孤授江淮獻三脊茅賦
茅有衆靈名之為盛雖百代以呈質終三脊以居正每
彰封禪之期如受鬼神之命生於古既光七十之君獻
於今更表千里之聖出於淮甸來彼江潭使馳於北星
流於南捧執而有嚴有異緘縢而再四再三及夫覩至
尊呈大國致於金華之上啟於瑤池之側施陳而百瑞
慚容撫翫而千官變色美其出有常地生必舊形非成
野鹿之禮寧假澄酒之馨超常倫而薦闕殊衆品而實
庭理盡三分似叶通三之化體皆一類欲明得一之靈
隠見之時吉蠲中禮獨標珍草之狀悉皆兄弟之體整
齊而玊匣遙傳潔淨而瓊華新啟應盛禮而居首表常
度而為後道未格也雖有采而必無嶽可封焉縱不求
而自有觀王者之得失知禮事之臧否且夫玊帛廣矣
何尚於茅豈不以貴稱三脊重載六爻始彚征於吳楚
終遍藉於陶匏奉上之時且報云亭之兆升中之後因
知天地之交吾皇由是命太史詔宗伯議封山謀勒石
備文物與禮器修玊函與金策使聖功登於九天靈茅
光於三脊使臣稽首稱萬夀以旋役─路蕩拔茅賦披
大易而探賾偉𤣥言之杳㝠惟乾坤之交泰獲品物之
流形惟卦也泰之義廣惟卉也茅之性靈其用也潔身
而白當春也應候而青或茂江國或生楚郊三脊之異
是稱靈茅刺其無禮詩人引之於純束責其不入諸侯
終貢於厥包不然者草則多矣胡著之於繫爻哉故可
比君子喻物類惟人也能同其地人易心則兩苦茅分
族則雙悴當連茹以相依夫何徃而不利是則傳其潔
守其貞榮落惟運窮通曷情道或屯䝉滋雨露而育質
時逢振拔與連類而共征確乎莫移以保貞吉用之錫
命既著之夏典將以縮酒又薦於周室異芝蘭之稟性
不用其香等葵藿之有心常思向日歲聿云暮霜風慘
慄願當蕪没之時不棄輕微之質─無名氏徴苞茅賦
猗彼菁茅挺生不雜縮醪醴以致潔與清明而相合荆
人是識將有體其精誠王澤不流遂無聞於賦納故小
白仗義夾輔衰周言念彤弓𤣥矢實征九伯五侯惟苞
茅之有闕乃伊人之所羞爾貢或愆於先職王祭誠非
於異求有命是遵雖云我疆理無思不服孰云風馬牛
於是戒徒無譁命衆以律顧爾心之有二諒我德之惟
一楚子承擯以請罪夷吾將事而靡失陳師鞠旅見旌
斾之翩翩伏軾致辭想德音之秩秩且曰祭有百籩縮
酒為先類生蒭而比潔同有藇以告䖍職貢斯已爾則
不共於命馨香罔薦我將謫見於天豈可狃爾車徒恃
乃封守慢上則君臣異等黷兵則齊楚非偶議乎品列
我則齒兄弟之二三揆以疆場我則吞荆蠻之八九是
以來求獻捷豈敢定居如憂連茹而亡禍之大者乃將
任土作貢禮可忽諸於以止戈寰區折衝醆斚侔潔白
於粢醍肅君臣於上下太壇之禮成彼菁菁者茅問罪
之師罔倦悠悠於野然彼率職四方用賓於王信耀德
於千祀豈矜功以一匡異魯隠觀魚以犯憲笑晉文將
狩以亂常曷若返行葦之積德遵方物之舊章美哉無
私之舉也將歴代而彌光
文散句增楚屈原離騷─索藑茅以筵篿兮命靈氛為余
占之　蘭芷變而不芬兮荃蕙化而為茅
五言律詩増唐李嶠茅楚甸供王日衡陽入貢年鹿包
青野外䲭嘯綺楹前堯帝成茨罷殷湯祭雨旋方期大
君錫不懼小巫捐
詩散句─増─唐杜甫─荒郊蔓草茅　宋林逋茅叢夾舊槎
　─唐唐球─風動茅花月滿壇薛逢風茅向暖抽書帶
　─宋陸游─茅葉翻翻帶宿雨
别録─増─南方草木狀─芒茅枯時瘴疫大作交廣皆爾也
土人呼曰黄茅瘴又曰黄芒瘴　拾遺記員嶠山之南
有移池國人長三大夀萬歲以茅為衣服皆長裾大袖
因風以昇煙霞若鳥用羽毛也　孫堅母妊堅之時夢
一童女負之繞吳閶門外又授以芳茅一莖語曰此吉
祥也必生才雄之子─兼明書禹貢包匭菁茅即三脊
之茅也菁者茅之狀貌菁菁然也三脊之茅諸土不生
故楚人特貢之也孔安國云菁可為葅是謂菁為蔓菁
也且蔓菁常物所在皆生何必須事楚國匣盛而貢之
哉故知孔失之矣─埤雅─茅體柔而理直又潔白故先
王用之以藉亦以縮酒　─桐柏山志─玊霄峰在縣北三
十五里産香茅─溪蠻叢笑左傳包茅不入包茅山在
麻陽茅生脊孟康云靈茅揚雄曰璚茅三脊也爾雅謂
藐廣雅謂之茈䓞本草云生楚地三月采隂乾徭人以
社前者為佳名鴉御草
　　(附/錄)盂
増─爾雅─盂狼尾疏草似茅者一名盂一名狼尾今人亦
以覆屋
　　蓬
増─爾雅─齧彫蓬薦黍蓬疏蓬蒿也草之不理者種類非
一故有齧彫蓬薦黍蓬埤雅其葉散生如蓬末大於
本遇風輒拔而旋
彚考増詩召南彼茁者蓬　衛風首如飛蓬　禮記内
則─射人以桑弧蓬矢六射天地四方疏蓬是禦亂之草
─儒行─蓬户甕牖疏─蓬户謂編蓬為户　宋書禮志上
古聖人見轉蓬始為輪─管子無儀法程式蜚搖而無
所定謂之蜚蓬之問蜚蓬之問明主不聽也　─家語蓬
生麻中不扶自直　─商子今夫飛蓬飄風而行千里乗
風之勢也　─淮南子─見飛蓬轉而知為車　説苑秋蓬
惡於根本而美於枝葉秋風一起根且拔矣列仙傳
老萊子蓬蒿為室─東觀漢記栗駭蓬轉因遇際㑹
三輔决録張仲蔚與魏景卿俱隠不仕所居蓬蒿至於
没人─拾遺記─條陽山出神蓬如蒿長十丈周初國人
獻之周以為宫柱所謂蒿宫也　─步里客談─古人多用
轉蓬竟不知何物外祖林公使遼見蓬花枝葉相屬團
圞在地遇風即轉問之云轉蓬也
賦─増─唐蔣防轉蓬賦─彼茁者蓬其生苯䔿因驚風之動
地遂離根而去本委順而徃異愚夫之守株任運則行
叶髙人之嘉遯摧弱質絶陳根始遲遲而徐轉俄忽忽
而駿奔體以圓而疾質以弱而存凌寒後凋雖有慙於
松柏近秋俱敗亦無愧於蘭蓀時也玊露為霜金風應
律歎芳菲而難久覩搖落之不一初宛轉以孤翻漸邐
迤而連出度平原而暫見映層皐而還失徘徊未巳同
風葉之辭枝漂蕩不停甚水萍之委質若乃慘澹雲晩
悠揚日短嵗云秋矣莖弱者先衰風以動之根危者易
斷徒觀其委地離披縈吹參差既忘懐於近逺寧繫迹
於高卑觸物何情類虚舟而自汎善行無迹於野馬而
相隨豈不以生無固蔕轉有長風象車輪未始有極如
循環莫知所終遊子感而忘歸歎飄居陌上小人見而
懐土憶生在麻中矧夫依物暫停遇風復舉乍飄揚以
歴亂或迴旋而容與青蘋之末不起聊可以躊躇黄埃
之中自飛孰知其處所客有因時結念寓物屬詞觀其
衰兮懼老將至矣觀其轉也嗟行靡不之撫懐抱起心
有之誡驚髩髪增首如之悲儻陽春之可待亦何恨飄
飄於此時
文賦散句─增─漢東方朔七諫─蓬艾親入於床第兮馬蘭
踸踔而日加　─桓寛鹽鐵論秋蓬被霜遭風則零落
晉嵇康答難養生論昌容以蓬虆易顔宋鮑昭蕪城
賦─稜稜霜氣䔩䔩風威孤蓬自振驚砂坐飛
五言古詩─增魏曹植雜詩─轉蓬離本根飄颻隨長風何
意囘飈舉吹我入雲中髙髙上無極天路安可窮類此
遊客子捐軀逺從戎毛褐不掩形薇藿常不充去去莫
復道沈憂令人老　─晉司馬彪雜詩百草應節生含氣
有深淺秋蓬獨何辜飄颻隨風轉長飈一飛蕩吹我之
四逺搔首望故株邈然無由返
五言絶句增─唐王績入長安詠秋蓬示辛學士─遇坎聊
知止逢風或未歸孤根何處斷輕葉强能飛─辛學士
答王績詠秋蓬見示─託根雖異所飄葉早相依因風若
有便更共入雲飛
詩散句増─唐李賀─西郊寒蓬葉如刺皇天親栽養神驥
　─杜甫─孤蓬轉霜根　蓬生非無根　轉蓬行地逺
　　青蒿
増─本草─青蒿一名草蒿一名方潰一名菣(音牽去聲爾/雅云蒿菣注)
(云今人呼青蒿香中炙啖者為/菣孫炎云荆楚之間謂蒿為菣)一名􁀙蒿(為其氣/息似􁀙)一名
香蒿─夢溪筆談─青蒿一類自有二種有黄色者有青
色者謂之青蒿陜西綏銀之間蒿叢中時有一兩窠迥
然青色土人謂之香蒿莖葉與常蒿亦同但常蒿色緑
此蒿色青翠如松檜色至深餘蒿並黄此蒿猶青其氣
芬芳─本草─李時珍曰二月生苗莖麤如指而肥軟莖
葉色並深青其葉微似茵陳面背俱青其根白硬七八
月間開細黄花頗香結實大如麻子中有細子
彚考─増詩小雅─呦呦鹿鳴食野之蒿─後漢書獨行傳
向栩拜趙相到官略不視文書舍中生蒿萊　─博物志
周德隆草木茂盛蒿堪為宫柱名曰蒿宫　─桂海虞衡
志─大蒿容梧道中久無霜雪處年深滋長大者可作屋
柱小亦中肩輿之扛
集藻─七言絶句─增─明李東陽拔蒿二絶示諸生委巷迴
風多暮塵堦前老蒿長刺人呼童荷鍤相料理忽見庭
花放錦新　拔去庭蒿庭始寛向來茅塞本無端誰道
人心不如此塞時容易拔時難
詩散句増晉嵇康斥鷃擅蒿林
　　(附/録)荻蒿
增─爾雅─蕭荻注即蒿─疏─今人所謂荻蒿也或曰牛尾蒿
似白蒿白葉莖麤科生多者數十莖可作燭有香氣故
祭祀以脂爇之為香─本草─李時珍云曰藾曰蕭曰荻
皆老蒿之通名象秋氣肅殺之意
彚考─増─詩鄭風彼采蕭兮一日不見如三秋兮　曹風
冽彼小泉浸彼苞蕭─小雅蓼彼蕭斯零露湑兮　大
雅─取蕭祭脂─禮記祭義燔燎羶薌見以蕭光以報氣
也
　　(附/録)馬先蒿
増─本草─馬先蒿一名馬新蒿一名馬矢蒿(蒿氣如馬矢/故名馬先乃)
(矢字之訛馬新/又馬先之訛也)一名練石草一名爛石草一名虎麻其
葉大如茺蔚花紅白色二月始生七月開花似胡麻花
而紫赤八月生角似小豆角銳而長
　　(附/録)黄花蒿
増─本草─黄花蒿一名臭蒿一名草蒿與青蒿相似但此
蒿色深帶淡黄氣辛臭不可食
　　(附/録)角蒿
増─本草─角蒿似白蒿花如瞿麥紅赤可愛子似王不留
行黑色作角長二寸許微彎葉似蛇床青蒿子角似蔓
青青黑而細秋熟
　　(附/録)茵陳蒿
原─茵陳蒿─(唐本草云此雖蒿類經冬不死更因舊苗而/生故名因陳後加蒿字耳按廣雅作因塵)
生泰山及丘陵坡岸上近道亦生不如泰山者佳春初
生苗髙三五寸葉似青蒿而𦂳細背白五月七月采莖
葉隂乾性苦平微寒無毒治風溼寒熱邪氣熱結黄疸
江南所用者莖葉皆似家茵陳而大髙三四尺氣極芬
香味甘辛吳中所用乃石香葇也悞作解脾藥服大令
人煩　山茵陳二月生苗其莖如艾葉如淡青蒿背白
葉岐𦂳細而匾整九月開細黄花結實大如艾子亦有
無花實者
集藻─賦散句増宋洪舜俞老圃賦酣糟紫薑之掌沐醯
青陳之絲
詩散句原─明王世貞坐來薜荔時添潤齋罷茵陳尚送
香
别録原製用蔞蒿菜蔞蒿即茵陳嫩苗以沸湯瀹過浸
於漿水則成虀如以清水或石灰水礬水拔之去其猛
　氣曬乾可留製食醃焙乾極香美蔞蒿根醃曬乾或仍
　蒸曬皆可
　
　
　
　
　
　
　
　
　
　
　
　
　
御定佩文齋廣羣芳譜卷八十九
　欽定四庫全書
御定佩文齋廣羣芳譜卷九十
　　卉譜
　　　菰
　原─菰一名茭草(江南人呼菰為茭/以其根交結也)一名蔣草蒲類也根
　生水中江湖陂池中皆有之江南兩浙最多葉如蔗荻
　春末生白芽如筍名菰菜又名茭白一名蘧蔬(爾雅云/出隧蘧)
　(蔬注云蘧蔬似/土茵生茭草中)味清脆生熟皆可啖其中心白薹如小
　兒臂軟白中有黑脈名菰手作首者非(本草云菰手小/者擘之内有黒)
　(灰如墨者/名烏鬱)八月開花如葦莖硬者謂之菰蔣草至秋結
　彫胡米(廣雅云蔣菰也/其米謂之彫胡)一名茭米一名雕蓬一名彫苽
　一名蔣長寸許霜後採大如芽針皮褐色米白而滑膩
　嵗饑人以當糧作飯香脆氣味甘冷滑無毒利五臟邪
　氣治心胸浮熱除腸胃熱痛解酒皶面赤白癩􁡩痬去
　煩止渇一種不結實惟堪作薦故爾雅云齧雕蓬薦黍
　蓬黍蓬即茭之不結實者楊升庵巵言謂黍蓬乃旱蓬
青科結實如黍羌人食之今松州有之恐另是一種
増─本草─蘇頌曰其根相結而生久則并生浮於水上謂
之菰葑刈去其葉便可耕蒔又名葑田
彚考─増─禮記曲禮─稻曰嘉蔬─注稻菰蔬之屬也　─内則
食蝸醢而苽食雉羮─注─苽雕胡也─疏以蝸為醢以苽米
為飯以雉為羮三者味相宜　周禮天官─魚宜苽　─宋
史禮志─太宗景祐三年禮官宗正請每嵗秋仲月嘗酒
嘗稻蔬以茭筍　西京雜記太液池邊皆是彫胡紫蘀
綠節之類菰之有米者長安人謂為彫胡葭蘆之未解
葉者謂之紫蘀菰之有首者謂之綠節　㑹稽人顧翺
少失父事母至孝母好食彫胡飯常帥子女躬自採擷
還家導水鑿川自種供養每有贏儲家亦近太湖湖中
後自生彫胡無復餘草蟲鳥不敢至焉遂得以為養郡
縣表其閭舍　─世説─張季鷹在洛見秋風起因思吳中
菰菜羮鱸魚膾曰人生貴得適意爾何能羈宦數千里
以要名爵遂命駕便歸　丹鉛縂録説文彫苽一名蔣
徐鉉曰彫苽西京雜記及古詩多作雕胡内則注作雕
胡亦作安胡枚乗七發安胡之飯注今所食茭苗是也
宋玊賦主人之女炊雕胡之飯爾雅齧雕蓬孫炎云米
茭也米可作飯古人以為五飯之一周禮魚宜苽干寳
云苽米飯膳以魚同水物也其米色黑管子謂之雁膳
杜詩波漂菰米沈雲黑也　─學圃餘疏茭白以秋生吳
中一種春生者曰吕公茭以非時為美
集藻文賦散句増楚屈原大招設菰粱只　漢司馬相
如子虚賦─東蘠彫胡　─上林賦蔣苧青薠　張衡七辨
㑹稽之菰　─晉郭璞江賦泛之以游蔣
五言古詩増─梁沈約詠菰結根布洲渚垂葉滿臯澤匹
彼露葵羮可以留上客
五言絶句増─宋劉子翬茭筍─秋風吹拆碧削玉茹芳根
應傍鵝池發中懐灑墨痕　朱子茭筍寒茭翳秋塘風
葉自長短刳心一飽餘并得牀敷軟
七言絶句增宋陸游鄰人送菰菜張蒼飲乳元難學綺
季餐芝未免饑稻飯似珠菰似玊老農此味有誰知
詩散句─増─唐王維─青菰臨水映白鳥向山翻　─杜甫滑
憶彫胡飯香聞錦帶羮秋菰為黑穗精鑿成白粲
宋蘇軾─水木漸幽茂菰蒲雜游龍─原唐張泌空江浩
蕩景蕭然盡日菰蒲泊釣船　増宋陸游二升菰米晨
炊飯一椀松燈夜讀書　─原明孫齊之─留得博山爐内
火待君今日進雕胡─増─晉張載─春菰牙露翠　唐王
維─香飯青菰米楚人菰米肥　李白─菰蔣生綠池
原杜甫─白蔣風飈脆　─增杜甫彫胡炊屢新　飯抄雲
子白　─朱慶餘菰葉寒塘晩　宋陸游─粥鐺菰米滑
元王逢─細雨菰生米　─唐張籍茫茫菰草平如地　羅
隠道傍菰葉碎羅巾　─韋莊─繞陂煙雨種菰蔣─宋陸
游─秋菰出水白於玉
别録─原種植─榖雨時於水邊深栽則筍肥大盛野生者
　増─種樹書─茭白根逐年移動生者不灰　─原製用彫
胡米合粟為粥可食其葉可作薦刈以秣馬甚肥　增
齊民要術─菰米飯法菰榖盛常囊中擣瓷器為屑勿令
作末内常囊中令滿板上揉之取末一作可用升半炊
如稻米　─真臘風土記─有茭漿酒葢有一等茭末生於
水濱其漿可以釀酒　原禁忌─菰之種類皆極冷不可
過食性滑發冷氣令人下焦寒同蜜食發痼疾服巴豆
人忌食
　　蒲
增─爾雅─莞苻蘺其上蒚─注─今西方人呼蒲為莞蒲蒚謂
其頭臺首也今江東謂之苻蘺西方亦名蒲中莖為蒚
用之為蓆─史記索隠蒲是草之美者故禮有蒲璧
格物縂論蒲草叢生多種於田間莖長者可六七尺三
脊無葉如薤二三月生苗八九月收可為蓆
彚考原詩王風揚之水不流束蒲陳風彼澤之陂有
蒲與荷─增─詩小雅下莞上簟乃安斯寢箋莞小蒲之
席也　魚在在藻依于其蒲　大雅維筍及蒲箋蒲深
蒲也　深蒲謂蒲蒻入水深醢人注云深蒲蒲始生水
中是也　─左傳─仲尼曰臧文仲下展禽廢六闗妾織蒲
三不仁也　晏子曰澤之􁀆蒲舟鮫守之　─漢書路温
舒傳─溫舒父為里監門使溫舒牧羊溫舒取澤中蒲截
以為牒用寫書─東方朔傳─朔曰孝文皇帝莞蒲為席
注─莞夫離也今謂之葱蒲以莞及蒲為席尚質也　─晉
書忠義傳─王育少孤貧為人傭牧羊每過小學必歔欷
流涕時有暇即折蒲學書─石季龍載記─季龍下書曰
解西山之禁蒲葦魚鹽除嵗供之外皆無所固公侯卿
牧不得規占山澤奪百姓之利　─山海經─孟于之山其
草多菌蒲─洞㝠記─帝起俯月臺眺月亦曰眺蟾臺酌
雲菹酒菹以𤣥草黑蕨金蒲甜蓼─秦記─苻洪之先居
武都家生蒲長五丈狀如竹咸異之謂之蒲家因以氏
焉洪後以䜟文草付應王遂改姓苻氏　─三秦略記鬲
城東南有蒲臺秦始皇東遊海上於臺上蟠蒲繋馬至
今歳蒲生縈委若有繋狀似水楊可以為箭酉陽雜
俎婚禮納采有九子蒲朱葦蒲葦為心可屈可伸也
集藻─五言古詩增晉無名氏拔蒲青蒲銜紫茸長葉復
從風與君同舟去拔蒲五湖中　朝發桂蘭渚晝息桑
榆下與君同拔蒲竟日不成把　宋謝朓蒲生行蒲生
廣湖邊託身洪波側春露惠我澤秋霜縟我色根葉從
風浪常恐不永植攝生各有命豈云智與力安得遊雲
上與爾同羽翼　詠蒲離離水上蒲結水散為珠閒厠
秋菡蓞出入春鳬雛初萌實雕俎暮蕊雜椒塗所悲塘
上曲遂鑠黄金軀　梁元帝賦得蒲生我池中池中種
蒲葉葉影蔭池濱未好中宫薦行堪隱士輪為書聊可
截匹栁復宜春瑞葉生苻苑縷碧獻周人　唐李白魯
東門觀刈蒲─魯國寒事早初霜刈渚蒲揮鎌若轉月拂
水生連珠此草最可珍何必貴龍鬚織作玊床席欣承
清夜娛羅衣能再拂不畏素塵蕪　─韓愈青青水中蒲
三首─青青水中蒲下有一雙魚君今上隴去我在與誰
居　青青水中蒲長在水中居寄語浮萍草相隨我不
如　青青水中蒲葉短不出水婦人不下堂行子在萬
里　明薛蕙詠蒲昔聞詠塘上今見翫池中紫茸含細
蕊緑帶舞輕叢蜻蜓髙下逐翡翠徃來通徘徊桂蘭渚
竟日與君同
七言古詩─増宋徐似道觀蒲圎蒲相將結僧夏荷葉蒲
茸緑相亞浮花浪葉自飄零小院迴廊正瀟灑葉如青
幄花成茵細腰起舞來送春紙光如銀墨如漆落筆四
座驚有神輕衫短帽付餘子花前醉倒輸閑人
七言律詩増─唐徐寅詠蒲─濯秀盤根在碧流紫英含露
向晴抽編為細履隨君步織作輕帆送客愁疎葉稍為
投餌釣密叢還礙採蓮舟鴛鴦鸂鶒多情甚日日雙雙
遶傍游
五言絶句増宋王安石蒲葉─蒲葉清淺水杏花和暖風
地偏縁底緑人老為誰紅
七言絶句─增唐陸龜䝉種蒲─杜若溪邉手自移旋抽煙
劒碧參差何時織得孤帆去懸向秋風訪所思
詩散句─増─魏甄后─蒲生我池中其葉何離離─唐王維
清淺白石灘緑蒲向堪把韓愈我有一池水蒲葦生
其間　─白居易─澹澹春水暖東風生緑蒲　金蔡珪─籬
落半流水茁茁青蒲芽─原晉謝靈運新蒲含紫茸
増梁簡文帝─日照蒲心暖　周庾信水蒲開晩結　─原
唐李白鴛鴦緑蒲上　─杜甫─風斷青蒲節碧節吐寒
蒲　─增韓愈─水漲減蒲芽　張籍紫蒲生濕岸─李賀
河蒲聚紫茸─朱慶餘─潭清蒲遶岸　許渾紫蒲低水
檻　─宋陸游─秋聲滿緑蒲　朱子戢戢澗中蒲─唐孟
郊池中春蒲葉如帶─朱慶餘─青蒲映水疎還密　─羅
隱緑蒲低雨釣魚歸─韋莊蒲生岸脚青刀利　─元趙
孟頫─雨足蒲芽緑更肥
别録─原周禮春官─子執穀璧男執蒲璧─增漢書儒林
傳趙綰王臧請立明堂以朝諸侯不能就其事乃言師
申公於是上使使束帛加璧安車以蒲裹輪駕駟迎申
公　─唐書李密傳─密以蒲韉乗牛挂漢書一帙角上行
且讀─東觀漢記─劉寛遷南陽太守温仁多恕吏民有
過但用蒲鞭罰之示辱而已　─齊民要術詩義疏曰蒲
深蒲也周禮以為菹謂蒲始生取其中心入地者蒻大
如匕柄正白生噉之甘脆又煮以苦酒受之如食筍法
大美今吳人以為菹又以為酢　埤雅蒲穀璧禮圖悉
作草稼之象今人發古冡得蒲璧乃刻文蓬蓬如蒲花
敷時穀璧如粟粒爾　─澄懐錄─山齋之用采蒲花如栁
絮者熟鞭貯以方青囊作坐褥或卧褥春則暴收甚温
燠木棉不及也
　　(附/録)香蒲
增─本草─香蒲一名甘蒲一名醮石埤雅云叢生水厓似
莞而褊有脊蘇頌曰春初生嫩葉出水時紅白色茸茸
然至夏抽梗於叢葉中花抱梗端俗謂之蒲槌亦曰蒲
萼花其蒲黄即花中蕊屑也細如金粉當欲開時便取
之李時珍曰八九月收葉以為蓆亦可作扇軟滑而温
　　(附/録)蘱
増爾雅─蘱薡蕫疏狀似蒲而細可為屩亦可為綯以為
索
　　蘆(按蘆荻二物相類而異種蘆大而中空凡曰葭/曰葦曰華曰䒒一物五名皆蘆也荻小而中實)
　　　(凡曰萑曰藡曰菼曰鵻曰薍曰/鳥蓲曰馬尾一物八名皆荻也)
増─本草─蘆有數種其長丈許中空皮薄色白者葭也蘆
也葦也短小於葦而中空皮厚色有清蒼者菼也薍也
荻也荏也其最短小而中實者蒹也薕也皆以初生已
成得名─原─蘆一名葦(爾雅云葦醜䒒疏云葦即/蘆之成者其類皆有䒒秀)一名
葭(爾雅云葭華註云即今蘆也葭蘆註云葦也詩正義/云葦之初生其名為葭稍大為蘆長成乃名為華)
花名蓬蕽筍名虇生下濕地處處有之葉四向而垂中
心抽幹長丈許中虚皮薄色青老則白莖中有白膚較
竹紙更薄身有節如竹葉隨節生若箬葉下半裹其莖
無旁枝花白作穗若茅花根若竹根而節疎堪入藥取
水底味甘辛者去鬚節及黄赤皮其露出水外及浮水
中者不堪用荻一名菼一名薍一名雈(詩正義云初生/為菼長大為薍)
(成則/為萑)一名鵻江東呼為鳥蓲或謂之藡至秋堅成謂之
荻其初生三月中其心挺出其下本大如箸上銳而細
揚州人謂之馬尾蒹一名薕(埤雅云今人以為/薕箔因此為名)似雈而
細髙數尺中實是數者皆蘆類也其花皆名䒒其萌名
虇堪食如筍可煮食亦可鹽淹致逺又有名􁁉者亦蘆
之一種用以被屋可數十年　─增─丹鉛錄─所謂蘆葦通
一物也所謂蒹今作薕者是也所謂菼人以當薪爨者
也今人罕能别蒹菼與蘆葦又北人以蘆與葦為二物
水傍下濕所生者為葦其細不及指人家園池間所植
者為蘆其幹差大深碧色者為碧蘆亦難得
彚考─増─易説卦─震為雈葦疏─雈葦竹之類也　詩召南
彼茁者葭　─衛風─葭菼掲掲　誰謂河廣一葦杭之
秦風─蒹葭蒼蒼白露為霜─豳風─八月雈葦─小雅有
漼者淵雈葦淠淠─大雅─敦彼行葦牛羊勿踐履方苞
方體維葉泥泥─疏─言周之先王忠厚之至見敦敦然道
旁之葦乃禁牧者爾所牧牛羊勿得踐履折傷之何則
此葦方欲茂盛方欲成體維其葉泥泥然少而美好以
其將為人用故愛惜之─禮記月令─季夏之月命澤人
納材葦　─周禮地官─以土㑹之法辨五地之物生五曰
原隰其動物宜羸物其植物宜叢物註叢物雈葦之屬
　─晉書文苑傳─羅含轉州别駕以廨舍諠擾於城西池
小洲上立茅屋伐木為材織葦為席而居南史隱逸
傳─陶𢎞景年四五歲恒以荻為筆畫灰中學書─唐書
藩鎮傳─李全忠范陽人仕為棣州司馬有蘆生其室一
尺三節怪之以問别駕張建建曰蘆茅類生於澤公茅
土兆也傳節者其三世乎　─穆天子傳珠澤之藪方三
十里爰有雚葦莞蒲茅萯蒹葽─淮南子─雁銜蘆而翔
以避繒繳　蘆苻之厚通於無㙬而復反於敦龎─髙誘
注─厚猶薄也蘆葦苻蘆之中白苻言其薄柯則歸於葦
故曰反於敦龎也㙬音垠　─列仙傳老萊子楚人逃世
耕於䝉山之陽莞葭為牆蓬蒿為室樹木為牀蓍艾為
席葅芰為食─原─吴越春秋─伍員奔吳至江江中有漁
父乗船從下方泝水而上子胥呼之謂曰漁父渡我如
是者再漁父欲渡之適㑹旁有人窺之因而歌曰日月
昭昭乎侵已馳與子期乎蘆之漪子胥即止蘆之漪漁
父又歌曰日已夕兮予心憂悲月已馳兮何不渡為事
寖急兮當奈何子胥入船漁父知其意也乃渡之千潯
之津子胥既渡漁父乃視之有甚飢色乃謂曰子俟我
此樹下為子取餉漁父去後子胥疑之乃潛身於深葦
之中有頃父來持麥飯鮑魚羮盎漿求之樹下不見因
歌而呼之曰蘆中人蘆中人豈非窮士乎如是至再子
胥乃出蘆中而應　增─崔豹古今注─傳曰萑葦有叢吕
氏春秋湯始得伊尹祓之於廟薫以萑葦周禮卿大夫
之子名曰門子論語誰能出不由户故用葦者欲人子
孫蕃殖不失其類有如萑葦─西京雜記─太液池邊皆
是彫胡紫蘀緑節之類葭蘆之未解葉者長安人謂之
紫蘀─抱朴子─吳世有姚光者有火術吳主身臨試之
積荻數千束光居其上又以數千束荻累之因猛風燔
之火盡光端坐灰中振衣而起　汝南先賢傳鄭敬居
千蟻陂之陽以漁釣自娱彈琴咏詩常方坐於陂側以
蒹葭為席常隨杞栁之陰　─水經注─沔水又東逕豬蘭
橋橋本名荻蘭橋橋之左右豐蒿荻─拾遺記蓬萊山
有葭紅色可編為席溫柔如罽毳焉─顔氏家訓─梁世
彭城劉綺早孤家貧燈燭難辦常買荻尺寸折之燃明
夜讀─酉陽雜俎─仙藥有青津碧荻─清異錄─蘆之為
物大類此君但霜雪侵陵改素為愧耳故好事君子號
蘆為蕭寒郡假節侯　余銜命渡淮入廣陵界維舟野
次縱步至一村圃有碧蘆方數畆中隱小室榜曰秋聲
館時甚愛之不知誰家之别墅意主人亦雅士也　─吴
船録─蜀州郡圃内西湖極廣蘆花甚盛─燕都游覽志
韋中貴别業四圍多水荻花蘆葉寒雁秋風令人作江
鄉之想　─花史─青浦周士亨江有年相友善一日九月
中偕徃渭塘舟次塘東泊一樓下其樓不甚髙樓上二
女一白面一紅顔倚忩笑語兩生仰視漫賦一詩曰夙
有烟霞癖翛然興不羣秋聲飛過雁水面洞行雲逸思
乗時發詩名到處聞扁舟涉方社更喜挹清芬葢其詩
直寫心懐初不謂二女也樓上乃大聲曰舟中有詩樓
上豈無詩乎遂朗吟一韻兩生側耳聽之一女吟曰湖
天秋色物凋殘花吐黄芽葉未乾夜月一灘霜皎皎西
風兩岸雪漫漫為毡却羡漁翁樂充絮誰憐孝子單忘
在孤舟叢裡宿曉來誤作玊濤看一女吟曰金風稜稜
澤國秋馬蘭花發滿汀洲富春山下連漁屋采石江頭
映酒樓夜月光䝉銀露浴夕陽陰暗錦鱗浮王孫醉起
應聲怪鋪著黄絲毯不收吟畢共笑乃以蓮房藕梢俯
擲兩生舟兩生共起上岸大呼欲登樓尋之恍惚間不
聞女聲樓亦不見兩生大駭返舟四顧但見蘆花白蓼
花紅耳士亨遂更號蘆汀漁叟有年更號蓼塘居士以
識其異云　─原─代州志─雁門山嶺髙峻鳥飛不越惟有
一缺雁來徃向此中過號雁門山中多鷹雁至此皆相
待兩兩隨行銜蘆一枝鷹懼蘆不敢捉─増─福州府志
荻蘆峽在連江縣秦始皇以東南有王氣鑿山至此荻
蘆根長數丈朝開夕合夢神人曰可夕置畚鍤於此根
可立斷也旦如其言果斷為峽　亷州府志轆轤山在
靈山縣山勢髙大四時雲霧不散山多蘆竹故曰綠蘆
集藻─文散句─増漢王逸九思─雚葦兮仟眠
五言古詩増─梁元帝賦得春荻翠菼玊池前遙映江南
蓮非秋無有眊未曉不生烟　─宋司馬光咏葦─索索夕
風遒瀼瀼朝露裛啅雀裊寒枝宿螢依敗葉𦕈然秋興
長坐與江湖接　─蘇軾和子由記園中草木蘆筍初似
竹稍開葉如蒲方春節抱甲漸老根生鬚不愛當夏緑
愛此及秋枯黄葉倒風雨白花搖江湖江湖不可到移
植苦勤劬安得雙野鴨飛來成畫圖─蘇轍賦園中所
有─蘆生井欄上蕭騷大如竹移來種堂下何爾短局促
莖青甲未解枯葉已可束蘆根愛溪水餘潤長鮮綠强
移性不遂灌水惱僮僕晡日下西山汲者汗盈掬　明
吳寛蘆─江湖渺無際彌望皆髙蘆蘆本水濱物久疑平
陸無移根偶種植溝淺土不汚縱横忽遍地葉捲多葭
莩白花可為絮長幹須人扶每當風雨夕蕭蕭亦江湖
宛如扁舟過榜人共歌呼浩然發歸興豈為思蓴鱸
七言古詩原明陳繼儒蘆花歌─蘆花作主我作客蘆花
㸃頭我拍膝白鷗銜住緑蓑衣使我欲行行不得我醉
欲倩蘆花扶蘆花太嬾可奈何不如呼出青天月大家
躍入金葫蘆
五言律詩─原─唐杜甫蒹葭─摧折不自守秋風吹若何暫
時花戴雪幾處葉沈波體弱春苗早叢長夜露多江湖
後搖落亦恐嵗蹉跎─増─姚合種葦─欲種數莖葦出門
來徃頻近坡收本土選地問幽人靜看惟思長初移未
覺匀坐中尋竹客將去更逡巡　─薛能使院栽葦─戞戞
復差差一叢千萬枝格如僧住處栽得吏閑時笋自㕔
中出根從府外移從軍無宿例空想夜風吹　─曹松友
人池上詠蘆─秋聲誰種得蕭瑟在池欄葉澁栖蟬穏叢
疎宿鷺難歛烟宜(闕/字)下颯吹省先寒此物生蒼島令人
憶釣竿　─顧少府池亭葦─池上分行種公庭覺少塵根
離潮水岸韻爽判曹人正午迴魚影方昏息鷺身無時
不動咏滄海島思頻─張蠙叢葦─叢叢寒水邊曾折釣
魚船忽與亭臺近翻嫌島嶼偏花明無月夜聲急正秋
天遙憶巴陵渡殘陽一望煙　─宋邵雍答人乞碧蘆─草
有可嘉者莫將蕭艾儔扶疎全類竹蒼翠特宜秋風雨
聲初入江湖思莫收無功濟天下藉此一淹留　─原─楊
萬里咏蘆─避世水雲國卜隣鷗鷺家風前揮玉麈霜後
幻楊花骨相縁詩瘦秋聲訴月華欲招盧處士歸去作
生涯─増─金吳激蘆花─天接蒼蒼渚江涵裊裊花秋聲
風似雨夜色月如沙澤國幾千里漁村三兩家翻思杏
園路鞭裊帽簷斜
七言律詩─增─唐張祜咏蘆鑿地栽蘆貯碧流臨軒一望
似汀洲蔥瓏好映淮南樹疎雨偏宜海上鷗歴歴迎風
欹枕曉蕭蕭和雨捲簾秋君看范蠡功成後不道烟波
無去舟　─李商隠出闗宿盤豆館對叢蘆有感蘆葉梢
梢夏景深郵亭暫欲灑塵襟昔年曾是江南客此日初
為闗外心思子臺邊風自急玉娘湖上月應沈清聲不
逐行人去一任荒城伴夜砧　─羅鄴蘆花─如練如霜乾
復輕西風處處拂江城長垂釣叟看不足暫泊王孫愁
亦生好傍翠樓妝月色枉隨紅葉舞秋聲最宜羣鷺斜
陽裏閑捕纎鱗傍爾行　─宋蕭天山蘆筍─江客因貧識
荻芽一清塵退雜魚蝦燒成味挾濠邊雨掘得身離雁
外沙春饌且供行釡菜秋江莫管釣船花食根思到蕭
騷葉痛感邊聲咽戍笳　─朱松蘆檻─手斸脩蘆著檻栽
使君公退幾徘徊想當風雨翻叢急疑卷江湖入座來
未辦松忩眠緑浦且將屐齒印蒼苔種成桃李人間滿
應念孤根首屢囘　─元吳景奎蘆花褥─搖落蒹葭白露
霜冰綃覆䕶帶幬張瓊臺積雪和烟凝銀浦流雲入夢
香失紖曾憐衣冷落吐茵空染酒淋浪雁聲彷彿瀟湘
夜起坐俄驚月一牀　─明徐􁏕蘆花─江畔洲前白渺茫
蕭蕭摵摵鬭秋光輕風亂播漫天雪斜月微添隔岸霜
半夜雁羣清避影數聲漁笛淡吹香瓊枝玊樹分明見
愁絶懐人水一方
五言排律─増─唐王貞白蘆葦─髙士想江湖閒庭徧植蘆
清風時有至緑竹興何殊嫩喜日光薄疎憂雨㸃麤驚
蛙跳得過鬭雀裊如無未織巴籬䕶幾擡卭竹扶惹煙
輕弱栁蘸水潄清蒲溉灌情偏重琴尊賞不孤穿花思
釣叟吹葉少羌雛寒色暮天映秋聲逺籟俱朗吟應有
趣瀟灑十餘株　─李中庭葦─品格清於竹詩家景最幽
從栽向池沼長似在汀洲玩好招溪叟棲堪待野鷗影
疎當夕照花亂正深秋韻細堪清耳根牢好繫舟故溪
髙岸上冷澹有誰遊　─宋司馬光和人葦花─葭菼迷河
曲髙秋一畨榮齊紈張野白楚練照川明不夜月長皎
踰時雪未晴萬仙霓帔合千畝玊苗生漠漠波瀾偃茫
茫砂磧平際空鹽海竭垂地塞雲横日暖鷗無色風高
鶴有聲逢君得嘲賦豈愧束薪并
五言絶句─増─宋蘇轍和文與可荻蒲─離披寒露下蕭索
微風觸摧折有餘音縱横未須束─寒蘆港蘆深可藏
人下有扁舟泊正似洞庭風日暮孤帆落　原─潘女郎
園亭當水中兩岸蘆花雪夜深人未眠碧水蕩秋月
七言絶句增唐朱長文吴興送梁補闕歸朝賦得荻花
栁家汀洲孟冬月雲寒水清荻花發一枝持贈朝天人
願比蓬萊殿前雪　─宋宋祁詠蘆─裊娜脩莖青玊攢鳬
翁睡罷翠痕乾湘君直寄江湖樂要作風汀雨瀨看
原─蘇軾和文與可洋州園池荻浦雨折霜乾不耐秋白
花黄葉使人愁月明小艇湖邊宿疑是江南鸚鵡洲
增蘇軾和文與可洋州園池寒蘆港溶溶晴港漾春暉
蘆筍生時栁絮飛還有江南風物否桃花流水鮆魚肥
詩散句─増─元姚燧瀕江不可禾歲惟葭葦茁青林無端
倪永與江水匹　─原─古詩銜蘆過岱嶺日望鴛鴦洲
唐王昌齡─出塞復入塞處處黄蘆草─李白一一銜蘆
枝散落天地間　─増─李白西望白鷺洲蘆花似朝霜
杜甫─蒹葭離披去天水相與永　─白居易─蕭蕭蘆葉裏
風起釣絲斜─錢起風晩冷颼颼蘆花已白頭　人居
蘆葦岸終夜動秋聲　原姚合無竹栽蘆看思山疊石
為　─増─宋石延年─葉嫩藏脩節苞遺出紺膚─劉敞蕭
蕭江上葦夏生叢已深　故移蘆葦叢粗慰江湖趣
唐杜甫─請看石上藤蘿月已映洲前蘆荻花─杜荀鶴
秋風忽起溪浪白零落岸邉蘆荻花─原─張蠙十年九
陌寒風夜夢掃蘆花絮客衣─宋林逋最愛蘆花經雨
後一蓬煙浪飲漁船　張載歸雁羈鴻共斷魂荻花楓
葉泊孤村─蘇庠白蘋滿棹歸來晩秋著蘆花一夜霜
　─增─陸游最是平生㑹心事蘆花千頃月明中　─文天
祥─滄洲棹影荻花凉欵乃一聲江水長　原張一齋忘
却蘆花叢裡宿起來誤作雪天吟　趙訥軒門外酒帘
風未定櫓聲搖玉出蘆花　白鳥一雙簾外去蘆花風
靜釣舟閒─増─金劉著─八月邊城山未雪蘆花籍籍已
漫天　─原─明董其昌葦花平岸帶霜容縂似窗前書帶
叢─增─梁劉孝綽荻苗抽故叢　─唐儲光羲蘆花白雪
飛─原─杜甫渚秀蘆筍緑　增杜甫─蘆花留客晩荻
岸如秋水　李嘉祐─荻花寒漫漫　司空曙冰霜葭菼
變　─顧非熊─疎葦秋前渚─張籍洲白蘆花吐　白居
易─紫笋折新蘆　錢珝─穿蘆覺渚幽─羅隠細雨翻蘆
葉　─宋歐陽修─春洲生荻芽─元馬祖常横浦荻飛綿
　─唐孟浩然─月明全見蘆花白─李嘉祐楚地蒹葭連
海迴　─陶峴鷺立蘆花秋水明　栁宗元蒹葭淅瀝含
秋露─朱慶餘蘆葦聲多雁滿陂─温庭筠夜船聞雨
滴蘆花─杜荀鶴葦花零落向秋深　羅隠短蘆冒土
初生筍─吴融─葦花深處睡秋聲　薛濤水國蒹葭夜
有霜　─宋夏竦─萍汀殘雨老蒹葭　─司馬光─荻迸短芽
淝水暖─陸游─葦花漠漠弄斜暉　─朱子─兩岸蒹葭秋
色裏
詞─增─宋方岳齊天樂─孤篷夜傍低叢宿蕭蕭雨聲悲切
一片霜痕半山烟色愁到沙頭枯葉淡雲没滅黯吹老
西風滿汀新雪天豈無情離筵黙送歸客歸去來兮
怎得儘鷺翹鷗倚乍寒時節秋晚山川夕陽浦溆贏得
别膓千結濤翻浪疊那得似西來一笻横絶搔首江南
雁銜千里月
别録─増─比齊書方伎傳─信都芳少明筭術有巧思祖珽
謂芳曰律管吹灰術甚微妙絶來既久吾思所不至卿
試思之芳遂留意十數日便云我得之矣然終須河内
葭灰後得河内葭莩用其術應節便飛餘灰即不動也
不為時所重竟不行故此法遂絶云　原荆楚歲時記
元日懸葦索於門百鬼畏之　孝子傳閔子騫事親孝
後母生二子衣之絮衣騫以蘆花父察知欲出後母騫
告父曰母在一子寒母去三子單遂不出其母亦化而
慈　─増集異記元和中故都尉韋宥出牧温州忽忽不
怡江波脩永舟船燠熱一日晩凉乃跨馬登岸依舟而
行忽逢淺沙亂流蘆葦青翠因縱轡飲馬而蘆枝有拂
鞭者宥因閑援熟視忽見新絲箏絃周纒蘆心宥即援
蘆伸絃其長倍尋則試縱之應手復結宥竒駭因寘於
懐行次江館即付箏妓曰我於蘆心得之頗甚新緊然
沙洲江徼是物何自而來吾甚異之試施於器以聴其
音妓將安之更無少異惟絶二三寸耳方饌妓即置之
赴食隨置復紉及食罷就視則已蜿蜒舒展蠕蠕搖動
妓乃驚告衆來競觀而雙眸瞭然宥駭曰得非龍乎遽
命衣冠焚香致敬盛諸盂水之内而投於江纔及中流
風浪皆作蒸雲走電咫尺昏晦俄有白龍長百丈挐攫
昇天衆咸視之良久乃滅　歸田錄─先公四歲而孤家
貧無資太夫人以荻畫地教以書字　畫史余收易元
吉逸色筆作蘆如真上一鸜鵒活動晉卿借去不歸
埤雅─舊云蘆灰缺而月暈移説者以為取蘆草灰隨牖
下月光中令圖畫缺其一面則月暈亦缺於上也　─歐
陽𤣥貫雲石神道碑─雲石嘗過梁山濼見漁父織蘆花
絮為被愛之以綢易被漁父見其貴易賤異其為人陽
曰君欲吾被當更賦詩公援筆立成竟持被徃詩傅人
間號蘆花道人公自錢塘因以自號　─羣碎録─葭莩之
親葭莩蘆管中白衣至薄者也　─原─種植─春時取其勾
萌種淺水河濡地即生有收其花絮沾濕地即成蘆體
縂不如成株者横埋濕地内隨節生株最易長成
　　箬
増─本草─箬(一作/篛)一名􁁉葉生南方平澤其根與莖皆似
小竹其節籜與葉皆似蘆荻而葉之面青背淡柔而韌
新舊相代四時常青
　　荇
原─荇一名莕菜一名鳬葵一名水葵一名莕公鬚一名
荇絲菜一名水鏡草一名䖂一名屏風一名靨子菜一
名金蓮子(爾雅翼云花黄色日/出照之如金故名)一名接余(爾雅云莕接/余其葉苻)
處處池澤有之葉紫赤色形似蓴而微尖長徑寸餘浮
在水面莖白色根大如釵股長短隨水淺深夏月開黄
花亦有白花者實大如棠梨中有細子氣味甘冷無毒
治小渇利小便去諸熱毒火丹遊腫
彚考─増─詩周南─參差荇菜左右流之　─洞冥記─旦露池
西有靈池方四百步有連錢荇荇如錢紋　─顔氏家訓
詩云參差荇菜爾雅云荇接余也字或為莕先儒解釋
皆云水草圓葉細莖隨水淺深今是水悉有之黄花似
蓴江南俗亦呼為猪蓴或呼為荇菜劉芳具有注釋而
河北俗人多不識之博士皆以參差者是莧菜呼人莧
為人荇亦可笑之甚　─原─埤雅─詩曰參差荇菜左右流
之三相參為參兩相差為差參差言其出之無類左右
言其求之無方王文公曰接余惟后妃可比焉其德行
如此可以比接余草矣若蘋蘩藻所謂餘草舊説藻華
白荇花黄顔氏家訓云今荇菜是水有之黄花似蓴是
也夫后妃祭荇夫人祭蘩大夫妻祭蘋藻至於盛之湘
之奠之無所不為焉亦其位彌髙者其事彌畧之証也
又后妃言河夫人大夫妻言澗后妃言洲夫人言沼言
沚大夫妻言濱言潦亦言之殺也且蘋蘩蕰藻溪澗沼
沚之毛也而荇則異矣故后妃采荇詩傳以為夫人執
蘩菜以助祭神饗德與信不求備焉沼沚溪澗之草猶
可以薦后妃則荇菜也據此荇菜厚於蘋藻故曰后妃
有闗睢之徳乃能共荇菜備庶物以事宗廟荇之言行
也蘋言賓藻言澡蘩言盛然則荇菜言采言芼是亦共
之而已故教成之祭芼用蘋藻以成婦順─増─名山記
武夷山神人八月十五日㑹村人酒行命食或云㲨即
水苔也或云緗即荇也
集藻─文散句─增─楚宋玊招魂─紫莖屏風
五言律詩─増─宋梅堯臣荇─荇葉光於水鉤牽入逺汀淺
黄雙蛺蝶五色小蜻蜓老去懐江女飄浮笑楚萍西風
莫苦急孤蘂有餘馨
詩散句原唐杜甫─春光淡沲秦東亭渚蒲芽白水荇青
　─原─明彭紹賢泉分石竇瀉珠光坐挹磯邉水荇香
增─晉張載─水荇葉連香　宋謝脁魚戲亂水荇　梁劉
孝威─風荇散餘香　─唐儲光羲淺渚荇花繁─宋錢惟
演─緑荇溢魚防─原─唐杜甫─水荇牽風翠帶長　増曹
唐─迎風細荇傳香粉　崔櫓─荇花初没舸行時　元戴
帥初─甃塹水温初荇葉
别録原製用莖葉根花並可伏硫煮砂制礬用苦酒浸
其白莖肥美可以案酒　─巖棲幽事─吾鄉荇菜爛煮之
其味如蜜名曰荇酥郡志不載遂為漁人野夫所食此
見於農田餘話俟秋明水清時載菊汎泖膾鱸擣橙并
試前法同與蓴絲薦酒　─梧潯雜佩─荇菜首見於三百
篇吾鄉陂澤中多有之農田餘話謂熟煮其味如蜜名
曰荇酥然知之者絶少
　　蘋
原─蘋(説文/作薲)一名芣菜一名四葉菜一名田字草葉浮水
面根連水底莖細於蓴莕葉大如指頂面青背紫有細
紋頗似馬蹄决明之葉四葉合成中折十字夏秋開小
白花故稱白蘋其葉攢簇如萍故爾雅謂大者為蘋也
本草云其葉徑一二寸有一缺而形圓如馬蹄者蓴也
似蓴而稍尖長者莕也其花並有黄白二色葉徑四五
寸如小荷葉而黄花結實如小黍角者萍蓬草也楚王
所得萍實乃此萍之實也四葉合成一葉如田字形者
蘋也　増本草─俗呼破銅錢項氏言白蘋生水中青蘋
生陸地按田字草有水陸二種陸生者多在稻田沮洳
之處其葉四片合一與白蘋一様但莖生地上髙三四
寸不可食謂之水田翁項氏所謂青蘋即此─原─氣味
甘寒滑無毒主治暴熱下水
彚考増─詩召南─于以采蘋南澗之濱─禮記昏義芼之
以蘋藻　周禮春官春入學舍采合舞註─采讀為菜蘋
藻之屬　左傳蘋蘩蕰藻之菜可薦於鬼神可羞於王
公　─酉陽雜俎─太原晉祠冬有水底蘋不死食之甚美
　─吴興志─白蘋洲在霅溪東南一里乃越女采蘋處梁
栁惲為守時賦詩云汀洲採白蘋日暮江南春因以得
名
集藻─文散句─増─楚屈原九歌─鳥何萃兮蘋中
五言古詩─増─魏劉楨贈從弟─汎汎東流水磷磷水中石
蘋藻生其涯華葉紛擾溺采之薦宗廟可以羞嘉客豈
無園中葵懿此出深澤　宋梅堯臣孤汀蘋瀟湘歸去
人正值江南春始願逢拾羽今乃見採蘋寄語栁使君
莫恨日已曛
五言律詩─増─宋徐鉉秋日汎舟賦蘋花─素艶擁行舟清
香覆碧流逺煙分的的輕浪汎悠悠雨歇平湖滿風涼
運瀆秋今朝流咏處即是白蘋洲　─韓琦長生蘋竒種
定仙草長生晉水蘋採芳曾著詠薦潔可供神萬卉衰
何速三冬色自新大年如欲較吾豈愧莊椿
五言絶句増唐張仲素春江曲搖漾越江春相將採白
蘋歸時不覺夜山浦月隨人
七言絶句原─唐于鵠江南曲─偶向江邊採白蘋還隨女
伴賽江神衆中不敢分明語暗擲金錢卜逺人　─明陳
繼儒─秋老蘋花貼岸開雪鷗一㸃夜飛來逢人盡道游
烟雨月白何曾獨上臺
詩散句─増─唐趙冬曦─江天千里望惟見緑蘋齊─李白
淥水明秋月南湖採白蘋─原─杜甫─聞道通舟地江潭
隠白蘋　─増張籍渡口過新雨夜來生白蘋─于鄴─二
月烟波暖南風生綠蘋─李羣玉─沅湘寂寂春歸盡水
　綠蘋香人自愁　─晉張華─白蘋開素葉　唐劉希夷蘋
　花日自新　夕採弄風蘋─王勃─風生蘋浦葉─徐皓
　蘋早猶藏葉─孟郊─白蘋多清風　白居易池幽綠蘋
　合　─許渾─蘋花繞郭香─皮日休─蘋花染衣白　宋司
　馬光─魚驚動蘋葉─唐李康成─風光搖蕩緑蘋齊　白
　居易─細砌池心緑蘋合　姚合春風繞郭白蘋生　張
　喬─蒹葭浦際叢青蘋─皮日休盆池有鷺窺蘋沫　宋
　范成大─緑蘋葉齊春漲生
　
　
　
　
　
　
　
御定佩文齋廣羣芳譜卷九十
　欽定四庫全書
御定佩文齋廣羣芳譜卷九十一
　　卉譜
　　　萍
　原萍一名水花一名水白一名水簾一名薸(爾雅云萍/蓱註云水)
　(中浮萍江東謂之薸字説云以與水平/故名萍以無定性隨風漂流故名薸)處處池沼中有
　之季春始生楊花入水所化一葉經宿即生數葉葉下
　有微鬚即其根也浮於流水則不生浮於止水則一夕
　生九子故名九子萍無根而浮常與水平有大小二種
　小者面背俱青為萍大者面青背紫為薸一名紫萍今
　薸有麻薸異種長可指許葉相對聨綴不似萍之㸃㸃
　清輕也　─増─唐夲草萍有三種大者曰蘋中者曰荇小
　者即水上浮萍　原萍乃隂物靜以承陽故曝之不死
　惟七月中採取揀淨以竹篩攤曬盆水在下承之即枯
　死曬乾為末可驅蚊蟲味辛寒能療暴熱身癢下水氣
　勝酒長鬚髪久服身輕善治瘋疾
彚考─原─禮記月令季春萍始生　─周禮秋官─萍氏掌國
之水禁─註─以不沉溺取名　─増─後漢書方術傳─華佗嘗
行道見有病咽塞者因語之曰向來道隅有賣餅人萍
虀甚酸可取三升飲之病自當去即如佗言立吐一蛇
　─汲冡周書─榖雨一日萍始生萍不生隂氣增盈　─家
語─楚昭王渡江江中有物大如斗圓而赤直觸王舟舟
人取之王大怪之徧問羣臣莫之能識使使聘于魯問
于孔子孔子曰此所謂萍實者也可剖而食之吉祥也
唯霸者為能獲焉使者返王遂食之大美久之使來以
告魯大夫大夫因子游問曰夫子何以知其然曰吾昔
之鄭過乎陳之野聞童謡曰楚王渡江得萍實大如斗
赤如日剖而食之甜如蜜此是楚王之應也吾是以知
之　─范子─水萍出三輔色青者善─原─淮南子萍樹根
於水木樹根於土　─増─淮南子─海閭生屈龍屈龍生容
華容華生蔈蔈生萍藻萍藻生浮草凡浮生不根苃者
生於萍藻─註─海閭浮草之先也屈龍游龍容華芙蓉草
花蔈流也無根水中草─淮南畢萬術老血變為萍
呂氏春秋─菜之美者崑崙之萍　─渚宮故事宋文帝為
宜都王臨川人獻王萍實六子大者如升小者如鶴卵
圓而赤初莫有識者以問長史王華曰此萍實也宣尼
所謂王者之應　─雲林異景志─浮光多美鴨太原少尹
樊千里買百隻置後池載數車浮萍入池使為鴨作茵
褥　─酉陽雜俎─臨邑縣北有華公墓尋失唯趺龜存焉
石趙世此龜夜常負碑入水至曉方出其上常有萍藻
　─楚辭芳草譜天問曰靡萍九衢言其枝葉分為衢道
猶今言花五出六出也　南濠詩話魏仲先詩名鉅鹿
東觀集有咏盆池萍云莫嫌生處波瀾小免得漂然逐
衆流眞隠者之話言也　原江右萍鄉縣相傳楚王得
萍實於此邑因以名而范石湖以為去大江遠非是然
萍實因渡江而得非謂得之大江中傳聞必有所自未
可遽疑其説
集藻─贊─増─晉郭璞萍贊苹之在水猶卉植地靡見其布
漠爾鱗被物有常託孰知所自
賦─増─晉夏侯湛浮萍賦歩長渠以遊目兮覽隨波之微
草紛漂潎以澄茂兮羗孤生於靈沼因纎根以自滋兮
乃逸蕩乎波表散圓葉以舒形兮發翠綠以含縹䕃修
魚之華鱗兮翳蘭池之清潦既澹淡以順流兮又雍容
以隨風有纒薄於岸側兮或廻滯乎湍中紛上下其靡
常兮漂徃來其無窮仰熙陽曜俯憑綠水渟不安處行
無定軌流息則寧濤擾則動浮輕善移勢危易盪似孤
臣之介立隨排擠之所往内一志以奉朝兮外結心以
絶黨萍出水而立枯兮士失據而身枉覩斯草而慷慨
兮固知直道之難爽蘇彦浮萍賦余嘗汎舟遊觀鼓
檝川湖覩浮萍之飄浪乃觸水而自居體任適以應㑹
亦隨遇而靡拘伊弱卉之無心合至理之冥符唐常
衮浮萍賦居洪泉而不根植者惟浮萍而已矣不懷芳
以賈害不衒色以標美動不忤物卑以安已乗流則遊
得坻則止如識變而知時似委命而順理故能無幽不
渉無逺不尋隨長汀而自汎値驚浪而不沉既不遷其
清濁亦可避乎淺深可以明逍遥之意可以警滯著之
心然而推移河海凌歴隈澳溜緩則去遲水急則浮速
秋遇楓浦與墜葉而齊奔春渡桃源共落花而相逐披
拂丹草揺演青蘋出入經其潭洞高下歸其奫淪擇利
而行有似見機之士不常厥所同乎漂梗之人歌曰大
江之水東西流别有孤萍朝夕浮莫言此中長汎汎終
當結實觸王舟　趙昻浮萍賦汎汎者萍乗流匪寧殊
源比影異沼均形初苒弱兮碕岸乍連延兮廣汀映池
兮草色同翠照日兮苔光共青霞凝兮片片成玉月上
兮處處疑星入門自媚穠李徒矜其妖艶取足為樂行
潦豈小於滄溟觀其枯華有時動靜無必習坎斯止遇
亨則逸安卑取順契君子之用心揚波隨流豈漁翁之
能詰每托隣於藻荇不混跡於蓬蓽與菡蓞而相鮮向
莓苔而如失實幽賞之可嘉何寓遊之足匹夫物之云
云糾纒誰分茨處牆兮或不才而見棄蘭生幽也終以
香而自焚惟兹萍矣獨擅其美謙能居下知則樂水鑒
擥芳於楚客寧見羞於彝簋象虚舟而不繫或倐往而
忽來類至人之無心更出生而入死噫歟植匪深根長
無固蔕將舍之而不芟翦豈見用而能種藝鄙朝菌之
暫榮笑匏𤓰之長繫空慙雨露之恩竊愧陶鈞之惠願
同蒹葭比玉而見珍託陋質於池塘之際　─原─明楊雲
鶴浮萍賦─嗟楊花之漠漠紛辭樹而綿綿乍飄颻於幕
底忽蕩漾於池邊雨過易質浸久移妍根無寸蔕葉吐
雙駢傍汀蘭而戢戢映岸草之芊芊魚驚跳而忽破風
漪斂而還連委柔姿兮曉漲寄弱質兮春田流潦凝兮
並止歸波逝兮均遷商羊舞兮保世以滋大肥􁃄見兮
聚族而纎旃有似乎邊塞征人關河客子去國辭家流
行坎止意忽忽以何之惟蒼蒼之黙使感兹萍質悵此
萍踪慨他鄉之萍梗憐知巳之萍逢有如一枝暫棲兩
心密契不約而聨無根而蔕始宛轉而密依忽參商而
遥逝知宛在兮水中恨長波之靡際嗟嗟每生有識我
輩鍾情欣繇合起恨以離生雖離合之皆幻終悵怏而
難平若夫合不心醉離不骨驚齊悲愉於一致反寄羨
無識之浮萍─夏茂卿浮萍賦有序夫萍為風約起滅不常
水草中至尠小瑣細物也顧萍氏掌禁於秋官萍生紀
日於月令燕饗則樂嘉賔於魚藻朝㑹則示周行於鹿
苹萍之時義大矣成都楊令公年方二十視篆梁谿甫
下車輙以浮萍一賦見眎清華流麗騞然大家夫相如
子雲之在蜀都也翩翩皆以賦鳴吐鳳凌雲噴薄西京
之上即我明用修楊子靈心作賦秀㧞峩睂公豈其苗
裔耶遂率爾效顰而抽辭以擬之其詞曰粤萬卉之布
彚禀一氣之陶鈞紛紛綸綸職職芸芸毓彼池面貼於
波紋既曰楊花之轉蜕復云老血之為精巧隨浪以開
合逐流水以低平兆翔鴻之始見應榖雨而萌生采芳
馨於雷澤擷異美於昆明一名水簾亦呼薸蘋西河之
側南澗之濵羌乍斟而止渇朅久服而身輕漢昆明池
翠網橫披於曲岸楚昭王渡赤斗直觸於江濆周穆廵
方則取摘湖頭以資鶴唼太原吏隠則數車捆載而為
鴨茵漂潎連綿馥郁葐蒕可以羞王公可以薦鬼神若
夫不根不蔕時合時張江妃題字漢女搴芳翠蓋覆而
蛟龍匿影青雷破而明月舒光重叠侵沙開暮春之煙
景參差委岸宣大塊之文章紫葉帶流快題詩於李白
秋風春草喜琢句於劉商色映菰蒲似罽賔之鋪寳㲲
而斜臨曲渚光分杜若如洛姝之遺翠鈿而亂矗橫塘
若乃波翻浪急雨驕風妬自西自東曷馮歸路孤標冷
淡兮埒孝子之履霜時危震盪兮恍羈臣之莫訴至若
良朋愴别執友臨岐臭蘭偶契金石遽違玉玦遥分於
塞外寳釵劃斷於中閨是何異萍水之相遭而瞥焉轉
化於天涯胡然而散胡然而聚消息盈虚浮萍莫喻生
馬生人儵忽為帝即乾坤亦水上之萍抑蜾蠃螟蛉之
一致有酒既清有餚既馨太虚為御久鑿奚爭萬期須
臾晱㬦電驚毋掘泥以揚波疇皆醉而獨醒縱心浩然
何慮何營吾將濯足萬里􁫒身蓬閬而戞長嘯於青㝠
文賦散句─増─楚宋玊風賦起於青蘋之末　晉劉伶酒
徳頌俯觀萬物擾擾焉如水之載浮萍郭璞江賦萍
實時出而漂泳
五言古詩─原─南齊劉繪咏萍─可憐池内萍葐蒕紫復青
巧隨浪開合能逐水低平微根無所綴細葉詎須莖飄
蕩終難測流連如有情　増─梁庾肩吾賦得池萍風翻
乍青紫浪起時疎密木欲歎無根還驚能有實　魏馮
元興浮萍詩─有草生碧池無根水上蕩脆弱惡風波危
微苦驚浪　唐李徳裕感遇幽澗生蕙若幽渚老江蘺
榮落人不見芳香徒爾為不及綠萍草生君紅蓮池左
右美人弄朝夕春風吹葉洗玉泉水珠清湛露滋心亦
願如此託君君不知　宋謝翺萍間穉荷效王司馬體
初萍半含絮頃刻開數畝荷生浮其間風雨足解后百
年遊子心欲作千歲乆昔為浮萍根今為穉荷藕荷高
刺已深魚遊觸其首離離荷下萍吹向白魚口　明楊
基賦得萍贈陳久中浮踪散寒星一夕生無數魚跳翠
乍開漚過青還聚微風和影去急雨連根露惆悵别君
時楊花滿衣絮─薛蕙咏萍─參差如霰布的皪似星出
魚戲影初開鳥散文仍密幸因雲雨㑹且免風波失無
裨江海流徒謝芳菲質
五言律詩─増─唐李嶠萍─二月虹初見三春蟻正浮青萍
含吹轉紫葉帶波流屢逐明神薦恒隨旅客遊既能甜
似蜜還繞楚王舟─李覯萍─盡日看流萍誰原造化情
可憐無用物偏解及時生泥滓根萌淺風波性質輕晩
來堆岸曲猶得䕶蛙鳴
七言律詩─増─唐徐夤咏萍─為實隨流瑞色新泛風縈草
䕶遊鱗密行碧水澄涵月澀滯輕橈去採蘋比物何名
腰下劍無根堪並鏡中身平湖春渚知何限撥破閒投
獨蠒綸　─明日本貢使咏萍─錦鱗密砌不容針只為根
兒做不深曽與白雲爭水面豈容明月下波心幾翻浪
打應難滅數陣風吹不復沉多少魚龍藏在底漁翁無
處下鈎尋
五言絶句─增─唐王維萍池─春池深且廣會待輕舟廻靡
靡綠萍合垂楊掃復開─元宋旡萍─風波長不定浪跡
在天涯莫怨生輕薄前身是柳花
七言絶句─原─唐劉商醉後─青月秋風老此身一瓢長醉
任家貧醒來還愛浮萍草飄寄官河不屬人　増─皮日
休木蘭後池浮萍─嫩似金脂颺似煙多情渾欲擁紅蓮
明朝擬附南風信寄與湘妃作翠鈿　─原─陸龜蒙和木
蘭後池浮萍─晩來風約半池明重叠侵沙綠罽成不用
臨池更相笑最無根蔕是浮名　原─僧可齋咏萍盆池
本不種青萍春杪無根也自生人道一宵生九葉不知
誰數得分明　─宋文同可笑口號─可笑庭前小兒女栽
盆貯水種浮萍不知何處聞人説一夜一根生七莖
原─劉師邵乍因輕浪叠晴沙又趂廻風擁釣槎莫怪狂
踪易飄泊前身不合是楊花　─乩仙㸃㸃青青浮野塘
不容明月照滄浪風吹雨逐沙泥上燕子銜來遶畫梁
詩散句─増─魏文帝汎汎綠池中有浮萍寄身流波隨風
靡傾　─宋謝翺─浮萍隨漲水上到荷葉端水退不得下
猶黏花萼間　─魏曹植浮萍寄清水隨風東西流　─晉
司馬彪─汎汎江漢萍飄蕩永無根　─何晏─願為浮萍草
託身寄清池　傅𤣥浮萍無根本非水將何依　─原─唐
杜甫─萍泛無休日桃隂想舊蹊─増─宋林景熙栁花滚
雪春冥冥溪風一夜吹為萍　─原─乩仙─見説楊花能變
化是他種子亦輕浮　増─齊王儉─萍開欲半池　─梁王
筠─萍生雁鶩池　─謝脁新萍時合水　─邢邵─新萍巳冒
沼　─唐太宗─萍間日影亂　─原─杜甫─萍泛若夤緣　増
劉禹錫─風小悲流萍─韓愈─萍蓋汙池淨　風約半池
萍　─白居易─紫浮萍汎汎　─姚合─萍任連池綠　温庭
筠─萍皺風來後　萍多釣下遲　李中萍嫩鋪波面
唐白居易─南潭萍開水沉沉─姚合浮萍重叠水團圓
　─薛能─水風初見綠萍隂　逺舸衝開一路萍　─原─宋
張先─浮萍破處見山影─陸游覆水青萍錦一方
别錄─原─製用─取浮萍重五午時投厠中絶青蠅　五日
午時取浮萍隂乾加雄黄作紙纒香燒之能袪蚊蟲
七月七日取赤浮萍乾為末遇冬雪寒水調二盞服又
用漢椒末拌浮萍末擦身不畏寒
　　藻
増─博雅─夌菜藻也─原─藻水草也有二種水藻葉長二
三寸兩兩相對生即馬藻也聚藻葉細如絲節節連生
即水薀也俗名鰓草又名牛尾薀爾雅云莙牛藻細葉
蓬茸如絲可愛一節長數寸長者二三十節氣味甘大
寒滑無毒去暴熱熱痢止渴凡天下極冷無過藻菜荆
揚人遇歲飢以葉當榖食
彚考─増─詩召南─于以采藻于彼行潦　小雅魚在在藻
　─魯頌─思樂泮水薄采其藻─左傳─蘋蘩薀藻之菜
薀藻聚藻也　─博物志─歲欲惡惡草先生惡草者水藻
也　─洞冥記─旦露池西有靈池方四百歩有倒枝藻枝
横倒水中長九尺餘如結網有野鴨秋鳬及鷗鷖來翔
水上入此草中皆不得出如繒網也亦名水網藻　酉
陽雜俎─仙藥有神吾黄藻─原─埤雅─藻水草之有文者
出於水下其字从澡言自潔如澡也書曰藻火粉米藻
取其清火取其明也山節藻棁蓋非特為取其文亦以
禳火今屋上覆橑謂之藻井取象於此亦曰綺井又謂
之覆海亦或謂之罳頂風俗通曰殿堂室象東井形刻
作荷菱荷菱水草也所以厭火與此同類詩魚在在藻
有頒其首王在在鎬豈樂飲酒魚在在藻有莘其尾王
在在鎬飲酒樂豈蓋魚性食藻王者徳至淵泉則藻茂
而魚肥故以頒首莘尾為得其性誥傳曰士卒鳬藻言
其和睦歡悦如鳬之戲於水藻也　─増─名勝志青田溪
生蕰藻冬天水熱如湯衆魚歸之名曰魚倉
集藻─解─増─明李東陽藻軒解─青華主人建閥南輿高居
江渺搆材為亭甃石為沼層瀾碧皺衆卉雲繞擷芳潄
潔名之曰藻客有過者難之曰萬彚藂茁羣植並分鉅
者為楩櫲秀者為篁筠堅者為檜柏芬者為蘭蓀山苞
水葩莫可具陳彼藻之細何足以云主人曰君子設佩
聖人取物匪名則嘉惟義斯擇品不必富類不必僻泥
形為迂執象為惑子坐聽我言藻之德夫藻者氣孕天
秀根含地靈内秉柔質外敷素英不雕而華匪馞其馨
順時生者為孫命與物徙者為和光寧負潔以自濯亦
何心於行藏客曰可得聞邪主人曰窮海之裔荒溪之
涯舟檝之所不至人跡之所不加以汗漫為方以波濤
為家雖溷跡於草莽寧委情於泥沙客曰媺哉善藏其
用子既出矣請言乎動主人曰或載衣襟或登筐篚滌
以甘泉薦以方簋陋末跡於芻蕘耻遺瑕於葑菲繪形
則與火齊光比徳則與鑑為軌功雖著而不知其勞用
非奢而莫閟其美客曰韙哉君子之斐主人曰嘻物貴
實用禮戒彌文弗玩其華而采其根楚佩江茝周歌澗
蘩桃李薇蕨維葛與蘋匏瓜行葦列國所陳繄藻之徳
於吾則均朝爾吾居夕爾吾羣匪藻吾軒亦藻吾身下
雪民隠上華國勲惟夙夜是存以無負於吾軒客起再
拜斂容棘吻君門巍巍矇者莫瞬君行濯濯瑕莫可捃
包荒納汙辭不我擯鄙人何知敢謝不敏主人不荅莞
爾而哂
賦─増─唐郭元超水藻賦─遊子行邁登晉山之孤嶽翠谿
皛以淪漣紅嶂赫兮崩駁爾其雲崖委溜風壑鳴泉苔
彬彪以冒石藻漫莽兮盈川于以采藻于彼行潦沼沚
之毛汙潭之草靃靃靡靡汎汎悠悠乍夤緣於春水或
羃䍥於春洲觀其往往縈散離離無畔㛹娟島嶼暐曄
江漢碎流月於澄波隠孤雲於斷岸生不擇所長亦無
叢不資潤於微露不懼威於勁風纎莖璀璀密葉茸茸
宿銀塘之白鷺矯清水之文虹則知乗流則遊遇坻則
植柔而能全弱而能直其為隠也不居高而處卑其為
謙也常韜光而晦色嗟茂族之無托願貞芳之見移生
君之銅沼汎君之瑶池雜青蓮與翠荇偶杜若與江蘺
生於水兮人不知歲歲年年幽澗垂
賦散句─増─漢司馬相如上林賦─唼□菁藻
詩散句─増─晉嵇康─俯唼綠藻託身洪流　唐杜甫北風
起寒文弱藻舒翠縷　─張籍─藻密行舟澀　─金呉激微
流帶文藻　─唐白居易─翠藻蔓長孔雀尾　綠藻潭中
繫釣舟
别錄─原─製用─二藻皆可食煮熟挼去腥氣米麫糝蒸為
茹甚滑美入藥以馬藻為勝
　　(附/錄)海藻
増─爾雅─􁓌海薻注─一名海蘿─夲草─一名落首一名藫
生海島上黑色如亂髪而大少許葉大都如藻葉陳藏
器曰此有二種馬尾藻生淺水中如短馬尾細黑色大
葉藻生深海中新羅國葉如水藻而大海人以繩繫腰
沒水取之
　　海帶
増─夲草─海帶出東海水中石上似海藻而麤柔韌而長
今登州人乾之以束器物
　　綸
増─爾雅─綸似綸組似組東海有之注綸今有秩嗇夫所
帶糾青絲綸組組綬也海中草生彩理有象之者因以
名云　─夲草─一名昆布生南海葉如手大似蓴紫赤色
可搓為索
　　蔛草
增─夲草─蔛草一名蔛菜一名蔛榮所在有之生水旁似
澤瀉而小花青白色亦堪蒸啖江南人用蒸魚食甚美
五六月采莖暴乾用氣味甘寒無毒主治暴熱喘息小
兒丹腫
　　苔
原─苔一名綠苔一名品藻一名品菭(以形如/品字也)一名澤葵
一名綠錢一名重錢一名圓蘚一名垢草─增─古今注
一名綠蘚─述異記─苔錢一名連錢一名青膚─原─空
庭幽室隂翳無人行則生苔蘚色既青翠氣復幽香花
鉢拳峯頗堪清賞欲石上生苔以茭泥馬糞和勻塗潤
濕處不久即生　─増─夲草─苔衣之類有五在水曰陟釐
在石曰石濡在瓦曰屋遊在牆曰垣衣在地曰地衣其
蒙翠而長數寸者亦有五在石曰烏韭在屋曰瓦松在
牆曰土馬騣在山曰卷柏在水曰藫　─格物總論─苔生
於地之隂濕處隂濕氣所生也初生其處漸青成暈斑
斑㸃㸃久則堆積漸厚如塵埃然又久則微有根葉又
能傍緣樹木階砌磚瓦柱礎而上
彚考─増─莊子─得水土之際則為鼃濵之衣註─青苔也
淮南子─窮谷之汚生青苔　─原─拾遺記─祖梁國獻蔓金
苔色如黃金若縈聚之大如鷄卵投之水中蔓延於波
瀾之上光出照日皆如火生水上也乃於宮中穿池廣
百歩時觀此苔以樂宮人宮人有幸者以金苔賜之置
漆盤中照耀滿室名曰夜明苔著衣襟則如火光　─増
拾遺記─岱輿山北有玉梁千丈駕元流之上紫苔覆漫
味甘而柔滑食者千歲不饑　─原─宋畧─王微太保𢎞弟
子也吏部尚書江湛舉為吏部郎辭不受與湛書告絶
足不踰閫十餘年棲遲環堵之室苔草沒階　増─遊名
山志─石簣山緣崖而上高百許丈裏悉青苔無别草木
　─酉陽雜俎─慈恩寺唐三藏院後簷階開成末有苔狀
如苦苣初生塼上色如鹽綠輕嫩可愛　原─耕桑偶記
石崇砌上就苔蘚刻成百花飾以金玉曰壺中之景不
過如是　─増─三峩山記─山高多風木不能長枝悉下垂
古苔如亂髪鬖挂木上垂至地長數丈　彦周詩話─東
坡梅花詩云憑仗幽人收艾蒳國香和雨入莓苔艾蒳
香名正松上莓苔也出本草及沈氏香譜　原─雲林遺
事─倪元鎮閣前置梧石日令人洗拭及苔蘚盈庭不留
水跡綠縟可坐每遇墜葉輙令童子以針綴杖頭刺出
之不使㸃壞　─花史─王彦章葺園亭叠牆種花急欲苔
蘚少助野意而經年不生顧弟子曰叵耐這綠抝兒
鞠國在㧞野古東北五百里六日行至其國有樹無草
但有苔
集藻─増─梁江淹青苔賦有序余鑿山楹為室有苔焉意
之所之故為是作云嗟青苔之依依兮無色類而可方
必居閒而就寂似幽意之深傷故其處石則松栝交隂
泉雨長注絶澗俯視崩壁仰顧悲凹􁫁兮唯流水而馳
騖遂能﨑屈上生斑駮下布異人貴其貞精道士悦其
迥趣咀松屑以高想捧丹經而永慕若其在水則鏡帶
湖沼錦匝池林春塘秀色陽鳥好音青郊未謝兮白日
照路貫千里兮綠草深乃生水而揺蕩遂出波而沈淫
假青條兮總翠借黄華兮舒金游梁之客徒馬疲而不
能去兔園之女雖蠶飢而不自禁　─原─唐王勃青苔賦
并序吾之旅遊數月矣憩乎荒澗覩青苔焉緣巖而上
迺喟而歎曰嗟乎苔之生於林塘也為幽客之賞苔之
生於軒庭也為居人之怨斯擇地而處無累于物也愛
憎從而生遂作賦曰若夫桂洲含潤松巖祕液繞江曲
之寒沙抱巖幽之古石汎廻塘而積翠縈修樹而凝碧
契山客之寄情諧埜人之妙適及其瑶房有寂瓊室無
光霏微君子之砌蔓延君侯之堂引浮青而汎露散輕
綠而承霜起金鈿之舊感驚玉箸之新行若夫弱質綿
羃纎姿布濩措形不用之境托跡無人之路望夷險而
齊歸在高深而委遇惟愛憎之未染何悲歡之詭赴宜
其背陽就隂違喧處靜不根不蔕無華無影耻桃李之
暫芳笑蘭桂之非永故順時而不競每乗幽而自整
増─楊炯青苔賦─粤若稽古聖皇重暉月光開博望之苑
闢思賢之堂華館三襲琱軒四下地則經省而書坊人
則後車而先馬相彼草木兮或有足言者吁嗟青苔今
可得而聞也借如靈山偃蹇巨壁崔嵬畫千峯而錦照
圖萬壑而霞開王孫遊兮山之隈披薜荔兮踐莓苔悵
容與兮徘徊一去千年兮時不復來至若圓潭寫鏡方
流聚玉苔何水而不清水何苔而不綠漁夫遊兮漢川
曲歌滄浪兮濯吾足桂舟横兮蘭枻觸浦漵邅㢠廻兮心
斷續别有崇臺廣厦粉壁椒塗梁木蘭兮椽瑇瑁草離
合兮樹珊瑚白露下蒼苔蕪暗瑶砌澀瓊鋪有美人兮
向隅應門閉兮踟蹰心震蕩兮意不愉顔如玉兮淚如
珠請循其本也見商羊兮鼓舞召風伯兮電赴占顧兔
兮離畢星雷闐闐兮雨冥冥皓兮蕩兮見潢汙之滿庭
倐兮忽兮視苔蘚之青青爾其為狀也羃䍥綿密浸淫
布濩彬駮兮長廊夤緣兮古樹肅兮若逺山之松柏汎
兮若平郊之煙霧春澹蕩兮景物華承芳卉兮藉落花
歲崢嶸兮日云暮迫寒霜兮犯危露觸類而長其生也
蕃莫不文階兮鏤瓦碧地兮青垣别生分類西京南越
則烏韭兮綠錢金苔兮石髪苔之為物也賤苔之為徳
也深夫其為讓也每違燥而居濕其為謙也常背陽而
即隂重扃祕宇兮不以為顯幽山窮谷兮不以為沉有
達人卷舒之意君子行藏之心惟天地之大徳匪予情
之所任
賦散句─増─晉郭璞江賦─綠苔鬖髿乎研上　孫綽遊天
台山賦─踐莓苔之滑石
五言古詩─増─梁沈約詠青苔─緣階已漠漠汎水復綿綿
微根如欲斷輕絲似更聨長風隠細草深堂沒綺錢縈
鬱無人贈葳蕤徒可憐　─庾肩吾新苔─隨潮染岸石逐
沬聚浮查徒令阿谷麗停筐不汰沙　─唐李益與僧法
振同賦應門照綠苔─宮上何年月應門何歲苔青光一
似照白露共徘徊珠履久行絶玉房重未開妾心正如
此昭陽歌吹來　─姚合題金州西園苔階茅堂階豈高
數寸是苔蘚只恐秋雨中牕户亦不濺眼前無此物我
情何由遣─宋梅堯臣水次蘚花秋雨日霏霏碧花生
叠叠水邊有神女妝去遺翠靨岸側小家婦不知所宜
愜采得未還人自將渾面帖　古壁苔隂壁流暗泉古
苔長自好不改春與秋何如路傍草空山正幽藹淨綠
無人掃
七言古詩─増─唐顧雲苔歌檻前溪奪秋空色百丈潭心
數砂礫松筠條條長碧苔苔色碧于秋水碧波㢠廻梳開
孔雀尾根細貼著盤陀石撥浪輕拈出少時一髻濃煙
三四尺山光日華亂相射靜縷藍鬐勻襞積試把臨流
抖擻看琉璃珠子淚雙滴如看玉女洗頭處解破雲鬟
收未得即是仙宮欲製六銖衣染絲未倩鮫人織採之
不敢盈篚篋苦把龍神河伯惜瓊蘇玉鹽爛熳煮嚥入
丹田續靈液會待功成插翅飛蓬萊頂上尋仙客
五言律詩─増─唐包何同舍弟佶班韋二員外對秋苔成
詠─每看苔蘚色如向簿書閒幽思纒芳樹高情寄逺山
雨痕連地綠日色出林斑却要興公賦臨危滑石間
李咸用苔─幾年風雨跡叠在石孱顔生處景長靜看來
情儘閒吟亭侵壞壁藥院掩空關每憶東行徑移笻獨
自還─原─明于若瀛詠苔─一雨生無蔕孤茵濕欲寒被
階藏石瘦席徑受花安易作夤緣想難拈空色看紋全
如側理有意鳥書殘
七言律詩─增─唐徐夤詠苔印留麋鹿野禽蹤巖壑漁磯
是處逢金谷曉凝花影重章華春映栁隂濃石橋羽客
遺前迹陳閣才人沒舊容歸去掃除階砌下蘚痕殘綠
一重重　宋趙企詠苔─斑斑染黛色差勻個個微圓類
綠萍不比榆錢鋪砌白未饒荷葉㸃溪青陶鎔盡出春
工力磨就多應雨夜零好與詩人買風月何妨積貯滿
空庭　─明朱謀㬜苔布葉如錢個個青不爭要路占閒
庭風前印鶴移罡歩雨後留蝸作篆形生閣久縈詞客
恨入碑多蝕古人名紅英墮地交相映小屐跫然未忍
停　─原─徐茂呉詠苔─寂歴空庭綴綺錢緣階依砌更蟬
連長門底是生金輦芳徑無從認翠鈿宜藉落花相掩
映肯教新草獨芊眠違喧只合幽人侶怪得江淹怨思
偏　瑤砌瓊鋪紫翠勻高臺曲榭淨無塵停雲斐亹沿
階綠經雨葳蕤澀浪新側理成時無汗簡文茵爛處絶
車輪徑開二仲逢迎少鎭日荒荒覆碧筠㸃地斑斑
積翠平年年和草玉階生石家砌上鏤春卉晉帝宮中
號夜明乍訝綠筠經雨長不因白露減秋清坐時隨意
妨行滑幾日空庭斷屐聲
五言排律─原─明于若瀛詠苔─研上碧于染鬖髿滿綠錢
根㣲踏未斷絲細勢相聨每向重隂合偏逢雨過鮮綿
綿緣閣上漠漠沒階前滋石隨潮長浮查逐沫纎江淹
曽有賦無用總堪憐
五言絶句─原─唐王維鹿柴空山不見人但聞人語響返
景入深林復照青苔上　─増─錢起藍田溪咏石上苔静
與溪色連幽宜松露滴誰知古石上不染世人跡　宋
梅堯臣苔徑─林間夏雨滋復有斜陽照綠淨不搖風從
教春草笑─明高啓堦前苔莫掃雨餘綠任滿閒階路
留藉落來花春泥免相汙　─李東陽苔徑豈不愛佳客
客來殘我苔西園十日雨三徑不曽開
七言絶句─増─唐白居易石上苔─漠漠斑斑石上苔幽芳
靜綠絶纎埃路傍凡草榮遭遇曽得七香車輾來　─原
鄭谷苔錢─春紅秋紫繞池臺箇箇圓如濟世財雨後無
端滿窮巷買花不得買愁來　増─李中春苔─春霖催得
鎖煙濃竹院莎齊逕小通誰愛落花風味處莫愁門巷
襯殘紅
詩散句─增─梁劉孝威─石岸生寒蘚沉根漬水苔─宋沈
約─賔階綠錢滿客位紫苔生　─唐楊炯─百果珠為竇羣
峯錦作苔　─薛稷陽林花已紅寒澗苔未綠　─王維─坐
看蒼苔色欲上人衣來　─原─李白─門前遲行跡一一生
綠苔　─杜甫─興來無灑掃隨意坐莓苔　雨抛金鎖甲
苔臥綠沉槍　─李嘉祐─苔色侵衣桁潮痕上井闌　白
居易─雲覆莓苔封蒼然無處覓　黛潤霑新雨斑明㸃
古苔　冷滑無人跡苔㸃如花箋　上官昭容石苔凌
几杖空翠撲肌膚　石畫裝苔色風梭織水紋　─增─宋
梅堯臣─濕翠連澗隂淨綠繞巖坎　─司馬光森沉殿瓦
碧羃歴井苔蒼─原─唐杜牧─莫厭瀟湘少人處水多菰
米岸莓苔─陸龜䝉澄溪水過苔還淨深樹雲來鳥不
知　閒牕雨過苔花潤小簟風來薤葉凉　─增─韓偓釣
磯自别經秋雨長得莓苔更幾重　宋梅堯臣─庭下隂
苔未教掃榴花紅落㸃青蒼　─王安石─人傳湫水未嘗
枯滿底蒼苔亂髪麤─陸游─柴門雖設不曽開為怕人
行損綠苔　─晉陸機青苔暗階除　─原─齊謝朓蒼苔依
砌上　─梁江淹青苔日夜黃─增─唐太宗─綠沼翠新苔
　─崔善為─石苔終歲青─張九齡─苔益山文古─孟浩
然─苔壁饒古意　─王維─屐齒印苔深　綠髪莓苔地
原─杜甫─蟲書玉佩蘚　歸休歩紫苔　苔移玉座春
苔錢似錦萍　苔徑臨江竹　玉殿莓苔春　劉長卿
蒼苔綠竹徑　─增─韋應物新苔侵履濕　司空曙苔色
徧春石　雨滌莓苔綠　李益漠漠秋苔潔　孟郊白
苔浮水錢─張籍石苔生紫㸃　白居易苔斑錢剝落
　苔壁錦漫糊　─朱慶餘─積潤苔紋厚　姚合古苔寒
更翠　苔文翻古篆　苔蘚疎塵色　薛能地燥春苔
裂　─温庭筠─紫苔侵壁潤　羅隠水梳苔髪直　鄭谷
染岸蒼苔古　皮日休─苔染渾成綺　苔髪紅鬇鬡
韋莊壁峻苔如畫　─李中蘚色花隂濶　濺石苔花潤
　─宋林逋─雨壁上苔衣　─王安石─青苔挾雨驕　苔侵
垂磴蔓─陸游─雲䒱蒼蘚平　─戴復古─苔生石徑斑
金李獻能─苔花錦斕斑　─元好問─苔滑水無聲　─元方
回─苔紋深翠毯　─唐王維青苔日厚自無塵　─岑參雨
滋苔蘚侵階綠　─原─杜甫石田茅屋荒蒼苔　蒼苔濁
酒林中靜　苔蘚蝕破沙濤痕　─增─韓翃─雨後青苔散
㸃牆　─姚合─塵靜寒霜覆綠苔　─白居易青苔地上消
殘暑　─溫庭筠─砌因流水長秋苔　杜荀鶴石榻人稀
蘚色交　─原─陸龜䝉─顚倒青苔落綘英─皮日休─破扉
開澀染苔花─呉仁壁為惜苔錢妨換砌　呉融─水籠
沙淺露莓苔─韋莊─禁城烟煖蒸青苔　宋錢惟演碧
鮮初圓亂縹牆　─增─歐陽修─青苔雨後深紅㸃　原─司
馬光─雨岸莓苔舒繡斑　─増─蘇軾─研竹穿花破綠苔
金蔡松年─雨餘巖石古苔青
　　(附/錄)水苔
原─水苔一名石髪一名石衣一名藫(爾雅云藫石衣/注云水苔也)一
名水衣　─增─夲草─水苔一名陟釐一名側棃一名水綿
按石髪有二生水中者為陟釐生陸地者為烏韭　─原
生石上色青綠䝉茸如髪初生嫩者擇去蟲石以石壓
乾入鹽油醬薑椒切韭芽同拌食亦可油醬炒食
集藻─五言律詩─増─宋梅堯臣水苔深苔何所若苦詠費
毫尖繞繞水仙髪茸茸蛟客髯綠縈秋石淨嫩値翠篙
黏尚芼參差荇薄言無此嫌
七言絶句─増─宋司馬光石髪萬古風濤浸石巖老苔垂
足細䰐鬖傳聞海底珠無數何事從來散不簪　金闕
銀城仙客居欲傳消息問麻姑蓬萊無物堪為信翦寄
蒼龍一握鬚
詩散句─増─唐皮日休─水苔青髬髵
别錄─原─拾遺記─張華撰博物志奏于武帝帝詔芟截浮
疑分為十卷即于御前賜側理紙萬番此南越所獻後
人言陟里與側理相亂南人以海苔為紙其理縱橫斜
側因以為名
　　垣衣
增─夲草─垣衣一名垣嬴一名天韭一名䑕韭一名昔邪
此乃磚牆城垣上苔衣也生屋瓦上者即為屋遊
集藻─五言律詩─增─唐李益賦得垣衣漠漠復霏霏為君
垣上衣昭陽輦下草應笑此生非掩靄青春去蒼茫白
露晞猶勝萍逐水流浪不相依
詩散句─増─梁簡文帝緣階覆綠綺依簷映昔邪─齊王
融垣衣不可裳
　　(附/錄)屋遊
原─屋遊一名瓦衣一名瓦苔一名瓦蘚一名博邪一名
昨葉一名蘭香此瓦屋上苔衣也生久屋之瓦木氣洩
則生其長數寸葉圓而肥嫩長寸餘頂生小白花名瓦
松甘寒無毒治浮熱在皮膚往來寒熱時氣煩悶小兒
癎熱
　　(附/錄)瓦松
增─夲草─瓦松一名昨葉何草一名瓦花一名向天草赤
者名鐵脚婆羅門草一名天王鐵塔草(如松子作/層故名)蘇恭
曰初生高尺餘逺望如松栽馬志曰處處有之生年久
瓦屋上六月七月采苗日乾
彚考─增─夢溪筆談─崔融為瓦松賦云謂之木也訪山客
而未詳謂之草也驗農皇而罕記叚成式難之曰崔公
博學無不該悉豈不知瓦松已有著説引梁簡文詩依
簷映昔邪成式以昔邪為瓦松殊不知昔邪乃是垣衣
瓦松自名昨葉何成式亦自不識
集藻─増─唐崔融瓦松賦─崇文館瓦松者産於屋霤之上
千株萬莖開花吐葉高不及尺下纔如寸不載于仙經
靡題于藥錄謂之為木也訪山客而未詳謂之為草也
驗農皇而罕記豈不以在人無用在物無成乎俗以其
形似松生必依瓦故曰瓦松楊炯謂余曰此中草木咸
可為賦其詞曰賔館兮沉沉明月高兮重海深試一望
兮上棟下宇開陽闔隂彼美嘉族依于夏屋煌煌特秀
狀金芝兮産霤歴歴空懸若星榆而種天苯䔿丰茸青
㝠芊眠葩條郁毓根柢連拳間青苔而裛露陵碧瓦而
含烟春風搖兮鬱起冬雪糅兮蒼然詎充採掇罕任雕
鐫桐君莫賞梓匠難甄用匪適于時要必濫聞于俗傳
慚魏宮之烏韭恧漢官之紅蓮觀其衆開榮列虚心獨
潔高寧我慕無木禾之五尋卑以自安類石蒲之九節
進不必媚居不求利芳不為人生不因地其質也菲無
忝于天然其隂也薄纔足以自庇望之常見其表尋之
罔得其祕肅穆承華堂皇不賒繩懸麥穗户刻菱花竹
蒼筤而衆色樹連理而相加芙蓉發池兮照爛日及懸
霤兮紛葩彼懷寳以遇賞此不材而見嗟雖有慕於階
闥亦無混于泥沙已矣哉不學懸蘿附柏直蓬倚麻固
將含美惡以同貫齊是非于一家亂曰少陽之地兮於
何不春博望之苑兮莫匪正人纎根弱植兮生君之館
荷施霑恩兮為人所翫物不謝生不知其榮惟願聖皇
千萬壽但知傾葉向時明　無名氏瓦松賦式觀圖籍
幽山窮野聞卉木之名焉考神農之嘗者根莖可驗洪
纎不捨惟瓦松兮闕書何昔人兮智寡原其所托高而
又雅抽形先寄于鶴樓聳質更資于鴛瓦旖旎芬葩含
風接霞既當春而吐葉亦凌秋而㸃花異山苗之極秀
狀澗松兮抽芽高居壤霤匪雜泥沙向朝陽兮發榮經
夕露兮増華常在危簷心必直詎欲牽風影暫斜小大
殊品高卑異盼離離兮若星榆之照灼煜煜兮疑石蒲
之蔥蒨既乏棟梁之用寧怯鐫雕之變豈比夫桂山上
蘭谷中長幽隠兮銷馥為芬芳兮敗叢奚若兹物之獨
茂無憂患兮養蒙
五言排律─增─唐李華尚書都堂瓦松─華省祕仙蹤高堂
露瓦松葉因春後長花為雨來濃影混鴛鴦色光含翡
翠容天然斯所寄地勢太無從接棟臨雙闕連甍近九
重寧知深澗底霜雪歲兼封
詩散句─增─宋張耒─别來秋意苦但見瓦松長　─唐韓偓
睡起牆隂下藥欄瓦松花白閉柴關　─宋陸游屋老瓦
松長　─唐白居易─牆有衣兮瓦有松
　　仙人縚
增─酉陽雜俎─仙人絛出衡岳無根蔕生石上狀如同心
帶三股色綠亦不常有　益部方物記仙人縚生大山
中與苔同種但巖隂石隈多鮮翠長二三尺叢垂若縚
或言深谷有長丈餘者
集藻─贊─增─宋宋祁仙人縚贊─附陽而生垂若文縚大槩
　苔類土石所交
　　　(附/錄)羅漢絛
　增─湖湘故事羅漢後洞有草蔓結如帶長丈餘附木而
　生相傳謂之羅漢絛
　集藻─七言絶句─增─宋畢向羅漢絛五百移棲絶洞深空
　留轍跡杳難尋綠絲絛帶何人施長到春來挂滿林
　
　
　
　
　
　
　
　
　
御定佩文齋廣羣芳譜卷九十一
　欽定四庫全書
御定佩文齋廣羣芳譜卷九十二
　　卉譜
　　　祝餘
　増─山海經─招搖之山有草焉其狀如韭而青花其名曰
　祝餘食之不飢─註─或作桂荼
　　　條(二種同名/)
　増─山海經─符禺之山其草多條狀如葵而赤花黄實如
　嬰兒舌食之使人不惑　石脆之山其草多條其狀如
　韭而白花黒實食之已疥
　　　黃雚
　増─山海經─竹山有草焉其名曰黃雚其狀如樗其葉如
　麻白花而赤實其狀如赭浴之已疥又可以已胕
　　　蓇蓉
　増─山海經─嶓冡之山有草焉其葉如蕙其夲如桔梗黑
　華而不實名曰蓇蓉食之使人無子
　　無條(二種同名/)
増─山海經─臯塗之山有草焉其狀如槀苃其葉如葵而
赤背名曰無條可以毒鼠　苦山有草焉圓葉而無莖
赤華而不實名曰無條服之不癭
　　薲草
増─山海經─崑崙之丘有草焉名曰薲草其狀如葵其味
如蔥食之已勞
　　籜
増─山海經─甘棗之山有草焉葵本而杏葉黄華而莢實
名曰籜可以已瞢
　　植楮
増─山海經─脱扈之山有草焉其狀如葵葉而赤華莢實
實如㯶莢名曰植楮可以已癙食之不眯
　　鬼草
増─山海經─牛首之山有草焉名曰鬼草其葉如葵而赤
莖其秀如禾服之不憂
集藻─贊─増─晉郭璞鬼草讚─焉得鬼草是樹是藝服之不
憂樂天遺世如波滚舟任波流滯
　　榮草
増─山海經─鼓鐙之山有草焉名曰榮草其葉如栁其本
如雞卵食之已風
　　荀草
増─山海經─青要之山有草焉其狀如葌而方莖黄華赤
實其本如藁本名曰荀草服之美人色
集藻─贊─増─晉郭璞荀草讚─荀草赤實厥狀如菅婦人服
之練色易顔夏姬是豔厥媚三遷
　　葶甯
増─山海經─熊耳之山有草焉其狀如蘇而赤華名曰葶
甯可以毒魚
　　薫草
增─山海經─浮山有草焉名曰薰草麻葉而方莖赤華而
黒實臭如蘼蕪佩之可以已癘
　　風條
增─山海經─休與之山有草焉其狀如蓍赤葉而夲叢生
名曰風條可以為簳
　　焉酸
增─山海經─鼓鐘之山有草焉方莖而黄華員葉而三成
其名曰焉酸可以為毒
　　䔄草(二種同名/)
增─山海經姑媱之山帝女化為䔄草其葉胥成其華黄
其實如菟丘服之媚於人　泰室之山有草焉其狀如
􁌂白華黒實澤如蘡薁其名曰䔄草服之不昧
集藻─贊─增─晉郭璞䔄草贊─䔄草黄華實如菟絲君子是
佩人服媚之帝女所化其理難思
　　嘉榮
增─山海經─半石之山其上有草焉生而秀其高丈餘赤
葉赤華華而不實其名曰嘉榮服之者不霆　蛇山其
草多嘉榮
集藻─贊─增─晉郭璞嘉榮贊─霆維天精動心駭目曷以禦
之嘉榮是服所正者神用口腸腹
　　􁤫草
增─山海經─少陘之山有草焉名曰􁤫草葉狀如葵而赤
莖白華實如蘡薁食之不愚
集藻─贊─増─晉郭璞􁤫草贊─􁤫草赤莖實如蘡薁食之益
智忽不自覺殆齊生知功竒於學
　　梨草
增─山海經─太山有草焉名曰梨其葉狀如荻而赤華可
以已疽
　　􁅖草
増─山海經大騩之山有草焉其狀如蓍而毛青華而白
實其名曰􁅖服之不夭可以為腹病
集藻─贊─增─晉郭璞􁅖草贊大騩之山爰有苹草青華白
實食之無夭雖不增齡可以窮老
　　高梁山草
増─山海經─高梁之山有草焉狀如葵而赤華莢實白柎
可以走馬
　　雞穀
増─山海經─兔牀之山其草多雞榖其本如雞卵其味酸
甘食者利于人　嫗山其草多雞穀
　　苕饒
增─陸璣詩疏─苕苕饒也幽州人謂之翹饒蔓生莖如勞
豆而細葉似蒺藜而青其莖葉綠色可生食如小豆藿
也
彚考─增─詩陳風─卭有㫖苕
　　虉
増─爾雅虉綬─註小草有雜色似綬
彚考─增─詩陳風─卭有㫖鷊疏鷊綬草也
　　莫
增─陸璣詩疏─莫莖大如箸赤節節一葉似栁葉厚而長
有毛刺今人繅以取繭緒其味酢而滑始生可以為羮
又可生食五方通謂之酸迷冀州人謂之乾絳河汾之
間謂之莫
彚考─增─詩魏風彼汾沮洳言采其莫
　　葍
增─爾雅─葍䔰註大葉白華根如指正白可啖─疏─幽州人
謂之燕䔰其根可著熱灰中溫啖之饑荒之歲可蒸以
禦饑也　葍藑茅註─葍華有赤者為藑藑葍一種耳亦
猶蓤苕華黄白異名
彚考─増─詩小雅─我行其野言采其葍
　　芑
增─陸璣詩疏─芑菜似苦菜也莖青白色摘其葉有白汁
出脃可生食亦可蒸為茹青州人謂之芑西河鴈門芑
尤美
彚考─增─詩小雅─薄言采芑于彼新田于此菑畝　─大雅
豐水有芑
　　藬
増─爾雅─藬牛蘈─註─今江東呼為牛蘈者高尺餘許方莖
葉長而鋭有穗穗間有華華紫縹色可淋以為飲
　　結縷
增─爾雅─𫝊橫目─註─一名結縷俗謂之鼓箏草─前漢書
註─師古曰結縷蔓生著地之處皆生細根如線相結故
名結縷今俗呼鼓箏草者兩㓜童對銜之手鼓中央則
聲如箏也
　　蔖
增─爾雅─蓾蔖─註作履苴草─疏即蒯類也中作履底
　　揺車
增─爾雅柱夫揺車注─蔓生細葉紫華可食今俗呼曰翹
摇車疏華翹起摇動因名
　　綿馬
增─爾雅─綿馬羊齒─注─草細葉葉羅生而毛有似羊齒今
江東呼為鴈齒繅者以取繭緒
　　瓝
增─爾雅─瓝九葉─注今江東有草五葉共叢生一莖俗因
名為五葉即此類也
　　雞腸草
増─爾雅─蔜􁓊􁓋注─今蘩􁓋也或曰雞腸草─疏本草云蘩
􁓋味辛多生下濕坑渠之側人家園庭亦有此草
　　蕕(一作莤/)
增─爾雅莤蔓于注多生水中一名軒于江東呼莤　本
草─一名馬唐一名馬飯一名羊麻一名羊粟節節有根
著土如結縷草堪飼馬
彚考─増─左傳─一薰一蕕十年尚猶有臭
　　䔾車
増─爾雅─䔾車䒗輿─注─䔾車香草─廣志䔾車味辛生彭
城高數尺重葉白花　─海藥本草─生海南山谷凡諸樹
蟲蛀者煎此香冷淋之即辟也又辟惡氣薰衣佳
集藻─文賦散句─增─楚屈原離騷─畦留夷與揭車兮　漢
司馬相如上林賦─揭車衡蘭
　　蘮蒘
增─爾雅─蘮蒘竊衣─注─似芹可食子大如麥兩兩相合有
毛著人衣─疏─俗名鬼麥
　　玉紅草
增─尸子─赤縣洲為崑崙之墟其東則滷水島左右玉紅
之草生焉食其一實醉臥三百歲
　　留夷
增─楚詞註─留夷文選作蒥荑張揖曰留夷辛夷顔師古
曰留夷香草非辛夷辛夷乃樹耳
集藻─文賦散句─増─楚屈原離騷─畦留夷與揭車兮　漢
司馬相如上林賦─雜以留夷
　　不死草
增─十洲記─祖洲上有不死之草草形如菰苗長三四尺
人已死三日者以草覆之皆當時活也服之令人長生
秦始皇時有鳥如烏狀銜此草來遣使者齎草以問北
郭鬼谷先生云此草是東海祖洲上不死之草生瓊田
中或名為養神芝其葉似菰苗叢生一株可活一人始
皇乃使使者徐福發童男童女入海採之
　　明莖草
增─東方朔别傳─天漢二年帝升蒼龍館思仙術召諸方
士言逺國遐鄉之事唯朔下席操筆疏曰臣遊北極至
鏡火山日月初不照有龍銜火以照山四極亦有園囿
池苑皆植異草木有明莖草如金燈折為燭照見鬼物
形仙人甯封嘗以此草然為夜照見腹内外有光亦名
洞腹草帝剉此草為蘇以塗明雲之觀夜坐此觀即不
加燭亦名照魅草採以藉足則入水不沉
　吉雲草
增─洞冥記東方朔曰臣有吉雲草十種種於九景山東
二千歲一花明年應生臣走請刈之得以秣馬馬終不
飢
　　神精香草
増─洞冥記波祗國亦名波弋國獻神精香草亦名荃蘼
一名春蕪一根百條其間如竹節柔軟其皮如絲可為
布所謂春蕪布亦名香荃布堅宻如紈氷也握一片滿
室皆香婦人帶之彌月芬馥
　　夢草
增─洞冥記有夢草似蒲色紅晝縮入地夜則出懐其葉
則知夢之吉凶立驗也武帝思李夫人之容不可得朔
乃獻一枝帝懐之夜果夢夫人因改曰懷夢草　拾遺
記─背明國有夢草葉如蒲莖如蓍採之以占吉凶萬不
遺一
　　却睡草
增─洞冥記─有五味草初生味甘花時味酸食之使人不
眠名曰却睡草武帝時末多國獻此草
　　瑶琨碧草
增─洞冥記─瑶琨去玉門九萬里有碧草如麥割之以釀
酒則味如醇酎飲一合三旬不醒但飲甜水隨飲而醒
　　地日草
増─洞冥記─武帝末年彌好仙術與東方朔狎暱帝曰朕
所好者不老其可得乎朔曰臣能使少者不老帝曰服
何藥耶朔曰東北有地日之草西南有春生之草帝曰
何以知之朔曰三足烏數下地食此草羲和馭之以手
揜烏目不聽下也食草能不老他鳥獸食此草則美悶
不能動矣帝曰子何以知乎朔曰臣小時掘井陷落地
下數十年無所託寄有人引臣欲徃此草中隔紅泉不
得渡其人以一隻屐與臣臣泛紅泉得至此草之處臣
采而食之
　　鳳葵草
增─洞冥記─有鳳葵草色丹葉長四寸味甘久食令人身
輕肌滑赤松子餌之三歲乗黄蛇入水得黄珠一枚色
如眞金或言是黄蛇之卵
　　躡空草
增─洞冥記─鳥哀國有掌中芥葉如松子取其子置掌中
吹之而生一吹長一尺至三尺而止然後可移于地上
若不經掌中吹則不生食之能空中孤立足不躡地亦
名躡空草
　　壽榮草
增─典術─壽榮草出少室金山丘下服之令人不老取葉
服之可通百神
　　迷迭
增─廣志─迷迭出西域　─魏畧─迷迭香出大秦國─夲草
其草修榦柔莖細枝弱根繁花結實嚴霜弗凋收采去
枝葉入袋佩之芳香甚烈主去惡氣令人衣香燒之去
鬼
集藻─賦─増─魏文帝迷迭賦─坐中堂以遊觀兮覽芳草之
樹庭重妙葉于纎枝兮揚修榦而結莖承靈露以潤根
兮嘉日月而敷榮隨廻風以揺動兮吐芳氣之穆清薄
西夷之穢俗兮越萬里而來征豈衆卉之足方兮信希
世而特生　─曹植迷迭香賦播西都之麗草兮應青春
而凝暉流翠葉于纎柯兮結微根于丹墀信繁華之速
實兮弗見彫于嚴霜方暮秋之幽蘭兮麗崑崙之芝英
既經時而收採兮遂幽殺以增芳去枝葉而特御兮入
綃縠之霧裳附玉體以行止兮順微風而舒光　─王粲
迷迭賦─惟遐方之珍草兮産崑崙之極幽受中和之正
氣兮承隂陽之靈休揚豐馨于西裔兮布和種于中州
去原野之側陋兮植高宇之外庭布萋萋之茂葉兮挺
苒苒之柔莖色光潤而采發兮似孔翠之揚精　陳琳
迷迭賦─立碧莖之婀娜鋪綵條之蜿蟺下扶疎以布濩
上綺錯而交紛匪荀方之可樂實來儀之麗閑動容飾
而發微穆斐斐以承顔　─應㻛迷迭賦─列中堂之嚴宇
跨階序而駢羅建茂莖以竦立擢修榦而承阿燭白日
之炎隂承翠碧之繁柯朝敷條以誕節夕結秀而垂華
振纎枝之翠粲動采葉之莓莓舒芳香之酷烈乘清風
以徘徊
詩散句─增─樂府─氍毹㲮􁜠五木香迷迭艾蒳及都梁
　　龍鬚草
增─夲草─石龍芻一名龍鬚一名龍修一名龍華一名龍
珠一名懸莞一名草續斷一名縉雲草一名方賓一名
西王母簪叢生狀如粽心草及鳬茈苗直上夏月莖端
生小穗花結細實並無枝葉今呉人多栽蒔織席他處
自生者不多
彚考─增─山海經─賈超之山多龍修─注─龍鬚也似莞而細
生山石穴中莖倒垂可為席　─崔豹古今注─孫興公問
曰世稱黃帝鍊丹于鑿硯山乃得仙乘龍上天羣臣援
龍鬚鬚墜而生草曰龍鬚有之乎荅曰無也有龍鬚草
一名縉雲草故世人為之妄傳至如今有虎鬚草江東
亦織以為席號曰西王母席可復是西王母乘虎而墮
其鬚也　─水經注─自洮嵹南北三百里中地草徧是龍
鬚而無樵柴　─福建志─武平縣梁山分十二面寄峻叠
出昔鄉民採茗誤至一巖見龍鬚草蒙幕垂門披而入
見佛像經帙鐘磬幢蓋如新造設後再徃遂迷所在
集藻─詩散句─增─唐李白─莫捲龍鬚席從他生網絲
　　(附/錄)龍常草
增─本草─龍常草一名粽心草生河水旁狀如龍芻冬夏
生按爾雅云􁁉䑕莞郭璞云纎細似龍鬚可為席蜀中
出好者恐即此龍常也
　　虹草
増─拾遺記─背明國有草名虹草枝長一丈葉如車輪根
大如轂花似朝虹之色昔齊桓公伐山戎國人獻其種
乃植於庭曰霸者之瑞也
　　宵明草
增─拾遺記─背明國有宵明草夜視如列燭晝則無光自
消滅也
　　黄渠草
増─拾遺記─背明國有黄渠草映日如火其堅韌若金食
者焚身不熱
　　聞遐草
增─拾遺記背明國有聞遐草服者耳聰香如桂莖如蘭
　　合歡草
增─拾遺記魏明帝時有合歡草狀如蓍一株百莖晝則
衆條扶疎夜則合為一莖萬不遺一謂之神草
　　濡姧草
增─拾遺記─方丈山有草名濡姧葉色如紺莖色如漆細
軟可縈海人織以為席薦卷之不盈一手舒之則列坐
方國之賓
　　娑羅草
增─拾遺記─方丈山有娑羅草細大如髮一莖百尋柔軟
香滑羣仙以為龍首之轡
　　遥香草
增─拾遺記─岱輿山北有遥香草其花如丹光耀入目葉
細長而白如忘憂之草其花葉俱香扇馥數里故名遥
香草其子如薏中實甘香食之累日不飢渴體如草之
香久食延齡萬歲仙人常採食之
　　莽煌
增─拾遺記─岱輿山有草名莽煌葉圓如荷去之十歩炙
人衣則燋刈之為席方冬彌溫以枝相摩則火出矣
　　芸苗草
增─拾遺記─瀛洲有草名芸苗狀如菖蒲食葉則醉餌根
則醒
　　芸蓬草
增─拾遺記─員嶠山有草名芸蓬色白如雪一枝二丈夜
視有白光可以為杖
　　銅鼓草
增─桂海虞衡志─銅鼓草其實如𤓰療瘡瘍毒
　　珊瑚鞭
增─黃山志─珊瑚鞭澗壑中草也叢生葉深綠初秋㧞莖
長二三尺徧莖布小花花色殷似珊瑚更紅俗名金線
海棠又名狀元鞭
　　紅席草
増─南史梁武帝紀─海中浮鵠山去餘姚岸可千餘里上
有女人年三百歲有女官道士四五百人年並出百但
在山學道遣使獻紅席云此草常有紅鳥居下故以為
名觀其圖狀則鸞鳥也
　　鹹草
增─南史扶桑傳─扶桑東千餘里有女國食鹹草如禽獸
鹹草葉如邪蒿而氣香味鹹
　　千歩香草
增─述異記─南海山出千歩香佩之香聞於千歩也今海
隅有千歩草是其種也葉似杜若而紅碧雜貢籍曰南
郡貢千歩香
　　睡草
增─述異記─桂林有睡草見之則令人睡一名醉草亦呼
嬾婦箴又出南海地記
　　龍芻
增─述異記─東海島龍川穆天子養八駿處也島中有草
名龍芻馬食之一日千里古語云一株龍芻化為龍駒
　　蓆具草
增─述異記─蓆具草一名塞路生北方古詩云千里蓆具
草
　　相思草
增─述異記─秦趙間有相思草狀如石竹而節節相續一
名斷腸草又名愁婦草亦名霜草人呼寮莎
　　活人草
增─述異記─漢武帝時西方日支國有獻活人草三莖有
人死者將草覆面即活
　　麝香草
增─述異記─紫述香一名紅蘭香一名金桂香亦名麝香
草出蒼梧桂林上郡界今呉中有麝香草似紅藍而甚
芳香
　　懸腸草
増─述異記─懸腸草一名思子蔓南中呼為離别草
　　宮人草
增─述異記─楚中有宮人草狀如金䔲而甚氛氳花色紅
翠
　　䕶門草
增─酉陽雜俎─䕶門草出常山北寘諸門上夜有人過輙
叱之　─物類相感志─一名百靈草
集藻─詩散句─增─梁王筠─霜被守宮槐風驚䕶門草
　　金光草
增─廣異記─謝元卿至東岳夫人所居有異草葉如芭蕉
花正黃色光可以鑑曰此金光草也食之化形靈元壽
與天齊
集藻─詩散句─增─唐李白─願餐金光草壽與天齊傾
　　元鹿草
增─道籥─元鹿之草生於名山人跡不到處烹而食之壽
二千歲
　　鶴子草
增─北户錄鶴子草蔓花也當夏開南人云是媚草甚神
可比懐子夢芝采之曝乾以代面靨形如飛鶴狀翅羽
嘴距無不畢備亦草之竒者草蔓延春生雙蟲常食其
葉土人收於奩粉間餉之如養蠶諸蟲老不食而蜕為
蝶女子佩之如細鳥皮號為細蝶
　　醒醉草
增─開元天寳遺事─興慶池南岸有草數叢葉紫而心殷
有一人醉過於草傍不覺失其酒態後有醉者摘草嗅
之卒然醒悟故目為醒醉草
　　變晝草
増─杜陽雜編─順宗即位拘彌國貢變晝草有類芭蕉可
長三尺而一莖千葉樹之則百歩内昏黑如夜始藏於
百寳匣中上見而怒曰背明向暗之物何貴并匣焚之
　　迎凉草
增─酉陽雜俎─迎凉草碧色簳似苦竹葉細如杉雖若乾
枯而未嘗凋落盛暑挂之牕户間則凉風自生
集藻─詩散句─增─宋章得象─已持犀避暑更乞草迎凉
　　左行草
增─酉陽雜俎─左行草使人無情范陽長貢
　　青草槐
增─酉陽雜俎─龍陽縣裨牛山南有青草槐叢生高尺餘
花若金燈仲夏發花一夲云迄千秋
　　野狐絲
增─酉陽雜俎─野狐絲庭中草蔓生色白花微紅大如栗
秦人呼為狐絲
　　望舒草
增─酉陽雜俎─望舒草出扶支國草紅色葉如蓮葉月出
則舒月沒則卷
　　蜜草
增─酉陽雜俎─北天竺國出蜜草蔓生大葉秋冬不死因
受霜露遂成蜜如塞上蓬鹽　─本草交河沙中有草頭
上有毛毛中生蜜名為給㪍羅高昌有草名羊刺其上
生蜜西番撒馬兒罕地有小草葉細如藍秋露凝其上
味甘如蜜
　　老鵶𤓰籬
增─酉陽雜俎─老鵶𤓰籬葉如牛蒡而美子熟時色黑狀
如𤓰籬
　　鴨舌草
增─酉陽雜俎─鴨舌草生水中似蓴俗呼為鴨舌草
　　銅匙草
增─酉陽雜俎─銅匙草生水中葉如翦刀
　　水耐冬
增─酉陽雜俎─水耐冬經冬在水不死成式於城南村墅
池中有之
　　天芊
增─酉陽雜俎─天芊生終南山中葉如荷而厚
　　油㸃草
增─酉陽雜俎─油㸃草葉似莙薘每葉上有黑㸃相對
　　三賴草
增─酉陽雜俎─三賴草如金色生於高崖老子弩射之魅
藥中最切
　　金盤草
增─唐王周詩註─金盤草生寧江巫山南陵林木中其根
一年生一節人採而服可觧毒也
集藻─五言古詩─增─唐王周金盤草詩─今春從南陵得草
名金盤金盤有仁性生在林木端根節歳一節食之甘
而酸風俗競採掇俾人防急難巴中虵虺毒解之如走
丸巨葉展六出軟幹分長竿搖搖綠玉活褭褭香荷寒
世云暑酷月鬱有神物看天之産於此意欲生民安今
之為政者何不反此觀知彼苛且猛愼勿虐而殘一物
茍失所萬金惟可歎莫並蒿與萊豈羨芝及蘭勤渠䕶
根本栽植富庭欄寄言好生者休説神仙丹
　　蕪荑
增─五代史─胡嶠自契丹亡歸中國畧能道其所見云自
褭潭入大山行十餘日而出過一大林長二三里皆蕪
荑枝葉有芒刺如箭羽其地皆無草
　　息雞草
增─五代史─胡嶠自契丹亡歸中國畧能道其所見云自
上京東行至褭潭水草豐美有息雞草尤美而本大馬
食不過十本而飽
　　千金草
增─寰宇記─廣州草有大千金小千金守房郎千里㢠廻萬
里憶
　　金星草
増─益部方物畧記─金星草生峩睂青城山葉似萱草其
背有㸃雙行相偶黃澤類金星人號金星草亦云金釧
草皆以肖似取之今醫家以傅疽創甚良　─嘉祐本草
金星草喜生背隂石上淨處及竹箐中少日色處或生
大木下及背隂古瓦屋上初出深綠色葉長一二尺至
深冬背生黄星㸃子兩兩相對色如金因得金星之名
無花實凌冬不凋其根盤屈如竹根而細折之有筋如
豬馬騣
集藻─贊─增─宋宋祁金星草贊─長葉叢生背㸃星布高醫
近識傅疽可愈
　　石長生
增─本草經─石長生一名丹草一名丹沙草花紫色南中
多生石巖下葉似蕨而細如龍鬚黑如光漆高尺餘不
與餘草雜也　─益部方物畧記─長生草山隂蕨地多有
之修莖茸葉色似檜柏而澤經冬不凋損故號長生
集藻─贊─増─宋宋祁長生草贊─色與柏類苒苒其莖冬不
甚黃故謂長生
集藻─七言律詩─增─宋樓鑰長生草─玻璃擢葉玉蟠根千
里提攜寄海濱雨澤不霑仍自潤土膏無著自長春歲
寒秀色鎭依舊日暖素英能一新我欲餌之求久視恐
君靈已不靈人
　　(附/錄)紅茂草
增─圖經本草─紅茂草一名地沒藥一名長生草生施州
四季枝葉繁故有長生之名
　　通泉草
增─庚辛玉冊─通泉草一名長生草多生古道丘壟荒蕪
之地葉似地丁中心抽一莖開黄白花如雪又似麥飯
摘下經年不槁根入地至泉故名通泉俗呼禿瘡花
　　女香
增─奚囊橘柚女香草出繁繢婦女佩之則香聞數里男
子佩之則臭昔海上有丈夫拾得此香嫌其臭棄之有
女子拾去其人跡之香甚欲奪之女子疾走其人逐之
不及乃止故語曰欲知女子强轉臭得成香呂氏春秋
云海上有逐臭之夫疑即此事
　　鼠麴草
增─本草鼠麴草一名米麴一名鼠耳一名佛耳草一名
無心草一名香茅一名黃蒿一名茸母原野間甚多二
月生苗莖葉柔軟葉長寸許白茸如鼠耳之毛開小黄
花成穗結細子
　　馬鞭草
增─本草─馬鞭草一名龍牙草一名鳳頸草下地甚多春
月生苗方莖葉似益母對生夏秋開細紫花作穗如車
前穗子如蓬蒿子而細根白而小
　　(附/錄)蛇含
增─本草─蛇含一名蛇銜一名威蛇一名小龍牙一名紫
背龍牙處處有之有兩種並生石上亦生黄土地一莖
五葉或七葉根名女青八月採隂乾又有一種藤生葉
似蘿摩亦名女青
　　石帆
増─夲草─石帆生海嶼石上草類也無葉高尺許其花離
樓相貫連根如漆色至梢上漸軟作交羅紋人以飾作
珊瑚裝
　　佛甲草
增─夲草─佛甲草生筠州二月生苗成叢髙四五寸脆莖
細葉柔澤如馬齒莧尖長而小夏開黃花經霜則枯人
多栽于石山瓦牆上呼為佛指甲
　　虎耳草
增─夲草─虎耳草一名石荷葉生隂濕處人亦栽于石上
莖髙五六寸有細毛一莖一葉如荷蓋狀人呼為石荷
葉葉大如錢狀似初生小葵葉及虎之耳形夏開小花
淡紅色
　　離鬲草
增─夲草─離鬲草生人家階庭濕處高三二寸苗葉似幕
罨江東有之北土所無
　　仙人草
增─本草─仙人草生階庭間高二三寸葉有鴈齒似離鬲
草北地不生
集藻─贊─増─宋謝惠連仙人草贊并序─余之中園有仙人
草焉春穎其苗夏秀其英秋有貞實冬無凋色可謂貫
四時而不改者也既嘉其名而美其質染筆作詠庶以
攄述云園有佳草名曰仙人煜煜煒煒莫莫臻臻穎發
炎暑苗秀和春竒爾靈質乃植中林
　　宜南草
增─夲草─宜南草生廣南山谷有莢長二尺許内有薄片
似紙大小如蟬翼小男女以緋絹袋盛佩之臂上辟惡
止驚此草生南方故名
　　仙人掌
增─本草─仙人掌草生合州筠州多于石上貼壁而生如
人掌形故名葉細而長春生至冬猶有四時采之
集藻─賦─增─明黃佐仙人掌賦并序─仙人掌者竒草也多
貼石壁而生惟羅浮黄龍金沙洞有之葉勁而長若齟
齬狀發苞時外類芋魁内攢瓣如翠毬各擎子珠如掌
然青赤轉黃而有重殻剖之厚者在外如小椰可為匕
勺薄者在裏如銀杏衣而裹圓肉煨食之味兼芡栗可
補諸虚久服輕身延年俗呼為千歲子云移植惟宜沙
土粤州書院精舍中庭後圃皆有之子以其竒賦焉其
詞曰有仙人之瑶草惟龍洞之嘉生毓金沙於后土承
日景於朱明植深根而擢穎謝修榦以敷榮展青鸞之
羽葉攢威鳳之毬英爾乃𤣥覽啓其前圃叢隂映乎松
篁霑騫林之瑞露翕神霄之寳光子珠擎於翠掌青赤
綦乎中黃傲冬雪而奮起迎凱風以翺翔諒抗時而耀
質遥作對乎男貞補桐君之遺錄起葛令之丹經盍朋
簪而萃止盈傾筐以胥慶同服食以霞舉集瑶池而濯
纓
　　萍蓬草
增─本草萍蓬草一名水粟一名水栗子生南方池澤三
月出水莖大如指葉大如荇花亦黄未開時狀如算袋
其根如藕飢年可以當榖
　　雞足草
增─五臺山志─山有異草二雞足草瞢□草
　　知風草
增─一統志知風草廣東出叢生若藤蔓土人視其節以
占一歲風候每一節則一風無節則無風
　　扁擔草
增─盛京通志─扁擔草似黍葉稍窄有穗有粒多生田中
可以飼馬
　　嬌草
增─盛京通志─嬌草似香蒲可以飼馬
　　馬房
增─盛京通志─馬房節節相生無葉可以飼馬
　　星星草
增─盛京通志─星星草葉如韭有穗星星故名亦可飼馬
　　黄背草
增─盛京通志黄背草層層有節細葉乾之可代茅結屋
　　塔子頭
增─盛京通志塔子頭窪地叢生其根能裹土上壅成堆
如塔故名久則根與土糾結堅不可破俗呼塔子頭可
雕琢為木器
　　水稗草
增─盛京通志─水稗草葉似稗子中多汁故名可飼馬
　　鳳尾草
增─盛京通志─鳳尾草葉莖如鳳尾故名多生山隂近水
處
　　稠稉
增─新津縣志─稠稉山有草名稠稉服之可以長生
　　琉璃草
增─始興縣志─縣南十里曰玲瓏巖有草名琉璃食之可
已風
　　蝎子草
增─蝎子草塞外多有之高四五尺叢生亂草間其葉最
毒人悞觸之立即紅瘇如蝎子所螫故名馬亦不敢近
之唯駝能食與䕭相類
　　特勒蘇草
增─特勒蘇草塞外叢生蔥翠挺㧞經秋霜則變而為白
取之組織為凉帽光皎異常
　　　恒春草
　集藻─五言古詩─增─唐梁鍠方士進恒春草─東呉有靈草
　生彼剡溪傍既亂莓苔色仍連菡蓞香掇之稱逺士持
　以奉明王北闕顔彌駐南山壽更長金膏徒騁妙石髓
　莫矜良倘使沾涓滴還遊不死方
　　　(附/錄)烟草
　增─食物本草─烟草一名烟酒味辛溫有毒治風寒濕痺
　滯氣停痰解山嵐瘴氣多食則火氣薫灼耗血損年閩
　産者佳燕次之春種夏花秋日取葉曝乾切葉形如細
　髪草頂數葉名曰蓋露
　
　
　
　
　
御定佩文齋廣羣芳譜卷九十二
　欽定四庫全書
御定佩文齋廣羣芳譜卷九十三
　　藥譜
　　　甘草
　原─甘草(甘古/作苷)一名國老一名靈通一名美草一名蜜草
　一名蜜甘一名落草生陜西河東州郡青州間亦有之
　春生青苗高三四尺枝葉悉如槐葉端微尖而糙濇似
　有白毛七月開紫花冬結實作角子熟時角拆子扁如
　小豆極堅根長者三四尺麤細不定皮赤上有横梁梁
　下皆細根採得去蘆頭及赤皮隂乾用以堅實斷理者
　為佳謂之粉草其輕虚縱理及細靭者不堪用味甘平
　無毒最為衆藥之主治七十二種乳石毒觧一千二百
　般草木毒調和衆藥故有國老之號生用瀉火熱熟用
　散表寒其性能緩能急而又協和諸藥使之不爭惟中
　滿嘔吐嗜酒者忌用昔有中烏頭巴豆毒者甘草入腹
　即定加大豆其驗竒應嶺南觧蠱毒凡飲食先取炙甘
草一寸嚼之嚥汁若中毒随吐出仍以炙甘草三兩生
薑四兩水六升煮二升日三服常帯數寸随身備用若
含甘草食物而不吐是無毒者也　頭生用能行足厥
隂陽明二經汙濁之血消癰疽腫痛之毒宜入吐藥
梢生用治胸中積熱去莖中痛加酒煮𤣥胡索苦楝子
尤佳
彚考─增─梁書宕昌國傳─天監四年王梁彌博來獻甘草
當歸詔以為使持節都督河凉二州軍事安西將軍東
羌校尉河梁二州刺史隴西公宕昌王　─酉陽雜爼─秀
才權同休元和中下第旅遊蘇湖間遇疾貧窘走使者
本村野人僱已一年矣疾中思甘豆湯令其市甘草僱
者久而不去但具火湯水秀才且意其怠於祗承復見
折樹枝盈握仍再三搓之微近火上忽成甘草良久取
麤沙數掊挼捘已成豆矣及湯成與甘豆無異疾亦漸
瘥─夢溪筆談─本草注引爾雅云蘦大苦注甘草也蔓
延生葉似荷青莖赤此乃黄藥也其味極苦謂之大苦
非甘草也甘草枝葉悉如槐髙五六尺但葉端微尖而
糙澀似有白毛實作角生如相思角作一本生熟則角
拆子如小扁豆極堅齒嚙不破　─霏雪錄─西土甘草大
者如柱土人以架屋唐愚士西遊親見之
集藻─五言律詩─增─宋梅堯臣司馬君實遺甘草杖─美草
將為杖孤生馬嶺危難從荷蓧叟寧入化龍陂去與秦
人採來扶楚客衰藥中稱國老我懶豈能醫
别錄─原─炙法長流水蘸濕炙透為熟刮去赤皮或用漿
水有云用酒及酥炙者非也
　　黄耆
原─黄耆(本草綱目云耆長也色黄為百藥之/長故名今俗通作茋或作蓍者非)一名芰草
一名蜀脂一名百本一名獨椹一名戴椹一名戴糝葉
扶踈作羊齒狀似槐葉而微尖小又似蒺藜而微濶大
青白色開黄紫花大如槐花結小尖角長寸許獨莖或
作叢生枝榦去地二三寸根長二三尺以緊實如箭簳
者良味甘微溫無毒隴西者溫補白水者冷補赤色者
作膏消癰腫其皮折之如綿出綿上故名綿黄耆(綿上/山西)
(沁/州)有白水耆(白水陜/西同州)赤水耆(赤水鄉/屬隴西)木耆功用並同而
力不及白水者木耆短而理横今人多以苜蓿根假作
者(苜蓿根堅而脆亦名土黄茋能令人瘦黄/茋柔靭皮微黄褐色肉白能令人肥宜辨)黄耆之功
有五補諸虚不足一也益元氣二也壯脾胃三也去肌
熱四也排膿止痛活血生血内托隂疽為瘡家聖藥五
也治氣虛盗汗自汗及膚痛是皮表之藥治咯血柔脾
胃是中州之藥治傷寒尺脈不至補腎臟元氣乃上中
下内外三焦之藥也苖嫩時亦可煠淘作茹食收其子
十月種如種菜法
彚考─增─梁書鄧至國傳─國居西凉州界天監元年詔以
鄧至王象舒彭為督西凉州諸軍事號安北將軍五年
舒彭遣使獻黃耆四百斤馬四匹　─原─本草衍義─唐許
𦙍宗初仕陳為新蔡王外兵叅軍時柳太后病風不能
言脈沉而口噤𦙍宗曰既不能下藥宜湯氣蒸之藥入
腠裏周時可瘥乃造黃耆防風湯數斛置於牀下氣如
煙霧其夕便得語也
集藻─詩散句─増─金王特起─但說今年秋雨多黄茋滿谷
無人采
别錄─原─製用─凡使勿用木耆草形相似但葉短根横綿
耆則否須去頭上皺皮槌扁蜜水塗炙數次以透為度
　　人參
原─人參(古作薓又作蔘本草綱目云年深漸浸長成者/根如人形故名陶𢎞景别錄云一名人微微乃)
(薓字/之訛)一名血參一名黃參(色黄屬土而補脾胃/生隂血故有二名)一名神
草(其根如人形有/神故名神草)一名地精(廣雅云地/精人薓也)一名土精(見異/苑)
一名人銜(其成有階級/故名人銜)一名鬼盖(其草背陽向/隂故名鬼蓋)一名海
腴一名皺面還丹舊以上黨為佳今不復采邇來所用
皆遼參髙麗參(别錄云生上黨山谷及遼東呉氏本草/云或生邯郸本草注云生百濟髙麗蜀)
(本草云沁州遼州澤州箕州平州易州檀州幽州媯州/并州并出唐本草云潞州紫團山所出者謂之紫團參)
(圖經云河東諸州及泰山皆有之又有河北及閩中來/者名新羅參蒙筌云紫團參紫色稍扁百濟參白堅且)
(圎名白條參俗名羊角參遼東參黄潤纖長有鬚俗名/黄參獨勝髙麗參近紫體虚新羅參亞黄味薄綱目云)
(上黨今潞州民以人參為地方累不復采取今所用者/皆是遼參其髙麗百濟新羅三國皆屬於朝鮮其參猶)
(來中國/互市)大抵人參春生苖多於深山背隂椵漆樹下潤
濕處初生小者三四寸許一椏五葉四五年後兩椏五
葉未有花莖十年後生三椏年深者生四椏各五葉中
心生一莖俗名百尺杵三四月有花細小如粟蕊如絲
紫白色秋後結子七八枚如大豆生青熟紅自落泰山
出者葉榦青根白江淮出者形味皆如桔梗欲試上黨
參使二人急走三五里一含參一空口其含參者不喘
乃真也遼參連皮者黄潤纖長色如防風去皮者堅白
如粉秋冬采者堅實春夏采者虚軟髙麗參類雞腿者
力大偽者皆以沙參薺苨桔梗造作亂之沙參體虚無
心而味淡薺苨體虚無心桔梗體堅有心而味苦人參
體實有心而味甘微帶苦自有餘味俗名金井玉闌干
者是也性微寒無毒(别錄云/微溫)調中開胃補五臟安精神
定魂魄止驚悸通血脈主五勞七傷男婦一切虚損痰
弱虚促短氣止渴生津及胎前産後諸病開心益智久
服輕身延年其有手足面目似人形者更神效謂之孩
兒參而假偽者尤多
彚考─增─晉書石勒載記─勒居武鄉北原山下草木皆有
鐵騎之象家園中生人參花葉甚茂悉成人狀　─南史
隠逸傳─阮孝緒母王氏有疾合藥須得生人參舊傳鍾
山所出孝緒躬歴幽險累日不逢忽見一鹿前行孝緒
感而随後至一所遂滅就視果獲此草　─原─隋書五行
志─髙祖時上黨有人宅後每夜有人呼聲求之不得去
宅一里所但見人參一本枝葉峻茂因掘去之其根五
尺餘具體人狀呼聲遂絶　春秋運斗樞揺光星散而
為人參人君廢山瀆之利則揺光不明人參不生　禮
斗威儀─下有人參上有紫氣　─增─異苑人參一名土精
生上黨者佳人形皆具能作兒啼昔有人掘之始下鏵
便聞土中呻吟聲尋音而取果得人參　卓異記駱瓊
採藥北山月夜見紫衣童子歌曰山涓涓兮樹蒙䝉明
月愁兮當夜空煙茂宻兮垂枯松遂於古松下得參一
本食之而壽　─海藥本草新羅國所貢人參有手足狀
如人形長尺餘以杉木夾定紅絲纒飾之　─本草衍義
上黨參有長及一尺餘者或十岐者其價與銀等稍為
難得土人得一窠則置板上以新綵絨飾之　─夢溪筆
談─王荆公病喘藥用紫團山人參不可得時薛師政自
河東還適有之贈公數兩不受人有勸公曰公之疾非
此藥不可治疾可憂藥不足辭公曰平生無紫團參亦
活到今日竟不受
集藻─贊─增─髙麗人人參贊─三椏五葉背陽向隂欲來求
我椵樹相尋
五言古詩─增─宋蘇軾紫團參寄王定國─谽谺土門口突
兀太行頂豈惟團紫雲實自俯倒景剛風被草木真氣
入苕穎舊聞人銜芝生此羊腸嶺纖攕虎豹鬛蹙縮龍
蛇癭蠶頭試小嚼龜息變方騁矧予明真子已造浮玉
境清宵月挂户半夜珠落井灰心寧復然汗喘久已靜
東坡猶故目北藥致遺秉欲持三椏根徃侑七轉鼎為
予置齒頰豈不賢酒茗　─小圃人參─上黨天下脊遼東
真井底𤣥泉傾海腴白露灑天醴靈苖此孕毓肩股或
具體移根到羅浮越水灌清泚地殊風雨隔臭味終祖
禰青椏綴紫萼圎實墮紅米窮年生意足黄土手自啓
上藥無炮炙齕齧盡根柢開心定魂魄憂恚何足洗麋
身輔吾軀既食首重稽
七言律詩─增─唐皮日休友人以人參見恵因以詩謝之
神草延年出道家是誰披露記三椏開時的定涵雲液
劚後還應帯石花名士寄來消酒渴野人煎處撇泉華
從今湯劑如相續不用金山焙上茶　─陸龜䝉和襲美
謝友人恵人參─五葉初成椵樹隂紫團峰外即雞林名
參鬼蓋須難見材似人形不可尋品第已聞升碧簡攜
持應合重黄金殷勤潤取相如肺封禪書成動帝心
宋楊萬里謝人寄紫團參─新羅上黨各宗枝有兩曽參
果是非入手截來花暈紫聞香已覺玉池肥舊傳飲子
安心妙新擣珠塵看雪飛珍重故人相問意為言老矣
共思歸
七言絶句─增─唐叚成式與周為憲求人參─少賦令才猶
强作衆醫多識不能呼九莖仙草真難得五葉靈根許
恵無　─周繇以人參遺叚柯古─人形上品傳方志我得
真英白紫團慚非叔子空持藥更請伯言審細看
詩散句─增─唐韓翃─佳期别在春山裏應是人參五葉齊
别錄─原─種植─子熟時收取於十月下種一如種菜法若
春初生苖時移根種之亦可活　─收藏─人參易蛀見風
日尤易蛀惟納新器中密封可經年不壞又盛過麻油
磁器泡淨烘乾入華隂細辛相間收之可久又用淋過
竈灰曬乾罐收亦可　─製用─正旦未明佩紫赤囊中盛
人參木香如豆様時時嚼吞日出乃止號迎年佩
　　沙參
原─沙參一名羊乳一名羊婆奶一名苦心(本草綱目云/宜于沙地故)
(名沙參其根多白汁故俚人呼為羊婆奶即别録所謂/羊乳此物無心味淡而别錄一名苦心又與知母同名)
(不知所/謂也)一名文希一名識美　─增─本草─一名白參(以其/色白)
(也/)一名鈴兒草(象花/形也)一名志取　─原─色白味淡種宜沙
地二月生苖葉如初生小葵葉而圓扁不光莖髙一二
尺葉尖長如枸杞葉而小有細齒秋月葉間開小紫花
如鈴五出白蕊亦有白花者結實如冬青實中有細子
霜後苖枯根生沙地者長尺餘大一虎口黄土地者短
而小根莖皆有白汁八九月採者白而實春採者微黄
而虚味苦微寒無毒人參專補脾胃元氣因而益肺與
腎内傷元氣者宜之沙參專補肺氣因而益脾與腎金
受火尅者宜之一補陽而生隂一補隂而制陽
　　薺苨
原─薺苨(爾雅云苨菧/苨注云薺苨)一名杏參一名杏葉沙參一名茋
苨一名甜桔梗(本草綱目云根如沙參而葉如杏故河/南人呼為杏葉沙參圖經杏參即此俗)
(謂之甜/桔梗)一名白麫根苖名隠忍苖髙一二尺莖青白葉
似杏葉小而微尖背白邊有叉牙杪間開五瓣白盌子
花根如野葫蘿蔔頗肥皮色灰黝中間白毛亦有開碧
花者嫩苖煠熟水淘可油鹽拌食根換水煮亦可食又
可蜜煎味甘寒無毒觧百藥毒殺蠱毒壓丹石發動罯
毒箭治蛇咬辟沙蝨短狐毒寒而利肺甘而觧毒藥中
良品也語云薺苨亂人參故詳著之
　　桔梗
原─桔梗一名梗草一名白藥一名薺苨(本草綱目云桔/梗薺苨乃一類)
(有甜苦二種故本經桔梗一名薺/苨而今俗呼薺苨為甜桔梗也)一名利如一名符扈
一名房圖(見呉普/本草)生嵩髙山谷及寃句今處處有之二
三月生苖嫩時可煮食根如指大黄白色莖髙尺餘葉
似杏葉而長四葉對生夏開小花紫碧色頗類牽牛花
秋後結子八月採根關中所出根黄其皮似蜀葵根莖
細青色葉小而青似菊葉性辛微溫有小毒治心腹脹
痛胸脇痛如刀刺腸鳴血積痰涏𠻳逆口舌生瘡赤目
腫痛清肺氣利咽喉破癥瘕治鼻塞除腹中冷痛小兒
驚癎為肺部引經之藥與甘草同用為藥中舟楫有承
載之功
别錄─原─辨訛─凡使勿用木梗木梗真似桔梗只是咬之
腥澀不堪　桔梗薺苨葉有差互者亦有葉三四對者
皆一莖直上葉既相亂惟根有心者桔梗無心者薺苨
此足為别耳　─製用─雷斆炮炙論云凡用桔梗須去頭
上尖二三分並兩畔附枝於槐砧上細剉用生百合搗
膏投水中浸一伏時濾出緩火熬乾每桔梗四兩用百
合二兩五錢李時珍曰今但刮去浮皮米泔水浸一夜
切片微炒用　桔梗煎先以米泔水浸去皮及爛者次
以井水煮畢取入蜜煎盡添蜜曬至蜜乾再添蜜收貯
　　長松
增─本草綱目─長松一名仙茅(其葉如松服之長年功如/松脂及仙茅故有二名)
生古松下根色如薺苨長三五寸味甘微苦類人參清
香可愛并代間土人多以長松雜甘草山藥為湯煎甚
佳氣味甘溫無毒温中去風又觧諸蠱毒補益長年
彚考─增─無盡居士集─僧普明居五臺山患大風睂髪俱
墮衰苦不堪忽異人教服長松示其形狀明采服之旬
餘毛髪俱生顔色如故　─東坡集─上黨鴈門出一草藥
名長松治大風氣味芳烈亦可作湯常服近嵗河東人
多以為餉
集藻─七言絶句─増─宋蘇軾謝王澤州寄長松兼簡張天
覺二首─莫道長松浪得名能教覆額兩睂青便將徑寸
同千尺知有竒功似茯苓　慿君說與埋輪使速寄長
松作解嘲無復青黏和漆葉枉將鍾乳敵仙茅
詞─増─宋黄庭堅鷓鴣天─湯泛氷甆一坐春長松林下得
靈根吉祥老子親拈出箇箇教成百歲人　燈焰焰酒
醺醺壑源曾未破醒魂與君更把長生盌略為清歌駐
白雲
　　黄精
原─黄精一名黄芝一名玉芝草一名戊巳芝(羊公服黃/精法云黄)
(精芝草之精也五符經云黄精/獲天地之精淳故名為戊巳芝)一名兔竹一名鹿竹(本/草)
(綱目云葉似竹而/鹿兔喜食之也)一名龍銜(廣雅云龍/銜黄精也)一名雞格一名
米餔(九蒸九曝可/以代糧故名)一名重樓一名野生薑(以其根/嫩薑也)一名
救窮草(本草拾遺/作救荒草)一名仙人餘糧(以其功/名也)　─増─本草綱
目─黄精一名葳蕤(根似葳蕤故/亦有此名)一名日及一名茍格一
名馬箭一名垂珠(以子/形也)　─原─南方皆有嵩山茅山者佳
根苖花實皆可食三月生苖髙一二尺葉如竹而短兩
兩相對(本草拾遺云葉不對者/名偏精功用不如正精)嫩苖采為茹名筆管菜
甚美莖梗柔脆頗似桃枝本黄末赤四月開青白花如
小豆花結子白如黍米粒亦有無子者根如嫩生薑而
黄肥地者大如拳薄地僅如拇指純得土之冲氣而秉
乎季春之令味甘平無毒補中益氣除風濕安五臟久
服輕身延年不饑
彚考─増─博物志─黄帝問天老曰天地所生豈有食之令
人不死者乎天老曰太陽之草名曰黄精餌而食之可
以長生太隂之草名曰鉤吻不可食入口立死人信鉤
吻之殺人不信黄精之益壽不亦惑乎　─髙士傳─陸通
字接輿與妻俱隠峩睂諸名山食菌櫨實服黄精子俗
傳以為仙　─神仙傳─尹軌學道常服黃精華日三合計
年数百歲後到太和山中仙去　王烈常服黄精及鈆
年三百三十八歲猶有少容登山歴險行歩如飛　原
稽神錄─臨川有士人唐遇虐其所使婢婢不堪其毒乃
逃入山中久之糧盡饑甚坐水邉見野草枝葉可愛即
㧞取濯水中連根食之甚美自是恒食久之遂不饑而
更輕健夜息大樹下聞草中獸走以為虎而懼因念得
上樹杪乃生也正爾念之而身已在樹杪矣及曉又念
當下平地又歘然而下自是意有所之身輙飄然而去
或自一峰之一峰頂若飛鳥焉數嵗其家人伐薪見之
以告其主使捕之不得一日遇其在絶壁下即以網三
面圍之俄而騰上山頂其主亦駭異必欲致之或曰此
婢也安有仙骨不過得靈草餌之爾試以盛饌多其味
令甚香美致其徃來之路觀其食否果如其言常來就
食食訖不復能遠去遂為所擒具述其故問其所食草
之形狀即黄精也復使尋之遂不能得　─増─福地記─武
當縣石堦山西北角有大松樹樹下生草名救窮日食
三寸絶榖不饑久之度世陶先生謂之西岳佐命是也
　─原─梧潯雜佩─顧况紀秦時建阿房宫采木者偶食黄
精天蒜不覺竦身飛上就山下人家裁詩云酒盡君莫
酤壺傾我當發城市多囂塵還山弄明月今平樂志所
載縈山木客事葢附㑹此說余昔在昭州嘗詢之陶偉
西明府云少時聞父老云曾有人見之今久不聞矣
峩睂山志─黄精峩山産者甚佳宿進游峩詩云拾得黄
精須爛煮飯儂明日上峩睂
集藻─五言古詩─増─宋鮑照遇銅山掘黄精土肪閟中經
水芝韜内策寳餌緩童年命藥駐衰厯矧蓄終古情重
拾煙霧迹羊角栖斷雲榼口流隘石銅谿晝森沉乳竇
夜涓滴既類風門磴復像天井壁蹀蹀寒葉離灇灇秋
水積松色随野深月露依草白空守江海思豈懐梁鄭
客得仁古無怨順道今何惜　─唐韋應物餌黄精靈藥
出西山服食採其根九蒸換凡骨經著上世言候火起
中夜馨香滿南軒齋居感衆靈藥術啓妙門自懐物外
心豈與俗士論終期脫印綬永與天壤存　─宋韓維荅
象之謝恵黄精之什仙經著靈藥兹品上不刋服之歲
月久衰羸反童顔巖居有幽子乘時劚蒼山溪泉濯之
潔秋陽暴而乾九蒸達晨夜候火不敢安持之落城市
誰復著眼看富貴無所嗜口腹窮甘酸貧賤固不暇錐
刀乃其干坐使至靈物委棄同草菅惟君冲曠士敦然
守髙閑食之易為力天和中自完故以此為餽其容幾
一簟報我三百言浩浩馳波瀾何以諭珍重如獲不死
丹方當煩燠時把玩毛骨寒他年靈氣成與子驂䨇鸞
　─元吾丘衍張伯雨贈黄精─山中有靈草乃云太陽精
况聞天老言餌之可長生故人赤松意分贈慰我情玉
津比靈芝采采三秀英我願服此久飄然出蓬瀛綠髪
無秋霜身如羽翰輕舉臂入霄漢丹臺列髙名手把金
芙蓉與君遊太清
七言古詩─増─宋朱弁蘇子翼送黄精酒─仙經何物堪却
老較功無如太陽草龍銜雞銜名雖異兎公羊公事可
考蘇君真是神仙裔橘井隂功貫穹昊雲笈書成數萬
言銀闕珠宫用心早獨知此物有竒效福地名山為儲
寳不憚林泉新劚掘斥去杵臼謝篩擣况從髙士論麴
糜更課公田收秫稻一朝靈液浮瓮盎三冬浩氣生襟
抱且欣輭飽得澆腸漫說逆流上補腦眼碧那憂散黑
花髪白故應還翠葆賈傅只嫌松醥陋劉墮敢誇桑落
好直須五斗論解酲寧待三杯乃通道誰知萬里落旄
人亦許匏尊自傾倒為君喚廻雪窖春八載羇愁供一
掃
七言絶句─增─唐張籍寄王奉御─愛君紫閣峰前好新作
書堂藥竈成見欲移居相近住有田多與種黄精
詩散句─原─唐杜甫─三春劚黄精一餐生毛羽　─增─白居
易─丹竈燒煙熅黄精花丰茸　宋蘇軾─聞道黄精草叢
生綠玉篸　─原─唐杜甫─掃除白髪黄精在君看他年氷
雪容　─增─宋蘇軾詩人空腹待黄精生事只看長柄械
　─唐姚合─饒籬栽杏種黄精　宋王安石─雪底黄精興
不踈　─孫覿─連筒自灌黄精圃
别錄─原─種植─三月間劈根長二寸稀種膏腴地一年後
極稠子亦可種冬取其根　─製用─凡採得以溪水洗淨
蒸之從巳至子薄切曬乾　春深採根九蒸九曝搗如
飴可作果實　─服食─根一石細切水二石五斗煮去苦
味漉入絹袋壓汁澄之再煎如膏以炒黑豆黄為末作
餅約二寸大可供客　─臞仙神隠書─黄精細切一石用
水二石五斗自旦煮至夕候冷以手挼碎布袋榨取汁
煎之渣曬乾為末同入釜中煎熬為丸如雞子大每服
一丸日三服絶粮除百病身輕不老渴則飲水　─聖惠
方─黄精根莖不拘多少細剉隂乾搗末每日水調多少
任服一年内變老為少久久成地仙　同桑椹漆葉何
首烏茅山术作丸餌可變白久之殺三蟲能使足溫而
不寒　同术久服可輕身陟險不饑　同地黄天門冬
釀酒可去風益血
　　(附/錄)黄獨
増─明道雜志─老杜同谷詩有黄精無苖山雪盛後人所
改也其舊乃黄獨也讀者不知其義因改為精其實黄
獨自一物也本處謂之土芋其根唯一顆而色黄故名
黄獨饑歲土人掘食以充糧故老杜云耳
　　葳蕤
增─爾雅─熒委萎(按本草即/今葳蕤也)　─酉陽雜俎─葳蕤草一名麗
草亦呼為女草江湖中呼為娃草(美女曰娃/故以為名)　本草綱
目─葳蕤一名女萎(見本經當是爾雅/委萎二字之訛)一名萎蕤一名萎
䔟一名萎香一名玉竹一名地節(按古今韻會云葳蕤/草木葉垂之貌此草)
(根長多鬚如冠纓下垂之緌而有威儀故以名之别錄/作萎蕤有文也說文作萎䔟音相近也其葉象竹其根)
(多節故又有玉竹地節諸名呉普本草又有烏/女蟲蝉之名宋本一名馬薰即烏萎之訛者也)蘇頌曰
莖根強直似竹箭榦有節葉狹而長表白裏青亦類黄
精而多鬚大如指長一二尺三月開青花結圓實李時
珍曰處處山中有之其根横生黄白色性柔其葉如竹
兩兩相值亦可采根種之極易繁嫩葉及根并可煮淘
食茹氣味甘平無毒用代參耆不寒不燥大有殊功
彚考─増─瑞應圖─葳蕤者禮備至則生一曰王者愛人命
則生一名葳綏也
集藻─詩散句─增─唐韓愈─葳蕤綴藍瑛
别錄─增─本草─凡使勿用黄精並鉤吻二物相似萎蕤節
上有鬚毛莖斑葉尖有小黄㸃為不同采得以竹刀刮
去節皮洗浄以蜜水浸一宿蒸了焙乾用
　　知母
増─爾雅─􁓌莐藩─注─生山上葉如韭一名蝭母─䟽─藥草知
母也　─本草綱目─知母一名蚳母(蚳說文/作茋)一名連母一
名貨母一名地參一名水參一名水須一名水浚一名
苦心一名兒草一名兒踵草一名女雷一名女理一名
鹿列一名韭逢一名東根一名野蓼一名昌支(李時珍/曰宿根)
(之旁初生子根如蚳蝱之状故謂之/蚳母後訛為知母蝭母也餘多未詳)陶宏景曰形似菖
蒲而柔潤葉至難死掘出随生須枯燥乃止蘇頌曰四
月開青花如韭花八月結實氣味苦寒無毒張元素曰
氣寒味大辛苦氣味俱厚沉而降隂也又云隂中微陽
腎經本藥入足陽明經手太隂經氣分李杲曰其用有
四瀉無根之腎火療有汗之骨蒸止虚勞之熱滋化源
之隂
别錄─增─炮炙論─凡使先於槐砧上挫細焙乾木臼杵搗
勿犯鐵器　─本草─凡用揀肥潤裏白者去毛切引經上
行則用酒浸焙乾下行則用鹽水潤焙
　　肉蓯蓉
原─肉蓯蓉(本草綱目云此物補而不峻/故有從容之號從容和緩也)一名肉松容一
名黑司命出肅州福祿縣沙中今陜西州郡多有之然
不及西𦍑界中來者肉厚而力𦂳三四月掘根長尺餘
切取中央好者三四寸䋲穿隂乾八月始好(别錄云五/月五日采)
(隂乾吳氏本草云二月至八月采圖經/云八月采恐老不堪故多三月采之)皮有松子鱗甲
性甘微溫無毒補五勞七傷益精髓悅顔色飬五臟延
年輕身令人多子
别錄─原─辨訛─朱震寧曰河西混一之後方識其真形何
嘗有所謂鱗甲者蓋蓯蓉罕得人多以金蓮根用鹽盆
製而為之又或以草蓯蓉充之陳嘉謨曰今人以嫩松
梢鹽漬偽為之　─製用─清酒浸一宿以棕刷去沙土浮
甲劈破中心去白膜一層如竹絲草様有此能隔人心
前氣不散令人上氣　以甑蒸之從午至酉取出再用
酥炙得所　西人刮去鱗甲酒浸洗去黑汁薄切合山
芋羊肉作羮極益人勝服補藥
　　列當
原─列當一名草蓯蓉一名花蓯蓉一名栗當秦州原州
渭州靈州皆有之暮春抽苖四月中旬采取長五六寸
至一尺莖圓白色采取壓扁日乾以其功劣於肉蓯蓉
故謂之列當性甘溫無毒治男子五勞七傷補腰腎令
人有子煮酒浸酒服之大補益人
　　鎖陽
增─本草綱目─鎖陽出肅州其形如笋上豐下儉鱗甲櫛
比筋脈連絡即肉蓯蓉之類氣味甘溫無毒大補隂氣
益精血可代蓯蓉煮粥彌佳
　　天麻
增─本草綱目─天麻(即赤/箭根)一名赤箭芝(以狀/而名)一名獨揺芝
一名定風草(陶𢎞景曰赤箭有/風不動無風自揺)一名離母一名合離草
(蘇頌曰仙方有合離草一名獨搖芝一名離母所以謂/之合離離母者此草下根如芋魁有游子十二枚周環)
(之以倣十二辰去大魁數尺皆有紉根如白髪雖相須/而實不相連但以氣相屬耳按西京雜記云終南山多)
(離合草葉似江蘺而紅綠相/間莖皆紫色亦與此草相類)一名神草一名鬼督郵(與/徐)
(長卿同名以/功而言也)馬志曰生鄆州利州太山勞山諸處葉似
芍藥而小當中抽一莖直上如箭榦莖端結實狀若續
隨子至葉枯時子黄熟其根連一十二枚猶如天門冬
之類形如黄𤓰亦如蘆菔大小不定蘇恭曰是芝類莖
似箭榦赤色端有花葉赤色遠看如箭有羽四月開花
結實似枯苦楝子核作五六稜中有肉如麫日暴則枯
萎蘇頌曰春生苖獨抽一莖莖中空依半以上貼莖微
有尖小葉梢頭生成穂開花結子如豆粒大其子至夏
不落即透虚入莖中潛生土内(俗名還/筒子)根形如黄𤓰連
生一二十枚大者至重半斤或五六兩皮黄白色名曰
龍皮肉名天麻初得乗潤刮去皮沸湯略煮過暴乾收
之嵩山衡山人或取生者蜜煎作果食甚珍之李時珍
曰暴乾肉色堅白如羊角色呼羊角天麻蒸過黄皺如
乾𤓰者俗名醤𤓰天麻皆可用一種形尖而空薄如𤣥
參狀者不堪用根莖氣味並辛溫無毒
彚考─增─抱朴子─獨揺芝生髙山深谷其生左右無草根
有大魁如斗細者如雞子十二枚繞之人得大者服之
延年　─夢溪筆談─赤箭即今之天麻也後人既誤出天
麻一條遂指赤箭别為一物既無此物不得已又取天
麻苖為之兹為不然本草明稱採根隂乾安得以苖為
之草藥上味除五芝之外赤箭為第一此神仙補理飬
生上藥世人惑於天麻之說遂止用之治風良可惜哉
以謂其莖如箭既言赤箭疑當用莖此尤不然至如鳶
尾牛膝之類皆謂莖葉有所似則用根耳何足疑哉
集藻─詩散句─增─唐白居易─赤箭一甌湯
别錄─増─本草─陳藏器曰天麻生平澤似馬鞭草節節生
紫花中有子如青箱子性寒李時珍曰此一種天麻草
是益母草之類也嘉祐本草誤引入天麻耳
　　术
原─术(一作/􁌂)有兩種(本草云古方二术通用/後人方有蒼白之分)白术枹薊也
(爾雅云揚枹薊注云似薊而肥大本草云揚州之域多/種白术其状如枹故有枹薊之名今人謂之呉术是也)
一名天薊一名山薑一名山芥(本草云以其葉似/薊而味似薑芥也)一名
山連一名馬薊─増─本草─西域謂之乞力伽蘇頌曰白
术生杭越舒宣州髙山崗上葉葉相對上有毛方莖莖
端生花淡紫碧紅数色根作椏生二三月八九月采暴
乾用以大塊紫花為勝　─原─吳越有之嫩苖可茹葉梢
大而有毛根如指大狀如鼓槌亦有大如拳者彼人剖
開曝乾謂之削术亦曰片术白而肥者為浙术俗名雲
頭术其力勝歙术俗曰狗頭术甚燥白勝於浙术痩而
黄者為幕阜山术其力劣味苦而甘性溫厚氣薄除濕
益燥溫中補氣强脾胃生津液止胃中及肌膚熱解四
肢困倦佐黄岑安胎清熱在氣主氣在血主血有汗則
止無汗則發蒼术山薊也(爾雅云术山薊/注云术似薊)一名山精一
名仙术一名赤术處處山中有之苖髙二三尺其葉抱
莖而生葉似棠梨葉其脚下葉有三五叉皆有鋸齒小
刺根如老薑蒼黑色肉白有油膏以茅山嵩山者為佳
味甘而辛烈性溫而燥除濕發汗健脾安胃治濕痰留
飲驅災沴邪氣消痃癖氣塊婦人冷氣癥瘕山嵐瘴氣
瘟疾總之二术所治大略相近除濕解鬱發汗驅邪蒼
术為要補中焦益胎元健脾胃消濕痰益脾白术為良
彚考─増─晋書許邁傳─邁初採藥於桐廬縣之桓山餌术
渉三年時欲斷穀　─南史劉虬傳─虬宋㤗始中仕至晉
平王驃騎記室當陽令罷官歸家靜處常服鹿皮袷斷
穀餌术及胡麻　─山海經─首山其草多术莞　女几之
山其草多术　─淮南畢萬術─术草者山之精也結隂陽
精氣服之令人長生絶穀致神仙故神農藥經曰子欲
長生當服山精子欲輕翔當服山薑　─列仙傳─涓子餌
术栟食其精三百年乃見於齊　─南方草木狀─藥有乞
力伽术也瀕海所産一根有至數斤者劉涓子取以作
煎令可丸餌之長生　─神仙傳─漢武帝東廵狩見老翁
鉏于道旁頭上白光高數尺怪而問之對曰臣年八十
五時頭白齒落遇有道者教臣絶穀但服术飲水並作
神枕臣行之轉老為少黑髪更生齒落復出日行三百
里臣今一百八十歲矣帝受其方賜玉帛老父後入岱
山中每十年五年時還鄉里三百餘年乃不復還　葛
𤣥字孝先從左元放受九丹金液仙經未及合作常服
餌术後尸解去　陳子皇得餌术要方服之得仙去霍
山妻疲病其壻用餌术法服之病自愈安壽一百七十
歲登山取术重檐而歸不息不極顔色氣力如二十許
人　─原─抱朴子─南陽文氏漢末逃難華山中饑困欲死
有人教之食术遂不饑數十年乃還鄉里顔色更少氣
力轉勝　─増─建康記─建康出精术　─廣州記─彰平縣偏
饒术　─顔氏家訓─爾雅云术山薊案木葉其體似薊近
世文士遂讀薊為筋肉之筋以耦地骨用之恐失其義
　─原─吐納經─紫微夫人术序云吾察草木之精速益於
巳者並不及术之多驗也可以長生久視逺而更靈山
林隠逸得服术者五岳比肩　─增─洛陽要記─陳宛盛其
居止厠上以术湯盥手　─清異錄─潛山産善术以其盤
結醜怪有獸之形因號為獅子术　─東坡雜記─黄州山
中蒼术甚多就野買一斤數錢爾此長生藥也人以為
易得不復貴重至以熏蚊子此亦可為太息舒州白术
莖葉亦甚相似特華紫耳然甚難得三百一兩其效止
於和胃去游風非神仙上藥也　─原─氣類編─越民髙氏
妻病恍惚譫語亡夫之鬼慿之其家燒蒼术鬼遽求去
　─夷堅志─江西一士為女妖所染其鬼將别曰君為隂
氣所侵必當暴泄但多服平胃散為良中有蒼术能去
邪也　─増─水南翰記─范文正公所居宅必先浚井納青
术數斤於其中以辟瘟氣
集藻─啓─増─梁庾肩吾荅陶隠居賚术煎啓─竊以綠葉抽
條生於首峰之側紫花標色出自鄭巖之下百邪外禦
六府内充山精見書華神在籙木熒火謝盡采擷之難
啓旦移申窮淋漉之劑故能競爽雲珠爭竒冰玉自非
身疲掌硯役倦攀桃豈可立致還年坐生羽翼臨洮丹
井方覺可捐酈縣菊泉無勞復汲庶得遨遊海岸追涓
子之塵馳騖霍山共陳生為侶謠俗輕施尚曰難酬出
世鴻塵寧知上報　─荅陶隐居賚术蒸啓─味重金漿芳
踰玉液足使芝慙明麗丹愧芙蓉坐致延生伏深銘戴
五言古詩─增─唐栁宗元種术─守閑事服餌採术東山阿
東山幽且阻疲薾煩經過戒徒劚靈根封植閟天和違
爾澗底石徹我庭中莎土膏滋𤣥液松露墜繁柯東南
自成畆繚繞紛相羅晨歩佳色媚夜眠幽氣多離憂茍
可怡孰能知其他㸑竹茹芳葉寧慮瘵與瘥留連樹蕙
辭婉娩采薇歌悟拙甘自足激清愧同波單豹且理内
高門復如何　─宋梅堯臣採白术─吳山霧露清羣草多
秀發白术結靈根持鋤採秋月歸来濯寒澗香氣流不
歇夜火煮石泉朝煙編巖窟千歲扶玉顔終年固𤣥髪
曾非首陽人敢慕食薇蕨　─范成大次韻謝施進之恵
紫芝术─山精媒長生仙理信可詰棃棗本寓言杞菊亦
凡質幽人愛臞儒藥鼎薦珍物絶粒謝煙火耘苖換肌
骨摩挱萊蕪甑塵生不須拂
七言絶句─增─明邵寳以蜜术問南沙─醫家白术重天台
郡守曾將蜜浸來嚼罷不知香滿室桃花流水夢瑤臺
詩散句─增─宋張耒─南畆稻粮仍歲熟舊山芝术入秋肥
　─髙似孫─一筯术絲仙有分依然只作秘書香　─唐溫
庭筠─衣濕术花雨　─宋林逋─蒸术拾鄰梢　─陸游─土潤
术苖肥
别錄─原─種植─取其根栽之一年即稠　─製用─白术以米
泔浸一宿入藥一法東壁土炒用　蒼术性燥須糯米
泔浸洗再換泔浸二日浸去油去粗皮切片焙乾用亦
有用脂麻同炒以制其燥者以术作飲甚甘香
　　狗脊
增─本草綱目─狗脊一名强膂一名扶筋一名百枝一名
狗青(蘇恭曰根如狗脊而色青故名李時珍曰强膂扶/筋以功名也别錄又名扶蓋乃扶筋之誤本經一)
(名百枝而呉普謂/百枝為萆薢誤也)蘇頌曰今太行山淄溫諸州有之苖
尖細碎青色髙一尺無花其莖葉似貫衆而細其根黑
色長三四寸多岐似狗之脊骨大有兩指許其肉青綠
色春秋采根暴乾李時珍曰狗脊有二種一種根黑色
如狗脊骨一種有金黄毛如狗形皆可入藥其莖細而
葉花兩兩對生正似大葉蕨比貫衆葉有齒面背皆光
其根大如拇指有硬黑鬚簇之氣味苦平無毒治風痺
益腰膝續筋骨强肝腎
别錄─增─炮炙論─凡修治火燎去鬚細剉丁酒浸一夜蒸
之從巳至申取出曬乾用　─本草─今人惟剉炒去毛鬚
用
　　貫衆
増─爾雅─濼貫衆─注─葉圎銳莖毛黑布地冬不死一名貫
渠廣雅云貫節─疏─藥草名也本草云一名百頭一名虎
卷一名萹苻一名伯萍一名藥藻此謂鴟頭陶注云葉
如大蕨形色毛芒全似老鴟頭因名之　─本草綱目─一
名黑狗脊一名鳳尾草(李時珍曰此草莖葉如鳳尾其/根一本而衆枝貫之故草名鳯)
(尾根名貫衆貫節貫渠渠者魁也呉普本草作貫中俗/名貫仲管仲者皆謬稱也别錄名伯萍藥藻皆字訛也)
呉普曰四月開花白七月實黑聚相連卷旁生蘇頌曰
春生苖赤葉大如蕨莖榦三稜葉綠色似雞翎其根紫
黑色形如大𤓰下有黑鬚李時珍曰多生山隂近水處
數根叢生一根數莖莖大如筯其涎滑葉兩兩相對似
狗脊之葉而無鋸齒青黄色面深背淺其根曲而有尖
嘴黑鬚叢簇亦似狗脊根而大氣味苦微寒有毒治腹
中邪熱諸毒殺三蟲破癥瘕除頭風止金瘡止鼻血解
骨哽治婦人血氣
　　巴㦸天
増─本草綱目─巴㦸天一名不凋草一名三蔓草别錄曰
生巴郡及下邳山谷陶宏景曰今亦用建平宜都者根
狀如牡丹而細外赤内黑蘇恭曰其葉似茗經冬不枯
根如連珠宿根青色嫩根白紫用之亦同以連珠多肉
厚者為勝蘇頌曰今江淮河東州郡亦有但不及蜀州
者佳多生山林内内地生者葉似麥門冬而厚大至秋
結實今方家多以紫色為良蜀人云都無紫色者采時
或用黑豆同煮欲其色紫殊失氣味又有一種山葎根
正似巴㦸但色白土人采得用醋水煮之乃以雜巴㦸
莫能辨也但擊破視之中紫而鮮潔者偽也其中雖紫
又有微白糝有粉色而理小暗者真也氣味辛甘微溫
無毒治風邪强筋骨安五臟補中增志益氣補五勞療
水脹補血海
别錄─增─炮炙論─凡使須用枸杞子湯浸一宿待稍軟漉
出再酒浸一伏時漉出同菊花熬焦黄去菊花以布拭
乾用　─本草─今法惟以酒浸一宿剉焙入藥若急用只
以溫水浸軟去心也
　　遠志
増─爾雅─葽繞蕀蒬─廣雅─蕀蒬逺志也其上謂之小草
　─本草綱目─逺志苖名小草一名細草一名醒心杖(此/草)
(能益智强志故有逺志之/稱記事珠謂之醒心杖也)蘇頌曰河洛陕西州郡有之
根形如蒿根黄色苖似麻黄而青又如畢豆葉亦有似
大青而小者三月開白花根長及一尺泗州出者花紅
根葉俱大於他處商州出者根又黑色俗傳夷門出者
最佳四月采根曬乾古方通用遠志小草今醫但用逺
志稀用小草氣味苦溫無毒治欬逆傷中補不足除邪
氣利九竅益智慧耳目聰明不忘强志倍力益精定心
氣安魂魄長肌肉助筋骨治一切癰疽久服輕身不老
彚考─増─抱朴子─陵陽子仲服逺志二十年有子三十七
人能坐在立忘也　─世說─謝公始有東山之志後嚴命
屢臻勢不獲已始就桓公司馬於時人有餉桓公藥草
中有逺志公取以問謝此藥又名小草何一物而有二
稱謝未即荅時郝隆在坐應聲荅曰此甚易解處則為
遠志出則為小草謝甚有愧色桓公目謝而笑曰郝叅
軍此過乃不惡亦極有㑹
　　百脉根
増─本草綱目─蘇恭曰百脉根出肅州巴西一似苜蓿花
黄根如遠志二月八月采根曬乾李時珍曰按唐書作
栢脉根肅州歲貢之千金外臺大方中亦時用之今不
復聞此或者名稱又不同也氣味苦微寒無毒下氣止
渴去熱除虚勞補不足
　　滛羊藿
原─滛羊藿(本草經云西川北部有滛羊常食此藿故/名綱目云豆葉曰藿此葉似之故亦曰藿)一
名仙靈脾(脾柳集作毗人臍曰毗/此物補下于理尤通)一名放杖草一名棄
杖草一名千兩金一名剛前(皆言其/功也)一名乾雞筋一名
黄連祖一名三枝九葉草(皆言其/形也)江東陕西㤗山漢中
湖湘間皆有之生大山中一根數莖莖麤如線髙一二
尺一莖二椏一椏三葉長二三寸青似杏葉及豆葉面
光背淡甚薄而細齒邉有刺根紫色有鬚四月中開白
花亦有紫花者碎小獨頭子五月採葉曬乾根如黄連
根葉俱堪用生處不聞水聲者良性辛寒無毒補腰膝
强心志益氣力堅筋骨治老人昏耄中年健忘一切冷
風筋骨攣急四肢不仁久服令人有子
集藻─五言古詩─増─唐柳宗元種仙靈毗─窮陋闕自飬癘
　氣劇囂煩隆冬乏霜霰日夕南風溫杖藜下庭際曵踵
　不及門門有野田吏慰我飄零魂乃言有靈藥近在湘
　西原服之不盈旬蹩􁋧皆騰鶱笑抃前即吏為我擢其
　根蔚蔚遂充庭英翹忽巳繁晨起自採曝杵臼通夜喧
　靈和理内藏攻疾貴自源擁覆逃積霧伸舒委餘暄竒
　功茍可徵寧復資蘭蓀我聞畸人術一氣中夜存能令
　深深息呼吸還歸跟疎放固難效且以藥餌論痿者不
　忘起窮者寧復言神哉輔吾足幸及兒女奔
　别錄─原─製用─凡使時呼仙靈脾以夹刀夹去四邉花枝
　每一斤羊脂四兩拌炒以脂盡為度真陽不足者宜之
　　─療治─仙靈脾酒用滛羊藿一斤酒一斗浸三日逐時
　飲之
　
　
　
御定佩文齋廣羣芳譜卷九十三
　欽定四庫全書
御定佩文齋廣羣芳譜卷九十四
　　藥譜
　　　仙茅
　原─仙茅(海藥本草云其葉似茅久服輕/身故名梵音呼為河輪勒陀)一名獨茅(圖經/本草)
　(云其根獨/生故名)一名茅爪子一名婆羅門參(詳見後圖/經本草)初出
　西域今大庾嶺蜀川江湖兩浙諸州亦皆有之葉青如
　茅而軟且畧濶面有縱紋又似初生㯶櫚秧高尺許至
　冬盡枯春初乃生四五月間抽莖開小花深黃色六出
　不結實其根獨莖直大如小指下有短細肉根相附外
　皮稍麤褐色内肉黃白色二月八月採根曝乾衡山出
　者花碧五月結黑子處處大山中皆有人惟取梅嶺者
　用性辛溫有小熱小毒治心腹冷氣不能食腰脚風冷
　攣痺不能行丈夫虚勞無子久服通神强記益顔色健
　筋骨長肌膚助精神明耳目填骨髓許真君書云仙茅
　久服長生其味甘能養肉辛能養節苦能養氣鹹能養
骨滑能養膚酸能養筋宜和苦酒服必効
集藻─七言絶句─增─宋范成大玉虚觀去宜春二十五里
許君上昇時飛白茅數葉以賜王長史王以宅為觀觀
旁至今有仙茅極異常草備五味尤辛辣云久食可仙
道士煮湯以設客─白雲堆裏白茅飛香味芳辛勝五芝
揉葉煮泉摩腹去全勝石髓畏風吹
别錄─原─圖經本草─開元中婆羅門僧進此藥明皇服之
有効禁方不外傳天寶之末方書流散上都僧不空三
藏傳司徒李勉尚書路嗣供僕射張建封給事齊抗服
之皆有効路公久服金石無効得此藥其益百倍齊給
事生平少氣力風疹繼作服之遂愈　五代唐王顔著
續傳信方編錄服仙茅方當時盛行云十斤乳石不及
一斤仙茅　─本草會編─五臺山有仙茅患大風者服之
多瘥　─本草綱目─按范成大虞衡志云廣西英州多仙
茅其羊食之舉體悉化為筋不復有血肉食之補人名
乳羊沈括筆談云夏文莊公禀賦異於人但睡則身冷
如逝者既覺須令人溫之良久乃能動常服仙茅鍾乳
硫黃莫知紀極觀此則仙茅蓋亦性熱補三焦命門之
藥也惟賦禀素怯者宜之若體狀火盛者服之反能動
火按張果醫說云一人中仙茅毒舌脹出口漸大與肩
齊因以小刀𠢐之隨破隨合𠢐至百數始有血一㸃出
曰可救矣煮大黃朴硝與服以藥摻之應時消縮此皆
火盛性淫之人過服之害也宏治間東海張弼梅嶺仙
茅詩有使君昨日纔持去今日人來乞墓銘之句皆不
知服食之理惟藉藥縱恣以速其生者於仙茅何尤
製用─清水洗刮去皮槐砧上用銅刀切豆許大生稀布
袋盛黑豆水内浸一宿取出酒拌濕蒸從已至亥取出
曝乾勿犯鐵器及牛乳斑人鬢鬚　彭祖單服法竹刀
刮切糯米泔浸去赤汁出毒後無妨損
　　元參
原─元參一名黑參(以色名也本草註云其/莖微似人參故得參名)一名鹿腸一
名馥草(開寶本草云合香家/用之故俗呼馥草)一名元臺一名重臺一名
正馬一名逐馬一名鬼藏一名野芝麻宿根二月生苗
葉似脂麻對生又如槐柳而尖長有鋸齒細莖青紫色
七月開花青碧色八月結子黑色又有白花者莖方大
紫赤色而有細毛有節若竹者高五六尺一根五七枚
微有腥氣地蠶喜食之故其中空味苦微寒無毒治胸
中氤氲之氣無根之火與地黃同功其消瘰癧解斑毒
亦以散火之故
别錄─增─炮炙論─凡采得後須用蒲草重重相隔入甑蒸
兩伏時曬乾用勿犯銅器餌之噎人喉喪人目
　　地榆
原─地榆一名玉豉(本草註云其葉似榆初生布地故/名其子紫黑色如豉故又名玉豉)一
名玉札一名酸赭蘄州呼為酸棗(綱目云外丹方地榆/一名酸赭以其味酸)
(其色赭故也俗/又訛赭為棗)處處平原川澤皆有之宿根三月内生
苗初生布地獨莖直上高三四尺對分出葉葉似榆葉
而稍狹細長似鋸齒狀青色七月開花如椹子紫黑色
根外黑裏紅似柳根味苦微寒無毒消酒止渴補腦明
目止膿血除惡肉療金瘡此草霧而不濡太陽氣盛也
燒作灰能鑠金爛石故道家煮石方用之炙其根作飲
若茗取其汁釀酒治風痺采其葉作飲亦好又可煠食
彚考─原─東華真人煮石經昔西域真人王屋山人王常
言何以得長夀何不食石用玉豉玉豉者即地榆也
昔尹公度聞孟綽子董子固共相與言曰寧得一斤地
榆安用明月寶珠
　　丹參
原─丹參一名赤參(以色/名也)一名山參一名郗蟬草一名木
羊乳一名逐馬一名奔馬草(四聲本草云丹參治風/軟脚可及奔馬故名)二
月生苖高一尺許莖方有稜青色一枝五葉相對如薄
荷而有毛三月至九月開花紅紫似蘇花成穗如蛾形
中有細子根大者如指長尺餘一苗數根皮丹而肉紫
味苦微寒無毒破宿血補新血安生胎落息胎破癰除
瘕排膿止痛定精養神定志通利關脈婦人明理論云
四物湯冶婦人諸病調婦人經脈皆可通用一味丹參
散與之同功
　　紫參
原─紫參一名牡蒙(與王孫/同名)一名童腸一名馬行一名衆
戎一名五鳥花(以形/得名)苗長一二尺莖青而細葉青似槐
葉亦有似羊蹄者五月開花白色絶似蔥花亦有紅紫
而似水葒者根淡紫黑色如地黃狀肉紅白色肉淺而
皮深三月採根火炙紫色用(范子計然云紫參出三輔/有三色以青赤色為上)
味苦寒無毒治諸血病及心腹積聚寒熱瘧痢癰腫積
塊之屬
集藻─七言古詩─增─錢起紫參歌并序─紫參幽芳也五葩
連萼狀飛禽羽舉俗名之五鳥花起故山道人蘭若尤
豐此藥校書劉公詠歌之俾予繼組遠公林下滿青苔
春藥偏宜間石開往往幽人尋水見時時仙蝶隔雲來
隂陽雕刻花如鳥對鳯連雞一何小春風宛轉虎溪傍
紫翼紅翹翻霽光貝葉經前無住色蓮花會裏暫留香
蓬山才子憐幽性白雪陽春動新詠應知仙卉老煙霞
莫賞夭桃滿蹊逕
　　王孫
增─本草綱目─王孫一名牡蒙(與紫參/同名)一名黃孫一名黃
昏(陶𢎞景曰今方家皆呼為/黃昏云牡蒙市人少識者)一名旱藕(其根/如藕)吳普曰楚
名王孫齊名長孫又名海孫吳名白功草又名蔓延赤
文整延相當蘇恭曰葉似及已而大根長尺餘皮肉皆
紫色李時珍曰葉生頂上似紫河車葉氣味苦平無毒
治五臟邪氣寒濕痺四肢疼酸膝冷痛療百病益氣長
生不飢黑毛髮
彚考─增─唐書方技傳─開元末姜撫言終南有旱藕餌之
延年狀類葛粉帝作湯餅賜大臣右驍衛將軍甘守誠
能識藥石曰旱藕牡蒙也方家久不用撫易名以神之
　　紫草
原─紫草一名紫丹一名紫芙一名茈䓞(廣雅云茈/䓞紫草也)一名
藐(爾雅云/藐茈草)一名地血一名鴉銜草(本草云猺獞/呼之云爾)生碭山
山谷南陽新野及楚地苗似蘭香莖赤節青二月開花
紫白色結實亦白色秋月熟根色紫可以染紫味甘鹹
氣寒無毒補中益氣利九竅入心包絡及汗經血分凉
血和血利大小腸故痘疹欲出未出血熱毒盛大便閉
澀者宜用得木香白术佐之尤妙已出而紫黑閉者亦
可用若出而紅活者及白陷大便利者切忌蓋脾氣實
者可用脾氣虚反能作瀉古方惟用茸取其初得陽氣
以類觸類所以用發痘瘡今人不達此理一概用之則
非矣一切惡瘡瘑癬腫毒亦可用
彚考─增─山海經─勞山多茈草　敦薨之山其下多茈草
　隅陽之山其草多茈　博物志─平氏山之陽紫草特
好　─廣志─隴西紫草紫之上者
集藻─樂曲─增─宋無名氏讀曲歌─紫草生湖邊誤落芙蓉
裏色分都未獲空中染蓮子
别錄─原─種植─宜黃白輭良之地青沙地亦善開荒黍穄
下大佳性不耐水必須高田秋耕深細耮平不深不細
易生草穢至春又轉耕之三月種之耬耩地逐隴手下
子良田一畝用子二升半薄田三升下訖耮之或以輕
砒碾過地潔淨為佳隴底草手拔之用鋤恐傷根不茂
此草嬌嫩也　─刈穫─九月中子熟刈之候燥聚打取子
收草宜速竟為良濕打則子浥鬱不速恐遇雨損草一
把隨以茅束之擘葛尤善四把為一束當日斬齊一顛
一倒十層許為長行置堅平地上板石壓之令稨兩三
宿䜿頭置日中曝之令浥浥然不壓難售太乾則碎帶
濕為良不曬鬱黑太燥碎折五十頭作一洪著屋下隂
凉處棚棧上洪十字大頭向外以葛纒縳之棚下勿有
驢馬糞及人溺又忌煙皆令草失色其利勝藍若欲久
停者入五月内著屋中閉門塞向密泥勿使風入漏氣
過立秋然後開出草色不黑若經夏在棚棧上草便變
黑不復任用矣　─製用─秋深子熟傍去其土連根取就
地鋪齊少乾輕振其土以茅策束切去虚梢以之染紫
其色殊美─增─炮炙論─凡使每一斤用蠟二兩鎔水拌
蒸之待水乾取去頭并兩畔髭細挫用
　　白頭翁
增─本草綱目─白頭翁(陶宏景曰近根處有白茸/狀似白頭老翁故以為名)一名野
丈人一名胡王使者一名柰何草(李時珍曰皆/狀老翁之意)蘇頌曰
所在有之正月生苗作叢生狀似白薇而柔細梢長葉
生莖頭如杏葉上有細白毛而不滑澤近根有白茸根
紫色深如蔓青其苗有風則靜無風而揺與赤箭獨活
同也氣味苦溫無毒李杲曰氣厚味薄可升可降治瘧
痢狂􁀙寒熱瘕癥癭氣逐血止諸痛療金瘡鼻衂明目
治一切風氣大明曰花子莖葉氣味并同
集藻─五言律詩─增─唐李白見野草中有白頭翁者─醉入
田家去行歌荒野中如何青草裏亦有白頭翁折取對
明鏡宛將衰鬢同微芳似相誚留恨向東風
　　白及
增─本草綱目─一名連及草一名甘根一名白給(李時珍/曰其根)
(白色連及而生故曰白及連及其味苦而曰甘根反言/也吳普作白根其根有白亦通金光明經謂之罔達羅)
(喝悉多别/錄作白給)韓保昇曰葉似初生㯶苗葉及藜蘆三四月
抽出一薹開紫花七月實熟黃黑色冬凋根似菱有三
角白色角頭生芽八月采根用李時珍曰一科止抽一
莖開花長寸許紅紫色中心如舌其根如菱米有臍如
鳬茈之臍又如扁螺旋紋性難乾
　　三七
原─三七一名山漆一名金不換(本草云彼人言其葉左/三右四故名三七蓋恐)
(不然或云本名山漆謂其能合金瘡如漆/黏物也此說近之金不換貴重之稱也)生廣西南丹
諸州番峒深山中采根曝乾黃黑色團結者狀畧似白
及長者如老薑地黃有節味微甘而苦頗似人參之味
氣溫無毒止血散血亦主吐血衂血下血血痢崩中不
止産後惡血不下血暈血痛赤目癰腫虎咬蛇傷諸病
治金瘡箭傷跌撲杖瘡血出不止嚼爛塗或為末摻之
血立止青腫者即消若受杖時先服一二錢則血不衝
心杖後尤宜服産後服亦良乃陽明厥隂血分之藥故
能治一切血病忌鐵器與騏驎竭紫釧相同試法以末
摻猪血中血化為水者乃真其葉功効畧同本草綱目
云近傳一種草春生苗夏高三四尺葉似菊艾而勁厚
有岐尖莖有赤稜夏秋間開黃花蘂如金絲盤紐可愛
而氣不香花乾成絮如苦蕒絮根葉味甘治金瘡折傷
出血及上下血病甚効云是三七而根大如牛蒡根與
南中來者不類恐是劉寄奴之屬甚易繁衍
　　黃連
原─黃連一名王連一名支連(本草綱目云其根/連珠而色黃故名)江湖荆
夔皆有而以宣城九節堅重相擊有聲者為勝施黔者
次之東陽歙州處州者又次之苗高尺許叢生一莖三
葉葉似甘菊凌冬不凋四月開花黃色六月結實似芹
子色亦黃江左者根黃節高若連珠葉如小雉尾草正
月開花作細穗淡黃白色六七月根𦂳始堪采蘇恭云
蜀道者麤大味極濃苦療渴為最江東者節如連珠療
痢大善澧州者更勝李時珍云今雖吳蜀皆有惟以雅
州眉州者為良大抵有二種一種根麤無毛有珠如鷹
雞爪形色深黃而堅實一種無珠多毛黃色稍淡而中
虚味苦寒無毒止消渴厚腸胃利骨益膽降火療口瘡
其用有六瀉心臟火一也去中焦濕熱二也諸瘡必用
三也除風濕四也治赤眼暴發五也止中部見血六也
彚考─增─宋史地理志─施州貢黃連─神仙傳─封衡字君
達隴西人也幼學道通老莊學勤訪真訣初服黃連五
十年後入鳥獸山採藥又服术百餘年還鄉里如二十
許人　─原─異林─𢎞治乙卯長沙大旱黃連上生王𤓰
集藻─贊─原─宋王微黃連贊─黃連味苦左右相因斷凉滌
暑闡命輕身縉雲昔御飛踔上旻不行而至吾聞其人
頌─原─梁江淹黃連頌─黃連上草丹砂之次禦孽辟妖長
靈久視驂龍行天馴鳯匝地鴻飛以儀順道則利
書─增─宋秦觀與喬希聖論黃連書─某比聞公以眼疾餌
黃連至數十兩猶不已不知果然否審如所聞殆不可
也某頃年血氣未定頗好方術之說讀醫經數年嘗記
釋者云服黃連苦參久而反熱甚以為不然後乃信之
蓋五味入胃各歸其所喜故酸先歸肝苦先歸心甘先
歸脾辛先歸肺鹹先歸腎入肝則為溫入心則為熱入
肺則為清入腎則為寒入脾則為至隂而血氣兼之皆
謂增其氣不已則臟氣有所偏勝有所偏勝則必有所
偏絶黃連苦參性雖大寒然其味至苦入胃則先歸於
心久而不已則心火之氣勝火勝則熱乃其理也眼疾
之生本於肝之熱肝與心為子母夫心為子肝為母心
火也肝亦火也腎孤臟也人嘗患一水不勝二火今病
本於肝而久餌苦藥使心有所偏勝是所謂以火救火
命之曰益多其不可亦明矣夫藥所以療疾其過也適
所以為疾聞比初作時十已損其七八正宜節藥慎䕶
飲食以俟其自平非如決疣潰癰可以忽然一朝去也
輙具以進惟留意而聽之無忽
五言古詩─增─明吳寛黃連─花細山桂然階下不堪嗅野
人劚其根根長節應九苦節不可貞服食可資壽其功
利於病有客嫌苦口戒予勿種兹味苦和難受豈不見
甘草百藥無不有
五言絶句─增─明僧智舷黃山黃連─黃山有黃連甘美類
蘋果不是性味移頭陀能忘苦
詩散句─增─宋蘇軾─蜂閙黃連采蜜花
别錄─原─本草綱目─本經别錄並無黃連久服長生之說
惟陶宏景言道方服食長生竊謂黃連大苦大寒之藥
用之降火燥濕中病即當止豈可久服使肅殺之令常
行而伐其生發冲和之氣乎荆端王素多火病醫令服
金花丸乃芩連梔柏四味服至數年其火愈熾遂至内
障喪明觀此則寒苦之藥不但使人不能長生久則氣
增偏勝速夭之由矣陶氏道書之說皆謬談也　─製用
布拭去毛漿水浸半日時漉出柳木火焙乾用黃連入
手少隂心經為治火主藥治本臟火生用治肝膽實火
猪膽汁浸炒治肝膽虚火醋浸炒治上焦火酒炒治中
焦火薑汁炒治下焦火鹽水或朴硝炒治氣分濕熱之
火茱萸湯浸炒治血分塊中伏火乾漆水炒治食積之
火黃土炒不獨為之引導蓋辛熱能制其苦寒酸寒能
制其燥性用者詳酌之
　　(附/錄)胡黃連
原─胡黃連一名割孤露澤(本草綱目云其性味功用似/黃連故名割孤露澤梵語也)
生波斯國海畔陸地今南海秦隴間亦有之初生似蘆
苗若夏枯草根頭似烏嘴乾則似楊柳枯枝心黑外黃
折之内似鸜鵒眼塵出如煙者良八月上旬採氣味苦
平無毒治骨蒸勞熱三消五心煩熱婦人胎蒸虚驚冷
熱洩痢厚腸胃益顔色
　　黃芩
原─黃芩(本草綱目云芩說文作菳謂其色黃/也或云芩者黔也黔乃黃黒之色也)一名經芩
一名空腸一名腐腸一名内虚一名黃文一名印頭一
名妬婦一名苦督郵内實者名子芩一名條芩一名㹠
尾芩一名䑕尾芩(本草註云圓者名子芩破者名宿芩/其腹中皆爛故名腐腸綱目云宿芩)
(乃舊根多中空外黃内黒即今所謂片芩故又有腐腸/妬婦諸名妬婦心黯故以比之子芩乃新根多内實即)
(今所謂條芩或云西芩多中空/而色黔北芩多内實而深黃)川蜀河東陜西近郡皆
有之苗長尺餘莖麤如筯葉從地四面作叢生類紫草
高一尺許亦有獨莖者葉細長青色兩兩相對六月開
紫花根如知母長四五寸二月八月采根曝乾氣寒味
微苦而甘氣厚味薄得酒上行得猪膽汁除肝膽火得
柴胡退寒熱得厚朴黃連止腹痛得芍藥止下痢得桑
白皮瀉肺火得五味子牡蠣令人有子得白术安胎得
黃茋白斂赤小豆療䑕瘻李時珍曰黃芩氣寒味苦色
黃帶綠苦入心寒勝熱瀉心火治脾之濕熱一則金不
受刑一則胃火不流入肺即所以救肺也肺虚不宜者
苦寒傷脾胃損其母也少陽之證寒熱胸脇痞滿實兼
心肺上焦之邪心煩喜嘔黙黙不欲飲食又兼脾胃中
焦之證宜用黃芩以治手足少陽相火黃芩亦少陽本
經藥也
别錄─增─物類相感志─磨黃芩寫字在紙上以水沉去紙
則字畫脫在水面上　─本草綱目─予年二十時因感冒
咳𠻳既久且犯戒遂病骨蒸發熱膚如火燎每日吐痰
盌許暑月煩渴寢食既廢六脈浮洪遍服柴胡麥門冬
荆瀝諸藥月餘益劇皆以為必死矣先君偶思李杲治
肺熱如火燎煩燥引飲而晝盛者氣分熱宜一味黃芩
湯以瀉肺經氣分之火遂按方用片芩一兩水二鍾煎
一鍾頓服次日身熱盡退而痰𠻳皆愈藥中肯綮如鼓
應桴醫中之妙有如此哉
　　秦艽
增─本草綱目─秦艽一名秦䊵一名秦𤓰(蘇恭云俗作秦/膠本名秦䊵與)
(糾同李時珍曰出秦中以/根作羅紋交糾者佳故名)蘇頌曰河陜州郡多有之其
根土黃色而相交糾長一尺以來麤細不等枝榦高五
六寸葉婆娑連莖梗俱青色如萵苣葉六月中開花紫
色似葛花當月結子每於春秋采根隂乾李時珍曰以
左文者為良氣味苦平無毒治寒熱邪氣寒濕風痺肢
節痛骨蒸疳及時氣療黃疸解酒毒去頭風瀉血養血
榮筋益膽氣治胃熱手足陽明經也兼入肝膽
　　柴胡
增─本草綱目─柴胡(柴舊作茈蘇恭/曰茈古柴字)一名地薰一名芸蒿
一名山菜一名茹草(李時珍曰嫩則可茹老則采而為/柴故有芸蒿諸名而根名柴胡也)
蘇頌曰關陜江湖間近道皆有之以銀州者為勝二月
生苗甚香莖青紫堅硬微有細線葉似竹葉而梢𦂳小
亦有似斜蒿者亦有似麥門冬葉而短者七月開黃花
根淡赤色似前胡而强生丹州者結青子與他處者不
類其根似蘆頭有赤毛如䑕尾獨窠長者好李時珍曰
銀州即今延安府神木縣所産柴胡長尺餘而微白且
軟不易得也北地所産者亦如前胡而軟今人謂之北
柴胡是也入藥亦良南土所産者不似前胡正如蒿根
强硬不堪使用其苗有如韭葉者竹葉者以竹葉者為
勝其如邪蒿者最下也近時有一種根似桔梗沙參白
色而大市人以偽充銀柴胡殊無氣味不可不辨氣味
苦平無毒治心腹腸胃中結氣飲食積聚寒熱邪氣五
勞七傷頭痛目昏耳鳴諸瘧婦人産前産後諸熱小兒
痘疹時疾内外熱不解單煮服之良
彚考─增─戰國䇿─今求柴胡桔梗於沮澤則累世不得一
焉及之睪黍梁父之隂則郄車而載耳　─炮炙論─茈胡
出銀州銀縣西畔生處多有白鶴綠鶴於此飛翔是茈
胡香直上雲間若有過往聞者皆氣爽也
别錄─增─炮炙論─凡采得銀州柴胡去鬚及頭用銀刀削
去赤薄皮少許以麤布拭凈剉用勿令犯火立便無効
　　前胡
增─本草綱目─前胡(孫愐唐韻/作湔胡)蘇頌曰陜西梁漢江淮荆
襄州郡及相州孟州皆有之春生苗青白色似邪蒿初
出時有白芽長三四寸味甚香美又似芸蒿七月内開
白花與蔥花相類八月結實根青紫色今鄜延將來者
大與柴胡相似但柴胡赤色而脆前胡黃色而柔軟為
不同耳一說今諸方所用前胡皆不同汴京北地者色
黃白枯脆絶無氣味江東乃有三四種一種類當歸皮
斑黑肌黃而脂潤氣味濃烈一種色理黃白似人參而
細短香味都微一種如草烏頭者膚赤而堅有兩三岐
為一本皆非真前胡也今最上者出吳中又壽春生者
皆類柴胡而大氣芳烈味亦濃苦李時珍曰前胡有數
種惟以苗高一二尺色似邪蒿葉如野菊而細痩嫩時
可食秋月開黲白花類蛇牀子花其根皮黑肉白有香
氣為真大抵北地者為勝故方書稱北前胡云氣味苦
微寒無毒治一切氣破癥結開胃下食通五臟主霍亂
轉筋骨節煩悶反胃嘔逆氣喘咳𠻳安胎小兒一切疳
氣清肺熱化痰熱散風邪
别錄─增─炮炙論─凡修治先用刀刮去蒼黑皮並髭細剉
以甜竹瀝浸令潤日中曬乾用
　　防風
原─防風一名屏風一名回芸一名回草一名銅芸一名
蕳根一名百枝一名百蜚(本草綱目云防者禦也其功/療風最要故名屏風者防風)
(隱語也曰芸曰茴曰蕳者其花/如茴香其氣如芸蒿蕳蘭也)出齊州龍山最善淄青
兖者亦佳今汴東淮浙皆有之莖葉俱青綠色莖深而
葉淡似青蒿而短小春初嫩時紫紅色采作菜茹極爽
口五月開細白花中心攢聚作大房似蒔蘿花實似胡
荽子而大根土黃色與蜀葵根相類二月十月采關中
生者三月六月采然輕虚不及齊州者良氣溫味辛而
甘治三十六種風男子一切勞劣補中益神通利五臟
心煩體重羸痩盗汗散頭目中滯氣經絡中留濕得蔥
白能行週身又有石防風出河中府根如蒿根而黃葉
青花白五月開花六月采根曝乾亦療頭風
彚考─增─博物志─太原晉陽以北生屏風草─酉陽雜俎
香州防風子可亂畢撥　─原─金鑾密記─白居易在翰林
賜防風粥一甌剔取防風得五合餘食之口香七日
别錄─原─製用─江淮所産多是石防風生于山石之間二
月采嫩苗作菜辛甘而香呼為珊瑚菜其根麤醜子亦
可種　入藥以黃色脂潤頭節堅如蚯蚓頭者為好白
者多沙條不堪用　─禁忌─义頭者令人發狂义尾者發
人痼疾
　　獨活
增─本草綱目一獨活一名羌活一名羌青一名獨揺草一
名䕶羌使者一名胡王使者一名長生草(陶𢎞景曰一/莖直上不為)
(風揺故曰獨活别錄曰此草得風不揺無風自動故名/獨揺草李時珍曰獨活以羌中來者為良故有羌活胡)
(王使者/諸名)蘇頌曰獨活羌活出蜀漢者佳春生苗葉如青
麻六月開花作叢或黃或紫結實時葉黃者是夾石上
所生葉青者是土脈中所生本經云二物同一類今人
以紫色而節密者為羌活黃色而作塊者為獨活而陶
隱居言獨活色微白形虚大用與羌活相似今蜀中乃
有大獨活類桔梗而大氣味亦不與羌活相類用之微
寒而少効今又有獨活亦自蜀中來類羌活微黃而極
大收時寸解乾之氣味亦芳烈小類羌活又有槐葉氣
者今京下多用之極効驗意此為真者大抵此物有兩
種西蜀者黃色香如蜜隴西者紫色秦隴人呼為山前
獨活李時珍曰獨活羌活乃一類二種以中國者為獨
活西羌者為羌活按王貺易簡方云羌活須用紫色有
蠶頭鞭節者獨活是極大羌活有白如鬼眼者尋常皆
以老宿前胡為獨活者非也氣味甘平無毒治風寒金
瘡癎痓疝瘕療諸賊風百節痛風五勞七傷利五臟及
伏梁水氣
彚考─增─文系─唐劉師貞之兄病風夢神人曰但取胡王
使者浸酒服便愈師貞訪問皆不曉復夢其母曰胡王
使者羌活也求而用之兄病遂愈
别錄─增─炮炙論─采得細剉以淫羊藿拌挹二日暴乾去
藿用免煩人心
　　土當歸
增─本草綱目─近時江淮山中出一種土當歸長近尺許
白肉黑皮氣芬香如白芷人亦謂之水白芷用充獨活
氣味辛溫無毒除風和血煎酒服之閃抝手足同荆芥
蔥白煎湯淋洗之
　　都管草
增─圖經本草─都管草生宜州田野根似羌活頭歲長一
節苗高一尺許葉似土當歸有重臺二月八月采根隂
乾施州生者作蔓又名香毬蔓長丈餘赤色秋結紅實
四時皆有采其根枝淋洗風毒瘡腫　─桂海虞衡志─都
管草一莖六葉解蜈蚣毒
　　升麻
增─本草綱目─升麻一名周麻(李時珍曰其葉似麻其性/上升故名按張揖廣雅吳)
(普本草并云升麻一名周升麻則或指周地如今人/呼川升麻之義今别錄作周麻非省文即脫誤也)陶
𢎞景曰舊出寧州者第一形細而黒極堅實今惟出益
州好者細削皮青綠色謂之雞骨升麻北部亦有而形
虚大黃色建平亦有而形大味薄不堪用蘇頌曰蜀漢
陜西淮南州郡皆有之以蜀川者為勝春生苗高三尺
以來葉似麻葉並青色四五月著花似粟穗白色六月
以後結實黑色根如蒿根紫黑色多鬚氣味甘苦平微
寒無毒解百毒辟瘟疫瘴癘邪鬼蠱毒治陽明頭痛補
脾胃去風邪療癰腫能發浮汗消斑疹行瘀血
彚考─增─前漢書地理志─益州郡縣有牧靡─註─李奇曰靡
音麻即升麻殺毒藥所出也　─博物志─牧靡草可以解
毒鳥多誤食中毒必急飛往牧靡山啄牧靡草以解之
　─水經注─涂水出建寧郡之牧靡縣南山縣山並即草
以立名山在縣東北焉句山南五百里山生牧靡可以
解毒百世方盛
别錄─增─炮炙論─采得刮去麤皮用黃精自然汁浸一宿
暴乾剉蒸再暴用　─本草綱目─今人惟取裏白外黑而
𦂳實者謂之鬼臉升麻去鬚及頭蘆剉用
　　苦參
增─本草綱目─苦參一名苦􁁉(與蔬部苦􁁉/同名異物)一名苦骨一
名地槐一名水槐一名菟槐一名驕槐一名野槐一名
白莖别錄又名芩莖綠白陵郎虎麻(李時珍曰苦以味/名參以功名槐以)
(葉形/名也)蘇頌曰其根黃色長五七寸許兩指麤細三五莖
並生苗高三四尺以來葉碎青色極似槐葉春生冬凋
其花黃白色七月結實如小豆子河北生者無花子五
六月十月采根暴乾李時珍曰七八月結角如蘿蔔子
角内有子二三粒如小豆而堅氣味苦寒無毒治心腹
結氣癥瘕積聚黃疸逐水補中明目養肝膽氣安五臟
平胃輕身定志利九竅除風熱止渴殺蟲療癰腫瘡疹
瀉血熱痢
彚考─增─夢溪筆談─予嘗苦腰重久坐則旅距十餘歩然
後能行有一將佐見予曰得無用苦參潔齒否予時以
病齒用苦參數年矣曰此病由也苦參入齒其氣傷腎
能使人腰重後有太常少卿舒昭亮用苦參揩齒歲久
亦病腰自後悉不用苦參腰病皆愈
别錄─增─炮炙論采根用糯米濃泔汁浸一宿其腥穢氣
并浮在水面上湏重重淘過即蒸之從巳至申取曬切
用
　　白鮮
增─本草綱目─白鮮一名白羶一名白羊鮮一名地羊鮮
一名金雀兒椒(陶𢎞景曰俗呼為白羊鮮氣息正似羊/羶故又名白羶李時珍曰鮮者羊之氣)
(也此草根白色作羊羶氣/其子纍纍如椒故有諸名)陶宏景曰近道處處有以蜀
中者為良蘇頌曰今河中江寧府滁州潤州皆有之苗
高尺餘莖青梢白如槐亦似茱萸四月開花淡紫色似
小蜀葵花根似小蔓青皮黃白而心實山人采嫩苗為
菜茹氣味苦寒無毒治一切風熱瘡癬時疾黃疸風痺
欬逆小兒驚癎通關節利九竅及血脈其花同功
　　延胡索
增─本草綱目─延胡索一名元胡索陳藏器曰延胡索生
奚國從安東來根如半夏李時珍曰今二茅山西上龍
洞種之每年寒露後栽立春後生苗葉如竹葉樣三月
長三寸高根叢生如芋卵樣立夏掘起氣味辛温無毒
治婦人諸血病除風治氣暖腰膝破癥癖撲損瘀血專
治一身上下諸痛用之中的妙不可言蓋能活血化氣
第一品藥也
　　貝母
增─爾雅─􁉶貝母─註─根如小貝圓而白華葉似韭─陸璣
詩疏─蝱今藥草母也其葉如栝樓而細小其子在根下
如芋子正白四方連累相著有分解也　─本草綱目─貝
母一名勤母一名苦菜一名苦花一名空草一名藥實
(陶𢎞景曰形似聚/貝子故云貝母)蘇頌曰河中江陵府郢壽隨鄭蔡潤
滁州皆有之二月生苗莖細青色葉亦青似蕎麥葉隨
苗出七八月開花碧綠色形如鼓子花八月采根根有
瓣子黃白色有數種陸璣詩疏所云今近道出者正類
此郭璞爾雅註所云罕復見之雷斆曰貝母中有獨顆
圓不作兩瓣無皺者號曰丹龍精不入藥用誤服令人
筋脈永不收惟以黃精小藍汁服之立解氣味辛平無
毒治傷寒煩熱邪氣疝瘕喉痺乳難金瘡風痙療結胸
欬𠻳上氣止煩熱渴出汗安五臟和骨髓消痰潤心肺
治時疾黃疸散心胸鬱結之氣研末㸃目去膚瞖燒灰
傅人畜惡瘡
彚考─增─詩鄘風─陟彼阿丘言采其蝱─酉陽雜爼─許卑
山人言江左數十年前有商人左膊上有瘡如人面亦
無他苦商人戲滴酒口中其面亦赤以物食之凡物必
食食多覺膞内肉脹起疑胃中也或不食之則一臂痺
也有善醫者教其歴試諸藥金石草木悉與之至貝母
其瘡乃聚眉閉口商人喜曰此藥必治也因以小葦筒
毁其口灌之數日成痂遂愈
　　石蒜
增─本草綱目─石蒜一名烏蒜一名老鴉蒜一名蒜頭草
一名㜑㜑酸一名一枝箭一名水麻(蒜以根狀名/箭以莖狀名)李時
珍曰處處下濕地有之春初生葉如蒜秧及山慈姑葉
背有劍脊四散布地七月苗枯乃于平地抽出一莖如
箭簳長尺許莖端開花四五朶六出紅色如山丹花狀
而瓣長黃蘂紅鬚其根狀如蒜皮色紫赤肉白色此有
小毒而救荒本草言其可□熟水浸過食蓋為救荒爾
一種葉如大韭四五月抽莖開花如小萱花黃白色者
謂之鐵色箭功與此同二物並抽莖開花後乃生葉葉
花不相見氣味辛甘溫有小毒治腫毒疔瘡惡核可水
煎服取汗及擣傅之又中溪毒者酒煎半升服取吐良
　　龍膽
增─本草綱目─龍膽一名陵游(馬志曰葉如龍葵味/苦如膽因以為名)陶宏
景曰出近道以吳興者為勝根狀似牛膝其味甚苦蘇
頌曰宿根黃白色下抽根十餘條類牛膝而短直上生
苗高尺餘四月生葉如嫩蒜細莖如小竹枝七月開花
如牽牛花作鈴鐸狀青碧色冬後結子苗便枯俗呼草
龍膽又有山龍膽味苦濇其葉經霜雪不凋山人用治
四肢疼痛與此同類而别種也氣味苦濇大寒無毒治
骨間寒熱驚癎邪氣續絶傷定五臟殺蠱毒除胃中伏
熱時氣溫熱熱泄下痢去腸中小蟲益肝膽氣久服益
智不忘輕身耐老明目止煩治瘡疥癰腫咽喉痛風熱
盗汗
别錄─增─炮炙論─采得隂乾用時銅刀切去鬚上頭子剉
細甘草湯浸一宿漉出暴乾用
　　細辛
增─本草綱目─細辛一名小辛一名少辛(蘇頌曰根細而/味極辛故名李)
(時珍曰小辛少/辛皆此義也)别錄曰生華隂山谷二月八月采根隂
乾陶𢎞景曰今用東陽臨海者形段乃好而辛烈不及
華隂高麗者冦宗奭曰細辛葉如葵赤黑色一根一葉
相連非此則杜衡也李時珍曰柔莖細根直而色紫味
極辛氣溫無毒治欬逆上氣頭痛腦動百節拘攣風濕
痺痛明目利九竅輕身長年溫中下氣破痰利水道開
胸中滯結除喉痺癰鼻風癎癲疾下乳結汗不出血不
行安五臟益肝膽通精氣除齒痛治口舌生瘡治督脈
為病脊强而厥凡使細辛切去頭子以𤓰水浸一宿暴
乾用須揀去雙葉者服之害人
彚考─增─山海經─浮戲之山多少辛─管子─五沃之土羣
藥生少辛　─博物志─杜衡亂細辛─夢溪筆談─東方南
方所用細辛皆杜衡也又謂之馬蹄香也黃白拳局而
脆乾則作團非細辛也細辛出華山極細而直深紫色
味極辛嚼之習習如椒其辛更甚於椒故本草云細辛
水漬令直是以杜衡偽為之也襄漢間又有一種細辛
極細而直色黃白乃是鬼督郵亦非細辛也
集藻─賦散句─增─宋謝靈運撰征賦─摭曾嶺之細辛
　　(附/錄)木細辛
增─本草拾遺─木細辛生終南山冬月不凋苗如大㦸根
似細辛味苦温有毒主腹内結聚癥瘕推陳去新破冷
氣未可輕服令人利下至困
　　(附/錄)及己
增─本草綱目─及己一名獐耳細辛(李時珍曰及己名義/未詳葉如獐耳根如)
(細辛故名/獐耳細辛)蘇恭曰生山谷隂虚軟地其草一莖莖頭四
葉隙著白花根似細辛而黑今人以當杜衡非也二月
采根日乾氣味苦平有毒入口使人吐血治諸惡瘡可
煎汁研末傅之
　　鬼督郵
增─本草綱目─鬼督郵一名獨揺草(李時珍曰此草獨莖/而葉攢其端無風自)
(動故曰鬼獨揺草後人訛為鬼督郵耳因其專治鬼病/猶司鬼之督郵也徐長卿赤箭皆治鬼病故並有鬼督)
(郵之名名/同而物異)蘇恭曰鬼督郵所在有之有必叢生苗惟一
莖莖端生葉若繖狀根如牛膝而細黑今人以徐長卿
代之非也韓保昇曰莖似細箭簳高二尺以下葉生莖
端花生葉心黃白色根橫生而無鬚二月八月采根氣
味苦平有小毒治鬼疰卒忤中惡心腹邪氣百精毒温
瘧疫氣强腰脚益膂力
别錄─增─炮炙論─凡采得細剉用生甘草水煮一伏時日
乾用
　　徐長卿
增─本草綱目─徐長卿一名鬼督郵一名别仙蹤(李時珍/曰徐長)
(卿人名也常以此藥治邪病人遂以名之吳普本草一/名石下長卿石間生者為良也蘇頌曰淄齊淮泗間謂)
(之别/仙蹤)蘇恭曰所在川澤有之葉似柳兩葉相當有光澤
根如細辛微麤長黃色而有臊氣今俗以代鬼督郵非
也韓保昇曰三月苗青七月八月著子似蘿藦子而小
九月苗黃十月凋八月采根日乾氣味辛温有毒治鬼
物百精蠱毒疫疾邪惡氣温瘧久服强悍輕身益氣延
年
别錄─增─炮炙論─凡采得麤杵拌少蜜令遍以瓷器盛蒸
三伏時日乾用
　　白微
增─爾雅─葞春草─註─一名芒草─疏─藥草也今俗呼為菵草
也(按本草即/今白薇也)　─本草綱目─白微一名白幕一名骨美(李/時)
(珍曰微細也其根細而白也按爾雅曰/葞微葞音相近則白微又葞音之轉也)蘇頌曰陜西諸
郡及舒滁潤遼州皆有之莖葉俱青頗類柳葉六七月
開紅花八月結實其根黃白色類牛膝而短小今人八
月采之氣味苦醎平無毒治暴中風狂惑邪氣温瘧痓
病鬼魅療傷中淋露下水氣利隂氣益精久服利人
别錄─增─炮炙論─凡采得以糯米泔汁浸一宿取出去髭
于槐砧上細挫蒸之從申至巳曬乾用
　　白前
增─本草綱目─白前一名石藍一名𠻳藥(陶宏景曰氣/𠻳方多用之)蘇
恭曰苗高尺許其葉似柳或似芫花根長于細辛白色
生洲渚沙磧之上馬志曰根似白微牛膝輩二月八月
采隂乾氣味甘微温無毒治胸脇逆氣欬𠻳上氣一切
氣肺氣煩悶賁豚腎氣降氣下痰
别錄─增─炮炙論─凡用以生甘草水浸一伏時漉出去頭
鬚了焙乾收用
　　草犀
增─廣州記─草犀生嶺南及海中獨莖對葉而生如燈臺
草　─本草綱目─草犀(李時珍曰其解毒之/功如犀角故曰草犀)陳藏器曰生
衢婺洪饒間苗高二三尺獨生根如細辛生水中者名
水犀氣味辛平無毒解一切毒氣并燒研服之臨危者
亦得活治天行瘧瘴寒熱欬𠻳痰壅飛尸喉痺瘡腫丹
毒中惡注忤痢血等病煮汁服之
　　釵子股
增─本草綱目─釵子股一名金釵股(李時珍曰石斛名金/釵花此草狀似之故)
(名/)陳藏器曰生嶺南及南海山谷根如細辛每莖三四
十根李珣曰忠州萬州者亦佳草莖功力相似緣嶺南
多毒家家貯之氣味苦平無毒解諸藥毒蠱毒治瘧瘴
天行喉痺癰疽
　　吉利草
原─南方草木狀─吉利草其莖如金釵股形類石斛根類
芍藥交廣俚俗多蓄蠱毒惟此草解之極驗吳黃武中
江夏李俁以罪徙合浦始入境遇毒其奴吉利者偶得
是草與俁服遂解吉利即遁去不知所之俁因此濟人
不知其數遂以吉利為名
　　良耀草
增─南方草木狀─良耀草枝葉如麻黃秋結子如小栗煨
食之解毒功不亞於吉利始者有得是藥者梁氏之子
耀因以為名梁轉為良爾花白似牛李出高凉
　　硃砂根
增─本草綱目─硃砂根生深山中今惟太和山人采之苗
高尺許葉似冬青葉背甚赤夏月長茂根大如筯赤色
與百兩金相髣髴氣味苦凉無毒治咽喉腫痺磨水或
醋嚥之甚良
　　辟虺雷
增─本草綱目─辟虺雷一名辟蛇雷(此物辟蛇虺有/威故以雷名之)蘇恭
曰狀如麤塊蒼术節中有眼李時珍曰今川中峨眉鶴
鳴諸山皆有之根狀如蒼术大者如拳彼人以充方物
氣味苦大寒無毒解百毒消痰袪大熱頭痛辟瘟疫治
咽喉痛痺解蛇虺毒
　　錦地羅
增─本草綱目─錦地羅出廣西慶遠山巖間鎮安歸順柳
州皆有之根似萆薢及栝樓根狀彼人頗重之以充方
物氣味微苦平無毒治山嵐瘴毒瘡毒並中諸毒以根
研生酒服一錢匕即解
　　紫金牛
增─圖經本草─紫金牛生福州葉如荼葉上綠下紫結實
圓紅色如丹朱根微紫色八月采根去心暴乾頗似巴
㦸氣味辛平無毒治時疾膈氣去風疾
　　拳參
增─圖經本草─拳參生淄州田野葉如羊蹏根似海蝦黑
色土人五月采之為末淋渫腫氣
　　　鐵線草
　增─圖經本草─鐵線草生饒州三月采根隂乾氣味苦平
　無毒療風消腫毒有效
　　　金絲草
　增─本草綱目─金絲草出慶陽山谷氣味苦寒無毒治諸
　血病解瘴氣諸藥毒療癰疽惡瘡凉血散熱
　
　
　
　
　
　
　
　
　
御定佩文齋廣羣芳譜卷九十四
　欽定四庫全書
御定佩文齋廣羣芳譜卷九十五
　　藥譜
　　　當歸
　原─當歸一名文無(古今注云相招召贈之以/文無文無亦名當歸也)一名乾歸
　一名山蘄一名白蘄(爾雅云薜山蘄又云薜白蘄說文/云蘄草也生山中者一名薜一名)
　(山蘄色白者名白蘄廣雅云山蘄當歸也/本草云蘄古芹字以花葉似芹故得芹名)春生苗葉綠
　有三稜七八月開花似蒔蘿淺紫色根黑黃色以肉厚
　不枯者為勝今秦蜀諸處多栽蒔貨賣其頭圓尾多色
　紫氣香肥潤者秦産也名馬尾歸最勝(唐本草云似大/葉芎藭者名馬)
　(尾當歸今人多用似細葉芎/藭者名蠶頭當歸不堪用)他處者頭大尾多色白堅
　枯名鑱頭歸止宜入發散藥氣味苦温無毒凡血病宜
　用之治姙婦産後能使氣血各有所歸當歸之名宜取
　諸此治上當用頭治中當用身治下當用尾通治則全
　用此一定之理也惡濕麪䕡茄畏菖蒲海藻牡蒙生薑
　制雄黃
彚考─原─孫盛雜記─初姜維詣諸葛亮與母相失復得母
書令求當歸維曰良田百頃不在一畝但有遠志不在
當歸也─增─雲仙雜記─虢州别駕竇淝以當歸為地仙
圓曰使血海增光　─續仙傳─羅公遠鄂人元宗學其術
不肯盡怒殺之後有使者入蜀見公遠自道姓名以蜀
當歸為寄比元宗入蜀始悟當歸之意
集藻─詩散句─增─元陳樵─當歸葉長映芭蕉
别錄─原─修治─凡用去蘆頭水洗去土酒浸一宿日乾或
火乾切片如收藏曬乾乗熱紙封甕不蛀
　　芎藭
原─芎藭(博雅云苗曰江/蘺根曰芎藭)一名香果(以氣/香也)一名山鞠藭(詳/見)
(左/傳)　─增─本草─芎藭一名胡藭(以戎地者/為佳故名)古人因其根節
狀如馬銜謂之馬銜芎藭後世因其狀如雀腦謂之雀
腦芎其出關中者呼為京芎亦曰西芎出蜀中者為川
芎出天台者為台芎出江南者為蕪藭皆因地而名也
金光明經謂之闍莫迦　─原─清明後宿根生苗分而橫
埋之宜鬆肥土節節生根澆宜退牲水葉香似芹而微
細窄有丫义文似白芷葉而細又似胡荽葉而微壯叢
生細莖七八月間開碎白花如蛇牀子花根下始結芎
藭堅痩黃黑色關中出者形塊重實為雀腦芎最有力
九月十月採者佳三四月虚惡不堪用凡用以塊大内
中色白不油嚼之微辛甘者佳他種不入藥止可為末
煎湯沐浴耳味辛温無毒治中風入腦頭痛寒痺除腦
中冷痛面上油風一切風氣勞損血病止瀉痢燥濕行
氣開鬱今人用此最多頭面風不可缺須以他藥佐之
不可單服
彚考─增─左傳─楚子伐蕭還無社與司馬卯言號申叔展
叔展曰有麥麴乎曰無有山鞠藭乎曰無─註─麥麴鞠藭
所以禦濕欲使無社逃泥水中無社不解故曰無─疏─本
草有芎藭者是藥草之名觀傳文欲使無社逃於泥水
中而問有此物否以知是禦濕所用　─山海經─號山其
草多芎藭　繡山其草多芎藭　洞庭之山其草多芎
藭　─淮南子─夫亂人者若芎藭之與藁本　─益部方物
畧記─芎蜀中處處有之成都九月九日藥市芎與大黃
如積香溢千㕓或言其大若胡桃者不可用多蒔於園
檻葉落時可用作羮蜀少寒莖葉不萎今醫家最貴川
芎川大黃云
集藻─贊─增─宋宋祁川芎贊─柔葉美根冬不殞零采而掇
之可糝於羮
賦散句─增─漢揚雄甘泉賦─排玉戸而颺金鋪兮發蘭蕙
與􁁉藭
五言古詩─增─宋蘇軾和子由記園中草木─芎藭生蜀道
白芷來江南漂流到關輔猶不失芳甘濯濯翠莖滿愔
愔清露涵及其未花實可以資筐籃秋節忽已老苦寒
非所堪斸根取其實對此微物慙
七言絶句─增─宋韓琦中書㕔芎藭─蘼蕪嘉樹列羣芳禦
濕前推藥品良時摘嫩苗烹賜茗更從雲脚發清香
詩散句─增─宋陸游─泉潔煑芎苗　─蘇軾─穿林閒覔野芎
苗
　　蛇牀　　　　　　　　　　　　　　　　─
增─爾雅─盱虺牀─註─蛇牀也─廣雅─虺牀馬牀也　─本草
經蛇牀一名蛇米一名思益一名繩毒一名棗棘一曰
牆蘼─註─近道田野墟落間甚多花葉正似蘼蕪　─本草
綱目─韓保昇曰生下濕地所在皆有以揚州襄州者為
良蘇頌曰三月生苗高三二尺葉青碎作叢似蒿枝每
枝上有花頭百餘結同一窠似馬芹類四五月乃開白
色又似繖狀子黃褐色如黍米至輕虚李時珍曰其花
如碎米攢簇其子兩片合成似蒔蘿子而細亦有細稜
氣味苦平無毒治男子婦人風濕痺毒小兒驚癎温中
下氣暖丈夫陽氣女子隂氣久服輕身好顔色令人有
子
别錄─增─炮炙論─凡使須用濃藍汁并百部草根自然汁
同浸一伏時漉出日乾却用生地黃汁相拌蒸之從巳
至亥取出日乾用　─日華本草─凡服食即挼去皮殻取
仁微炒殺毒即不辣也作湯洗浴則生用之
　　藁本
增─本草綱目─藁本(蘇恭曰根上苗/下似禾藁故名)一名藁茇(出山/海經)一名
鬼卿一名鬼新一名微莖蘇頌曰西川河東州郡及兖
州杭州皆有之葉似白芷香又似芎藭但芎藭似水芹
而大藁本葉細五月有白花七八月結子根紫色氣味
辛温無毒張元素曰乃太陽經風藥其氣雄壯寒氣鬱
于本經頭痛必用之藥與木香同用治霧露之清邪中
于上焦與白芷同作面脂既治風又去濕亦各從其類
也
彚考─増─王氏談錄─公云京師市藥須當精别市中藁本
多雜以葳靈仙不可稱辨往往誤售入藥遂不為効藁
本蓋柔細而芳香者是　─邵氏聞見錄─夏英公病泄太
醫以虚治不効霍翁曰風客于胃也飲以藁本湯而止
　　(附/錄)徐黃
增─名醫别錄─徐黃生澤中大莖細葉香如藁本味辛平
無毒主心腹積瘕莖主惡瘡
　　蜘蛛香
增─本草綱目─蜘蛛香出蜀西茂州松潘山中草根也黑
色有麤鬚狀如蜘蛛及藁本芎藭氣味芳香彼人亦重
之或云貓喜食之味辛氣温無毒辟瘟疫中惡邪精鬼
氣尸疰
　　木香
增─本草綱目─木香一名蜜香一名青木香一名五木香
一名南木香(李時珍曰木香草類也本名蜜香因其香/氣如蜜也緣沉香中有蜜香遂訛此為木)
(香昔人謂之青木香后人因呼馬兜鈴為青木香乃呼/此為南木香廣木香以别之今人又呼一種薔薇為木)
(香愈亂真矣三洞珠囊云五香者五木香也一株五根/一莖五枝一枝五葉葉間五節故名五香燒之能上徹)
(九天金光明經/謂之矩琵佗香)别錄曰生永昌山谷陶𢎞景曰永昌今
不復貢今皆從外國舶上來乃云出大秦國今皆以合
香不入藥用蘇恭曰此有二種當以崑崙來者為佳西
湖來者不善葉似羊蹄而長大花如菊花結實黃黑所
在亦有之功用極多甄權曰出天竺是草根狀如甘草
也蘇頌曰今惟廣州舶上來他無所出根窠大類茄子
葉似羊蹄而長大亦有如山藥而根大開紫花者不拘
時采根芽為藥以其形如枯骨味苦黏牙者為良江淮
亦有此種名土青木香不堪藥用蜀本草言孟昶苑中
亦嘗種之云苗高三四尺葉長八九寸皺軟而有毛開
黃花恐亦是土木香種也雷斆曰其香是蘆蔓根條左
盤旋采得二十九日方硬如朽骨其有蘆頭丁蓋子色
青者是木香神也冦宗奭曰常自岷州出塞得青木香
持歸西洛葉如牛蒡但狹長莖高二三尺花黃一如金
錢其根即香也李時珍曰南番諸國皆有一統志云葉
類絲𤓰冬月取根曬乾味辛温無毒乃三焦氣分之藥
能升降諸氣諸氣膹鬱皆屬于肺故上焦氣滯者用之
乃金鬱則泄之也中氣不運皆屬于脾故中焦氣滯者
宜之脾胃喜芳香也大腸氣滯則後重膀胱氣滯則癃
淋肝氣鬱則為痛故下焦氣滯者宜之乃塞者通之也
彚考─增─隋書樊子蓋傳─大業五年車駕西廵將入吐谷
渾子蓋以彼多瘴氣獻青木香以禦霧露
　　甘松香
增─廣志─甘松出姑臧涼州諸山細葉引蔓叢生可合諸
香及裛衣　─本草綱目─甘松香(産于川西松州其味甘/故名金光明經謂之苦)
(彌/哆)蘇頌曰黔蜀州郡及遼州皆有之叢生山野葉細如
茅草根極繁密八月采之作湯浴令人身香治惡氣卒
心腹痛滿下氣理元氣去氣鬱
　　山柰
增─本草綱目─山柰一名山辣(俗訛為三柰又訛為三賴/或云本名山辣南人舌音)
(呼山為三呼柰/如賴故致謬誤)生廣中人家栽之根葉皆如生薑作樟
木香氣土人食其根如食薑切斷暴乾則皮赤黃色肉
白色古之所謂廉薑恐其類也氣味辛温無毒暖中辟
瘴癘惡氣治心腹冷氣痛寒濕霍亂風蟲牙痛入合諸
香用
　　廉薑
增─本草綱目─廉薑一名薑彚一名蔟葰陳藏器曰似薑
生嶺南劍南李時珍曰生沙石中似薑大如蠃氣猛近
于臭南人以為虀其法陳皮以黑梅及鹽汁漬之乃成
也鄭樵云似山薑而根大氣味辛熱無毒治胃冷温中
下氣消食益智
　　山薑
增─嶺表錄異─山薑莖葉皆薑也但根不堪食亦與豆蔲
花相似而微小爾花生葉間作穗如麥粒醃藏入甜糟
中經冬如琥珀色辛香可愛用為鱠無以加矣又以鹽
殺治暴乾者煎湯服之極除冷氣　─本草綱目─山薑(與/杜)
(若同/名)一名美草(陶宏景曰東人呼為/山薑南人呼為美草)蘇頌曰生九真交
趾今閩廣皆有之李時珍曰生南方葉似薑花赤色甚
辛子似草豆蔲根如杜若及高良薑今人以其子偽充
草豆蔲然其氣甚猛烈氣味辛熱無毒治腹中冷痛辟
榖止飢去惡氣温中止霍亂功用如薑花及子辛温無
毒調中下氣破冷氣滑食殺酒毒
集藻─五言古詩─增─唐劉禹錫崔元受少府自貶所還遺
山薑花以詩荅之─故人博羅尉遺我山薑花採從碧海
上來自謫仙家雲濤潤孤根隂火照晨葩靜揺扶桑日
豔對瀛洲霞世人受苦辛搴擷忘幽遐傳名入帝里飛
騎辭天涯王濟本尚味石崇方鬬奢雕盤多不識綺席
乃增華驛馬損筋骨貴人滋齒牙顧予藜藿士持此重
咨嗟
五言律詩─增─唐劉禹錫奉和鄭相公以寄考功十弟山
薑花俯賜篇詠─採擷黃薑蘂封題青瑣闈共聞調膳日
正是退朝歸響為纎筵發情隨綠翰飛故將天下寶萬
里與光輝
　　豆蔲
增─海藥本草─紅豆蔲生南海諸谷高良薑子也其苗如
蘆其葉如薑花作穗嫩葉卷之而生微帶紅色嫩者入
鹽纍纍作朶不散落須以朱槿花染令色深善醒醉解
酒毒　─桂海虞衡志─紅豆蔲花叢生葉痩如碧蘆春末
發初開花抽一榦有大籜包之籜解花見一穗十蘂淡
紅鮮妍如桃杏花色蘂重則下垂如葡萄又如火齊纓
絡及翦綵鸞枝之狀每蘂心有兩瓣人謂之比目連理
云　─本草綱目─高良薑一名蠻薑(陶宏景言此薑始出/高良郡故名按高良)
(即今高州漢為高凉縣吳改/為郡則高良當作高凉也)氣味辛大温無毒治胃中
冷逆霍亂腹痛止痢治風破氣健脾胃寛噎膈破冷癖
除瘴瘧子名紅豆蔲氣味主治畧同　─酉陽雜爼─白豆
蔲出迦古羅國呼為多骨形如芭蕉葉似杜若長八九
尺冬夏不凋花淺黃色子作朶如葡萄初出微青熟則
變白七月採　─本草綱目─白豆蔲子圓大如白牽牛子
其殻白厚其仁如縮砂仁氣味辛大温無毒治積冷氣
止吐逆反胃消榖下氣散肺中滯氣治噎膈除瘧疾解
酒毒　─桂海虞衡志─草豆蔲入梅汁鹽漬令色紅暴乾
以薦酒曰紅鹽草果鸚􁝱舌即紅鹽草果之珍者實始
結即頻取紅鹽乾之纔如小舌　─本草綱目─草豆蔲(南/方)
(異物志謂之漏蔲通志謂之草/果金光明經謂之蘇乞迷羅納)蘇頌曰嶺南皆有之苗
如蘆葉似山薑杜若根似高良薑二月間花作穗房生
於莖下嫩葉卷之而生初如芙蓉花微紅穗頭深紅色
其葉漸廣花漸出而色漸淡亦有黃白色者結實若龍
眼子而銳皮無鱗甲皮中子如石榴瓣夏月熟時采之
暴乾氣味辛温濇無毒温中治心腹痛嘔吐下氣止霍
亂一切冷氣消酒毒調中補胃健脾消食治瘴瘧噎膈
反胃痞滿痰飲積聚開鬱破氣殺魚肉毒制丹砂
彚考─增─宋史地理志─慶遠府貢生豆蔲草豆蔲　─五代
史─䍧牱蠻天成二年貢草豆蔲二萬箇　─環氏吳記─黃
初二年魏求豆蔲　─南方草木狀─舊說紅豆蔲花食之
破氣消痰進酒增倍泰康二年交州貢一篚上試之有
驗以賜近臣　─集仙傳─軒轅集不知何許人唐宣宗召
見時京師素無豆蔲荔支花上因語及集袖中出之二
花各數百朶皆連枝葉鮮明芳潔如新折者　─西溪叢
語─杜牧之詩云娉娉嫋嫋十三餘豆蔲梢頭二月初不
解豆蔲之義閱本草豆蔲花生葉間南人取其未大開
者謂之含胎花言尚小如姙身也　─花經─豆蔲花四品
六命
集藻─賦散句─增─晉左思蜀都賦─草則藿蒳豆蔲
五言律詩─增─宋范成大詠紅豆蔲花詩─綠葉蕉心展紅
苞竹籜披貫珠垂寶絡翦綵倒鸞枝且入花欄品休論
藥裹宜南方草木狀為爾首題詩
詩散句─增─唐李渉─瘴山江上重相見醉裏同看豆蔲花
　─韓翃─春生豆蔲枝　─梁簡文帝─江南豆蔲生連枝
　　縮砂蔤
增─圖經本草─縮砂蔤嶺南山澤間有之苗莖似高良薑
高三四尺葉長八九寸濶半寸以來三月四月開花在
根下五六月成實五七十枚作一穗狀似益智而圓皮
𦂳厚而皺有粟紋外有細刺黃赤色皮間細子一團八
隔可四十餘粒如大黍米外微黑色内白而香似白豆
蔲仁七月八月採之辛香可調食味及蜜煎糖纒用
本草綱目─縮砂蔤仁氣味辛温濇無毒治一切氣消食
和中止痛安胎補肺醒脾養胃益腎理元氣通滯氣散
寒飲脹痞噎膈嘔吐除咽喉口齒浮熱化銅鐵骨硬
　　益智
增─南方草木狀─益智子如筆毫長七八分二月花色若
蓮著實五六月熟味辛雜五味中芬芳亦可鹽曝出交
阯合浦　─廣州記─葉如蘘荷長丈餘其根上有小枝高
八九寸無花萼莖如竹箭子從心中出一枝有十子叢
生大如小棗其中核黑而皮白核小者佳含之攝涎穢
四破去核取外皮蜜煑為粽食味辛　─異物志─益智子
類薏苡長寸許如枳椇子味辛辣香如豆蔲　─本草綱
目─今之益智子形如棗核而皮及仁皆似草豆蔲氣味
辛温無毒益氣安神補不足利三焦調諸氣益脾胃理
元氣補腎虚治冷氣腹痛
彚考─增─南方草木狀─建安八年交州刺史張津常以益
智子粽餉魏武帝　─二十六國春秋─安帝元年盧循為
廣州刺史遺劉裕益智粽裕乃荅以續命湯　─廬山記
山果有益智蒲萄　─東坡雜記─海南産益智花實皆作
長穗而分三節其實熟否以候歲之豐歉其下節以候
蠶禾中上亦如之大凶之歲則皆不實蓋罕有三節並
熟者其為藥治氣止水而無益於智智豈求之於藥其
得此名者豈以知歲耶
集藻─書─增─宋僧慧遠荅盧循書─捐餉六種深抱情至益
智乃是一方異味即於僧中行之
五言古詩─增─梁劉孝勝詠益智─挺芳銅嶺上擢穎石門
端連叢去本葉雜和委雕盤寧推不迷草詎識聰明丸
儻逢公子宴方厭永夜歡
　　蓽茇
增─南方草木狀─蒟醬生于蕃國者大而紫謂之蓽茇
酉陽雜爼─蓽撥出摩伽陁國呼為蓽撥梨拂林國呼為
阿梨訶咃苗長三四尺莖細如箸葉似蕺葉子似桑椹
八月採　─圖經本草─嶺南特有之多生竹林内正月發
苗作叢高三四尺其莖如筯葉青圓如蕺菜濶二三寸
如桑面光而厚三月開花白色在表七月結子如小指
大長二寸以來青黒色類椹子而長九月收米曬曝乾
南人愛其辛香或取葉生茹之復有舶上來者更辛香
　─本草綱目─蓽撥草木狀作蓽茇陳藏器本草作畢勃
扶南傳作逼撥大明㑹典作畢蕟氣味辛大温無毒温
中下氣補腰脚殺腥氣消食除胃冷治霍亂心痛嘔逆
醋心臟腑虛冷
别錄─增─炮炙論─凡使去挺用頭以醋浸一宿焙乾以刀
刮去皮粟子令淨乃用免傷人肺令人上氣
　　蒟醬
增─南方草木狀─蒟醬生于番禺可以為食故謂之醬焉
交趾九真人家多種蔓生　─益部方物畧記─蒟出渝瀘
茂威等州即漢唐䝉所得者葉如王𤓰厚而澤實若桑
椹緣木而蔓子熟時外黑中白長三四寸以蜜藏而食
之辛香能温五臟或用作醬善和食味或言即南方所
謂浮留藤取葉合㯽榔食之　─本草綱目─蒟子一名土
蓽茇苗名蔞藤一名扶留藤劉歆期交州記云扶留有
三種一名穫留其根香美一名扶留其藤味亦辛一名
南扶留其葉青味辛氣温無毒下氣温中破痰治欬逆
上氣心腹蟲痛胃弱虚瀉霍亂吐逆解酒食味散結氣
消榖解瘴癘去胸中惡邪氣温脾燥熱
彚考─增─漢書西南夷傳─大行王恢使番陽令唐蒙風曉
南粤南粤食蒙蜀枸醬蒙問所從來曰道西北牂牁江
江廣數里出番禺城下蒙歸至長安問蜀賈人獨蜀出
枸醬多持竊出市夜郎夜郎者臨牂牁江江廣百餘歩
足以行船南粤以財物役屬夜郎西至桐師然亦不能
臣使也
集藻─贊─增─宋宋祁蒟醬贊─蔓附木生實若椹纍或曰浮
留南人謂之和以為醬五味告宜
五言絶句─增─宋朱子扶留─根節含露辛苕穎扶楥綠蠻
中靈草多夏永清隂足
别錄─增─炮炙論─凡采得後以刀刮去麤皮擣細每五錢
用生薑自然汁五兩拌之蒸一日曝乾用
　　肉豆蔲
增─本草綱目─肉豆蔲一名肉果一名迦拘勒(冦宗奭曰/肉豆蔲對)
(草豆蔲為名李時珍曰花/實皆似豆蔲而無核故名)蘇頌曰嶺南人家種之春生
苗夏抽莖開花結實似豆蔲六月七月采之李時珍曰
花實雖似草豆蔲而皮肉之顆則不同顆外有皺紋而
内有斑纈紋如㯽榔紋最易生蛀惟烘乾密封則稍可
留氣味辛温無毒温中消食止洩治積冷心腹脹痛霍
亂中惡鬼氣冷疰嘔沫小兒乳霍調中下氣開胃解酒
毒治痰飲心腹蟲痛脾胃虚冷氣赤白痢
别錄─增─炮炙論─凡使須以糯米粉湯捜裹豆蔲于煻灰
火中煨熟去粉用勿令犯鐵
　　補骨脂
增─本草綱目─補骨脂一名破故紙一名婆固脂一名胡
韭子(補骨脂言其功也番人呼為婆固脂而俗訛/為破故紙也胡韭子因其子之狀相似也)馬志
曰生嶺南諸州及波斯國蘇頌曰今嶺外山坂間多有
之四川合州亦有皆不及番舶者佳莖高三四尺葉小
似薄荷花微紫色實如麻子圓扁而黑九月采氣味辛
大温無毒治五勞七傷風虚冷骨髓傷敗腎冷及婦人
血氣墮胎男子腰疼膝冷逐諸冷痺頑通命門暖丹田
歛精神
别錄─增─炮炙論─此藥燥毒須用酒浸一宿漉出以東流
水浸三日夜蒸之從巳至申日乾用一法以鹽同炒過
曝乾
　　薑黃
增─本草綱目─薑黃一名蒁一名寶鼎香蘇恭曰薑黃根
葉都似鬱金其花春生於根與苗並出入夏花爛無子
蘇頌曰今江廣蜀川多有之葉青綠長一二尺許濶三
四寸有斜文如紅蕉葉而小花紅白色至中秋漸凋春
末方生其花先生次方生葉不結實根盤屈黃色類生
薑而圓有節八月采根片切暴乾蜀人以治氣脹及産
後敗血攻心甚驗蠻人生噉云可袪邪辟惡李時珍曰
近時以扁如乾薑形者為片子薑黃圓如蟬腹形者為
蟬肚鬱金並可浸水染色根氣味辛苦大寒無毒治心
腹結積疰忤下氣破血除風熱消癰腫治癥瘕血塊通
經治撲損瘀血止暴風痛冷氣下食袪邪辟惡
　　鬱金(二種/同名)
增─本草綱目─鬱金一名馬蒁(朱震亨曰鬱金無香而性/輕揚能致達酒氣於高遠)
(古人用治鬱遏不能升者恐命名因此也李時珍曰酒/和鬱鬯昔人言是大秦國所産鬱金花香惟鄭樵通志)
(言即是此鬱金其大秦三代時未通中國安得有此草/羅願爾雅翼亦云是此根和酒令黃如金故謂之黃流)
(其說並通此根形狀皆似/莪蒁而醫馬病故名馬蒁)蘇恭曰鬱金生蜀地及西戎
苗似薑黃花白質紅末秋出莖心而無實其根黃赤取
四畔子根去皮火乾馬藥用之破血而補番人謂之馬
蒁嶺南者有實似小豆不堪噉李時珍曰其苗如薑其
根大小如指頭長者寸許體圓有橫紋如蟬腹狀外黃
内赤人以浸水染色亦微有香氣氣味辛苦寒無毒治
血積下氣生肌止血破惡血治女人宿血氣心痛冷氣
結聚失心顛狂蠱毒　鬱金香一名鬱香一名紅藍花
一名紫述香一名草麝香一名茶矩摩(蘇頌曰說文解/字云鬱芳草鬱)
(鬯乃百草之英合而釀酒以降神乃遠方鬱人所貢故/謂之鬱鬱今鬱林郡也李時珍曰漢鬱林郡即今廣西)
(貴州潯柳邕賔諸州之地一統志惟載柳州羅城/縣出鬱金香即此也金光明經謂之茶矩摩香)陳藏
器曰鬱金香生大秦國二月三月有花狀如紅藍四月
五月采花即香也氣味苦温無毒治蠱野諸毒心腹間
惡氣鬼疰鵶鶻等一切臭入諸香藥用
彚考─增─詩大雅─釐爾圭瓚秬鬯一卣告于文人─傳─秬黒
黍也鬯香草也築煑合而鬱之曰鬯─疏─正義曰禮有鬱
鬯者築鬱金之草而煑之以和秬黍之酒使之芬香條
鬯故謂之鬱鬯鬯非草名而此傳言鬯草者蓋亦謂鬱
為鬯草何者禮緯有秬鬯之草中候有鬯草生郊皆謂
鬱金之草也以其可和秬鬯故謂之鬯草毛言鬯草蓋
有然也　─梁書海南傳─鬱金獨出罽賔國華色正黃而
細與芙蓉華裹被蓮者相似國人先取以上佛寺積日
香槁乃糞去之　─唐書西域傳─天竺國貨有金剛旃檀
鬱金與大秦扶南交趾相貿易　烏茶國産鬱金　東
安國開元中遣使獻鬱金香石蜜等　大勃律國地宜
鬱金　箇失蜜地出鬱金　─詩含神霧─鬱金十葉為貫
百二十貫采以煑之為鬯合芳物釀之以降神　─水經
注─秦桂林郡漢武帝元鼎六年更名鬱林郡王莽以為
鬱平郡矣應劭地理風俗記曰周禮鬱人掌探器凡祭
祀賔客之探事和鬱鬯以實樽彝鬱芳草也百草之華
煑以合釀黑黍以降神者也或說今鬱金香是也一曰
鬱人所貢因氏郡矣　─唐紀─太宗時伽毘國獻鬱金香
葉似麥門冬九月開花狀似芙蓉其色紫碧香聞數十
歩花而不實欲種者取根　─妝樓記─鬱金芳草也染婦
人衣最鮮明然不奈日炙染成衣則微有鬱金之氣
集藻─頌─增─晉左九嬪鬱金頌─伊此奇草名曰鬱金越自
殊域厥珍來尋芬香酷烈悅目欣心明徳維馨淑人是
欽窈窕妃媛服之褵衿永重名實曠世弗沉
賦─增─漢朱公叔鬱金賦─歲朱明之首月兮歩南園以迥
眺覽草木之紛葩兮美斯華之英妙布綠葉而挺心吐
芳榮而發曜衆華爛以俱發鬱金邈其無雙比光榮於
秋菊齊英茂乎春松遠而望之粲若羅星出雲垂近而
觀之煜若丹桂曜湘涯赫乎扈扈萋兮猗猗清風逍遥
芳越景移上灼朝日下映蘭池覩兹榮之瑰異副歡情
之所望折英華以飾首曜靜女之儀光瞻百草之青青
羌朝榮而夕零美鬱金之純偉獨彌日而久停晨露未
晞微風肅清增妙容之美麗發朱顔之熒熒作椒房之
珍玩超衆葩之獨靈　─晉傅元鬱金賦─葉萋萋兮翠青
英藴藴而金黃樹晻藹以成䕃氣芬馥而含芳凌蘇合
之殊珍豈艾納之足方榮曜帝㝢香播紫宫吐芬揚烈
萬里望風
詩散句─增─唐叚成式─鬱金種得花茸細添入春衫領裏
香
　　蓬莪荗
增─本草綱目─蓬莪荗一名蒁藥馬志曰生西戎及廣南
諸州葉似蘘荷子似乾椹荗在根下並生一好一惡惡
者有毒西人取之先放羊食羊不食者棄之蘇頌曰今
浙江或有之三月生苗在田野中其莖如錢大高二三
尺葉青白色長一二尺大五寸以來頗類蘘荷五月有
花作穗黃色頭微紫根如生薑而荗在根下似雞鴨卵
大小不常九月采削去麤皮蒸熟暴乾用氣味苦辛温
無毒治心腹痛中惡疰忤鬼氣霍亂冷氣吐酸水解毒
療婦人血氣結積丈夫奔豚破痃癖治一切氣開胃消
食通經消瘀血止撲損痛下血及内損惡血
别錄─增─炮炙論─凡使于砂盆中以醋磨令盡然後于火
畔㶸乾重篩過用　─本草綱目─今人多以醋炒或煑熟
入藥取其引入血分也
　　荆三稜
增─本草綱目─荆三稜(蘇頌曰三稜草有三稜也生荆楚/地故名荆三稜開寶本草作京者)
(誤/矣)陳藏器曰三稜總有三四種京三稜黃色體重狀若
鯽魚而小又有黒三稜狀如烏梅而稍大體輕有鬚相
連蔓延作漆色蜀人以織為器一名䔷蘇頌曰今荆襄
江淮濟南河陜間皆有之多生淺水旁及陂澤中春生
苗葉似莎草極長高三四尺又似茭蒲葉而有三稜五
六月抽莖高四五尺大如人指有三稜如削成莖端開
花大體皆如莎草而大黃紫色苗下即魁初生成塊如
附子大或有扁者其旁有根橫貫一根則連數魁魁上
亦出苗其魁皆扁長如小鯽魚體重者三稜也其根末
將盡一魁未發苗小圓如烏梅者黑三稜也又根之端
鈎曲如爪者雞爪三稜也皆皮黑肌白而至輕或云不
出苗只生細根者謂之雞爪三稜又不生細根者謂之
黑三稜大小不常其色黑去皮即白三者本一種但力
有剛柔各適其用因其形為名又河中府有石三稜根
黃白色形如釵股葉綠如蒲苗高及尺亦有三稜四月
開花白色如蓼葒花五月采根亦消積氣李時珍曰三
稜多生荒廢陂池濕地春時叢生夏秋抽高莖莖端復
生數葉開花六七枝花皆細碎成穗黃紫色中有細子
其葉莖花實俱有三稜並與香附苗葉花實一樣但長
大爾其莖光滑三稜如㯶之葉莖莖中有白穰剖之織
物柔靭如藤吕忱字林云䔷草生水中根可緣器即此
草莖非根也抱朴子言䔷根化鱓亦是此草其根多黃
黑鬚削去鬚皮乃如鯽狀非本根似鯽也氣味苦平無
毒治老癖癥瘕積聚結塊調血破氣治婦産後諸病療
瘡腫下乳汁須用醋浸一日炒或煑熟焙乾入藥乃良
　　香附子(苗為莎草/别見卉譜)
原─香附子莎草根也一名草附子一名莎結一名水香
稜一名續根草一名地藾根一名水巴㦸上古謂之雀
頭香(本草綱目云其根相附連續而生可以合香故謂/之香附子古謂之雀頭香其葉似三稜及巴㦸而)
(生下濕地故有水/三稜水巴㦸之名)俗人呼為雷公頭金光明經謂之月
萃哆記事珠謂之抱靈居士生田野在處有之葉如老
韭葉而硬光澤有劍脊稜五六月中抽一莖三稜中空
莖端出數葉開青花成穗如黍中有細子其根有鬚鬚
下結子一二枚轉相延生子上有細黑毛大者如羊棗
而兩頭尖采得燎去毛曝乾氣味辛微苦甘平無毒足
厥隂手少陽藥也兼行十二經八脈氣分散時氣寒疫
利三焦解六鬱消飲食積聚痰飲痞滿胕腫腹脹脚氣
止心腹肢體頭目齒耳諸痛癰疽瘡瘍吐血下血婦人
崩帶經閉胎前産後百病為女科要藥其功能推陳致
新故諸書皆云益氣而俗有耗氣之說又謂宜於女人
不宜於男子者非矣蓋婦人以血用事氣行則血行無
疾老人精枯血閉惟氣是資小兒氣日充則形乃日固
大凡病則氣滯而餒香附於氣分為君藥世所罕知臣
以參茋佐以甘草治虚怯甚速
彚考─原─江表傳─魏文帝遣使於吳求雀頭香─增─清異
錄香附子湖湘人謂之回頭青言就地剗去轉首已青
也
别錄─原─修治─凡采得曝乾火燎去毛童便浸透洗曬搗
用或生或炒或酒醋鹽水浸各從本方稻草煑之味不
苦　香附之氣平而不寒香而能竄其味辛能散微苦
能降微甘能和乃足厥隂肝手少陽三焦氣分主藥而
通下二經氣分生則上行胸膈外達皮膚熟則下走兩
腎外徹腰足炒黑則止血得童溲浸炒則入血分而補
虚鹽水浸炒則入血分而潤燥青鹽炒則補腎氣酒浸
炒則行經絡醋浸炒則消積聚薑汁炒則化痰飲得參
术則補氣得歸苄則補血得木香則流滯和中得檀香
則理氣醒脾得沉香則升降諸氣得芎藭蒼术則總解
諸鬱得梔子黃連則能降火熱得伏神則交濟心腎得
茴香破故紙則引氣歸元得厚朴半夏則决壅消脹得
紫蘇蔥白則解散邪氣得三稜莪荗則消磨積塊得艾
葉則治血氣㬉子宫乃氣病之總司女科之主帥也
　　艾納香
增─開寶本草─廣志云艾納出西國似細艾又有松樹皮
上綠衣亦名艾納與此不同其氣味甘温平無毒治惡
氣殺蟲主腹冷洩痢傷寒五洩心腹注氣止腸鳴下寸
白燒之辟瘟疫合蜂窠浴脚氣治癬辟蛇
　　兜納香
增─海藥本草─案廣志云兜納香出西海剽國諸山魏畧
云出大秦國草類也氣味辛平無毒温中除暴冷惡瘡
腫瘻止痛生肌並入膏用燒之辟遠近惡氣帶之夜行
壯膽安神與茅香柳枝煎湯浴小兒易長
　　藿香
增─南州異物志─藿香出海邊國形如都梁可著衣服中
　─交州記─藿香似蘇合　─本草綱目─藿香(豆葉曰藿其/葉似之故名)
楞嚴經謂之兜婁婆香法華經謂之多摩羅跋香金光
明經謂之鉢怛羅香湼槃又謂之迦算香蘇頌曰嶺南
多有之人家亦多種二月生苗莖梗甚密作叢葉似桑
而小薄六七月采之須黃色乃可收李時珍曰莖方有
節中虚葉微似茄葉氣味辛微温無毒治風水毒腫去
惡氣止霍亂心腹痛吐逆開胃温中快氣香口
彚考─增─吳外國傳─都昆在扶南南三千餘里出藿香
夢溪筆談─酉陽雜爼記事多誕如云一木五香根旃檀
節沉香花雞舌葉藿膠薰陸此尤謬旃檀與沉香兩木
元異雞舌即今丁香耳藿香自是章葉南方至多薰陸
小木而大葉海南亦有薰陸乃其膠也今謂之乳頭香
五物迥殊原非同類　─王氏談錄─公言蘭蕙二草今人
蓋無識者或云藿香為蕙草
集藻─頌─增─梁江淹藿香頌─桂以過烈麝以太芬摧沮天
壽夭抑人文誰及藿香微馥微薰攝靈百仞養氣青雰
　　(附/錄)藿山草
增─廣東志─肇慶府徳慶州東北五里曰藿山峰巒鬱秀
上有草如藿香
　　麻伯
增─名醫别錄─麻伯一名君莒一名衍草一名道止一名
自死生平陵如蘭葉厚白裹莖實赤黑九月采根味酸
無毒主益氣出汗
　　相鳥
增─名醫别錄─相鳥一名鳥葵如蘭香赤莖生山陽五月
十五日采隂乾味苦治隂痿
　　天雄草
增─名醫别錄─天雄草生山澤中狀如蘭實如大豆赤色
味甘温無毒主益氣
　　益妳草
增─本草拾遺─益妳草生永嘉山谷葉如澤蘭莖赤高二
三尺味苦平無毒治五痔止血炙令香浸酒服
　　香薷
原─香薷一名香茸一名香菜一名蜜蜂草(本草綱目云/薷本葇玉篇)
(云葇菜蘇之類是也其氣香其葉柔故以名之草初生/曰茸食療本草作香戎者非俗呼蜜蜂草象其花房也)
(中州人呼為香/菜以充蔬品)所在皆種但北土差少有野生者有家
蒔者方莖尖葉有刻缺似黃荆葉而小九月開紫花成
穗有細子汴洛作圃種之暑月作蔬生茹十月采取乾
之圖經本草云又有一種石香葇生石上莖葉更細色
黃而辛香彌甚本草綱目云一名石蘇高僅數寸葉如
落帚葉與香薷同一物也但隨所生而名爾氣味辛微
温無毒下氣除煩熱療霍亂腹痛嘔逆冷氣脚氣寒熱
解暑治水李時珍云世醫治暑病以香薷飲為首藥不
知中暑有頭痛發熱惡寒煩燥口渴或瀉或吐或霍亂
者宜用有大熱大渴汗泄如雨煩燥喘促或瀉或吐乃
勞倦内傷之症宜瀉火益元若用香薷是重虚其表而
益之熱矣
别錄─原─修治─八九月開花著穗時采取去根苗葉隂乾
勿犯火氣服至十兩一生不得食白山桃
　　爵牀
增─本草綱目─爵牀一名爵麻一名香蘇蘇恭曰此草生
平澤熟田近道旁似香葇葉長而大或如荏且細俗名
赤眼老母草李時珍曰原野甚多方莖對節與大葉香
薷一樣但香薷搓之氣香而爵牀搓之不香微臭以此
為别氣味鹹寒無毒治腰脊痛不得搘牀俛仰艱難除
熱可作浴湯療血脹下氣治杖瘡
　　赤車使者
增─本草綱目─赤車使者一名小錦枝蘇恭曰苗似香葇
蘭香葉莖赤根紫赤色八月九月采日乾韓保昇曰生
荆州襄州根紫如蒨根二月八月采李時珍曰此與爵
牀相類但以根色紫赤為别爾氣味辛苦温有毒治風
冷邪疰蠱毒癥瘕五臟積氣治惡風冷氣服之悅澤肌
皮好顔色
　　假蘇
增─本草綱目─假蘇一名薑芥一名荆芥一名鼠蓂(蘇恭/曰此)
(即荆芥也薑芥聲訛爾曰蘇曰薑曰/芥皆因氣味辛香如蘇如薑如芥也)蘇頌曰處處有之
葉似落藜而細初生香辛可噉人取作生菜古方稀用
近世醫家為要藥並取花實成穗者曝乾入藥又有胡
荆芥俗呼新羅荆芥又有石荆芥生山石間體性相近
入藥亦同李時珍曰荆芥原是野生今為世用遂多栽
蒔二月布子生苗炒食辛香方莖細葉似獨帚葉而狹
小淡黃綠色八月開小花作穗成房房如紫蘇房内有
細子如葶藶子狀黃赤色連穗收采用之氣味辛温無
毒治寒熱鼠瘻瘰癧生瘡破結聚氣下瘀血除濕疸去
邪除勞渴冷風出汗傅丁腫腫毒作菜生熟皆可食并
煎茶飲之散風熱清頭目利咽喉消瘡腫袪風邪消瘡
毒
　　薄荷
原─薄荷一名菝􁁉一名蕃荷菜一名南薄荷一名吳菝
􁁉一名金錢薄荷(本草綱目云薄荷食性本草作菝􁁉/音跋活甘泉賦作茇葀字林作茇䒷)
(俗訛為薄荷千金方作蕃荷又方音之訛也以蘇州者/為勝故謂之吳菝􁁉以别於胡菝􁁉也衍義云世稱此)
(為南薄荷以别於龍腦薄荷㑹編云/金錢薄荷謂其葉小頗圓如錢也)二月宿根生苗清
明前後分栽方莖赤色葉對生初生形長而頭圓及長
則尖人家多栽之吳越川湖多以代茶蘇州所蒔者莖
小而氣芳尤以産儒學前者為佳江西者稍麤川蜀者
更麤氣味辛凉無毒利咽喉口齒諸病治瘰癧瘡疥風
瘙癮疹去舌胎語澀止衂血塗蜂螫蛇傷療小兒驚熱
集藻─七言絶句─原─宋陸游題畫薄荷扇─薄荷花開蝶翅
翻風枝露葉弄秋妍自憐不及貍奴黠爛醉籬邊不用
錢　一枝香草出幽叢雙蝶紛飛戲晚風莫恨邨居相
識晩知名元向楚辭中
别錄─增─晉束晳發蒙記─猫以薄荷為酒謂飲之即醉也
　─物類相感志─薄荷去魚腥─原─收採─凡收薄荷須隔
夜以糞水澆之雨後刈收則性凉不爾不凉　─製用─可
生食同薤作虀相宜病薄荷勿食令人虚汗不止痩弱
人久食動消渴病
　　地錢
增─酉陽雜爼─地錢葉圓莖細有蔓生溪澗邊一曰積雪
草亦曰連錢草　─本草綱目─積雪草一名胡薄荷一名
海蘇(陶𢎞景曰積雪草方藥不用想此草以寒凉得名/耳蘇恭曰此草葉圓如錢荆楚人謂為地錢草)
蘇頌曰處處有之八九月采苗葉隂乾用按天寶單行
方云連錢草生咸陽下濕地亦生臨淄郡濟陽郡池澤
中甚香俗間或云圓葉似薄荷江東吳越丹陽郡極多
彼人常充生菜食之河北柳城郡盡呼為海蘇好近水
生經冬不死咸陽洛陽亦有之或名胡薄荷冦宗奭曰
南方多有生隂濕地不必荆楚形如水荇而小面亦光
潔微尖為異葉葉各生今人謂之連錢草蓋取象也蘇
頌圖經云胡薄荷與薄荷相類但味少甘生江浙間彼
人多以作茶飲俗呼為新羅薄荷天寶方所用連錢草
是也氣味苦寒無毒治大熱惡瘡癰疽傅熱腫丹毒治
瘰癧鼠漏寒熱男女血病
　　紫蘇
原─紫蘇一名赤蘇(本草綱目云蘇性舒暢行氣和血/故謂之蘇曰紫曰赤以色名也)一
名桂荏(爾雅云蘇桂荏註云/蘇荏類故名桂荏)又一種白蘇皆二三月下
種或宿子在地自生莖方葉圓而有尖四圍有鉅齒肥
地者面背皆紫瘠地背紫面青其面背皆白即白蘇乃
荏也紫蘇五六月連根收採以火煨其根隂乾則經久
葉不落八月開細紫花成穗作房如荆芥穗九月半枯
時收子子細如芥子而色黃赤又有一種花紫蘇其葉
細齒密紐如翦成狀香色莖子並無異者人稱回回蘇
莖葉子俱辛温無毒氣辛入氣分色紫入血分解肌發
表行氣寛中消痰利肺和血温中止痛定喘開胃安胎
散風寒解魚蟹毒治蛇犬傷為近世要藥
彚考─增─沙州記─吉魯爾之地不種五榖惟食蘇子
集藻─五言古詩─增─宋劉敞採紫蘇─歲暮有秋望帶經且
親鋤今兹五月交盛陽精已徂養生寄空瓢雖乏未可
虚止以營一飲形骸如此劬
别錄─原─製用─葉生採作羮殺一切魚肉毒嫩時採葉和
蔬茹之或鹽及梅滷作葅食甚香夏月作熟湯飲之
務本新書─田畔近道可種蘇以遮六畜收子打油燃燈
甚明或熬之以油器物　─丹房鏡源─蘇子油能柔五金
八石　─宋氏種植書─子與葉同功發散風氣用葉清利
上下用子　香紫蘇採蘇嫩心長三寸許勿見水約三
斤用鹽二兩醃一宿梅滷浸三日曬乾入甘草甘松白
芷末拌勻摻收之　製細酸紫蘇葉同茭白青梅作絲
入白糖曝乾細酸平時取咀嚥之利瘕結消五鬲　雲
南紫蘇頭葉入梅醬醃一日取出用糖浸可作佳蔬其
子醋浸甚爽酒　白蘇子乾收炒熟最香入糖煎拌芝
蔴均為佳品　─禁忌─宋仁宗命翰林院定湯飲以紫蘇
熱水為第一取其能下胸膈浮氣也不知久則瀉人真
氣
　　水蘇
增─本草綱目─水蘇一名雞蘇一名香蘇一名龍腦薄荷
一名芥蒩一名芥苴(此草似蘇而好生水旁故名水蘇/其葉辛香可以煑雞故有龍腦香)
(蘇雞蘇諸名芥蒩芥苴當作/芥蘇以其味辛如芥故名)三月生苗方莖中虚葉似
蘇葉而微長密齒面皺色青對節生氣甚辛烈六七月
開花成穗如蘇穗水紅色穗中有細子狀如荆芥子可
種易生宿根二月生沃地者苗高四五尺氣味辛微温
無毒理血下氣清肺消榖除飲食辟口臭去邪毒辟惡
氣久服通神明輕身耐老
　　薺薴
增─本草綱目─薺薴一名臭蘇一名青白蘇(云其形似水/蘇而臭似白)
(蘇而青故/有二名)處處平地有之葉似野蘇而稍長有毛氣臭
山人茹之味不甚佳氣味辛温無毒治冷氣洩痢生食
除胸間酸水挼碎傅蟻瘻
　　(附/錄)石薺薴
增─本草拾遺─石薺薴生山石間細葉紫花高一二尺山
人用之味辛温無毒治風冷氣瘡疥瘙痒痔瘻下血煑
汁服之
　　菴䕡
增─本草綱目─菴䕡一名覆閭(菴草屋也閭里門也此草/乃蒿屬者莖可以蓋覆菴)
(閭故以名之貞元廣/利方謂之菴䕡蒿)葉似菊葉而薄多細丫面背皆青
高者四五尺其莖白色如艾莖而麤八九月開細花淡
黃色結細實如艾實中有細子極易繁衍藝花者以之
接菊子氣味苦微寒無毒治五臟瘀血腹中水氣臚脹
留熱風寒濕痺身體諸痛久服輕身延年不老療心下
堅隔中寒熱周痺通經消食眀目駏驉食之神仙
　　(附/錄)對廬
增─名醫别錄─對廬似菴䕡八月采味苦寒無毒主疥瘡
久不瘳生肌除大熱煑汁洗之
　　艾
原─艾一名醫草一名氷臺一名艾蒿(爾雅云艾氷臺/注云今艾蒿)一
名黃草處處有之宋時以湯隂複道者為佳近代湯隂
者謂之北艾四明者謂之海艾自成化以來惟以蘄州
者為勝謂之蘄艾相傳蘄州白家山産艾置寸板上炙
之氣徹於背他山艾徹五分湯隂艾僅三分以故世皆
重之此草宿根二月生苗成叢莖白色直上高四五尺
葉四布狀如蒿分五尖椏上復有小尖面青背白有茸
而柔厚味苦而辛生則温熟則熱七八月葉間出穗如
車前穗細花結實纍纍盈枝中有細子霜後始枯皆以
五月五日連莖刈取曝乾收葉以炙百病凡用艾陳久
者良治令細軟謂之熟艾若生艾炙火傷入肌脈作煎
治諸血病温中逐冷除濕搗汁服止傷血殺蚘蟲治心
腹一切冷氣鬼氣其莖乾之染麻油引火㸃炙炷滋潤
炙瘡至愈不痛又可代蓍策作燭心
彚考─增─詩王風─彼采艾兮一日不見如三歲兮─原─孟
子─猶七年之病求三年之艾也　─增─隋書酷吏傳─屈突
蓋為武候驃騎嚴刻長安為之語曰寧茹三升艾不逢
屈突蓋　─唐書南蠻傳─婆利者直環王東南多火珠大
者如雞卵圓白照數尺日中以艾藉珠輙火出　─師曠
占─艾先生則歲多病　─四民月令─三月可採艾　漢武
内傳─西王母神仙次藥有靈叢艾　─博物志削氷令圓
舉以向日以艾於後承其影則得火　─原─荆楚歲時記
五月五日採艾以為人懸門戸上以禳毒氣按宗則字
文度嘗以五月五日雞未鳴時採艾見似人處攬而取
之　─增─老學庵筆記─祖母楚國夫人病累月醫藥莫効
一日有老道人狀貌甚古探囊出少艾取一甎炙之祖
母方卧忽覺腹間痛甚如火灼道人徑去疾馳不可及
祖母病遂愈　─獨醒雜志─樞密孫公抃生數日患臍風
已不救家人乃盛以盤合將棄諸江道遇老媪曰兒可
活即與俱歸以艾炙臍下遂活　─原─外國記─安南艾山
上有仙艾每春仲開花雨後落水面羣魚吞之化為龍
者十九
集藻─贊─增─齊孔璠之艾贊─論藹靈艾蔚彼修坂混區羣
卉理深用遠　─明李言聞艾贊─産于山陽采以端午治
病炙疾功非小補
賦─增─齊孔璠之艾賦─良藥弗達妙針莫宣奇艾急病靡
身挺煙治匪君臣得用神火振淹固於一爛氣絶息乎
無假淳建投而招祟鉗椒擣而貽禍伊兹艾之淑粹仍
索質於中野嗟乎貞灰與邪燼迭御芳煙與苦蘭競薰
是以艾正而賤蘭妖而珍故言堯則桀對舉蘭則艾因
文賦散句─增─楚屈原離騷─扈服艾以盈腰兮謂幽蘭其
不可佩　─漢張衡思元賦─寶蕭艾于重篋兮謂蘭蕙之
不香　─唐陳章艾人賦─採彼艾兮及此佳辰標至靈以
衞物因善救以成人
詩散句─原─宋章得象─艾葉成人後榴花結子初　─增─梁
沈約─艾葉彌南浦　─庾肩吾─漢艾凌波出　─唐孟浩然
采艾值幽人
　　(附/錄)千年艾
增─本草綱目─千年艾出武當太和山中小莖高尺許其
根如蓬蒿其葉長寸餘無尖椏面青背白秋開黃花如
野菊而小結實如青珠丹顆之狀三伏日采葉曝乾葉
不似艾而作艾香搓之即碎不似艾葉成茸也氣味辛
微苦温無毒治男子虚寒婦人血氣諸痛
　　隂地厥
增─圖經本草─隂地厥生鄧州順陽縣内鄉山谷葉似青
蒿莖青紫色花作小穗微黃根似細辛七月采根用氣
味甘苦微寒無毒治腫毒風熱
　　九牛草
增─圖經本草─九牛草生筠州山岡上二月生苗獨莖高
一尺葉似艾葉圓而長背有白毛面青五月采苗用氣
味微苦有小毒解風勞治身體痛與甘草同煎服不入
衆藥用
　　益母草
原─益母草一名雈一名蓷一名茺蔚一名貞蔚一名益
明一名野天麻一名火杴一名猪麻一名苦低草一名
夏枯草一名土質汗一名鬱臭草(爾雅云雈蓷註云今/茺蔚也廣雅名益母)
(本草綱目云此草及子皆茺盛密蔚故名茺蔚其功宜/於婦人及明目益精故有益母益明之稱其莖方類麻)
(故謂之野天麻俗呼為猪麻猪喜食之也夏至後即枯/故亦有夏枯之名近効方謂之土質汗質汗出西番治)
(金瘡折傷益母亦治折傷故名劉歆云蓷臭穢也/拾遺云田野間人呼為鬱臭草埤雅又謂之蔚臭)處處
有之春初生苗如嫩蒿入夏長三四尺莖方如黃麻莖
葉青如艾葉而背青一梗三葉有尖岐寸許一節節間
花苞叢簇抱莖四五月開小花紅紫色每萼内子數粒
大如同蒿子有三稜褐色其草生時有臭氣夏至後即
枯根白色味甘微辛氣温無毒和血行氣有助隂之功
治婦女一切諸病能明目益精久服令人有子治手足
厥隂血分風熱及女人諸病單用子若治腫毒瘡瘍消
水行血胎産諸病則根莖花葉並用蓋根莖花葉専於
行而子則行中有補也
彚考─增─詩王風─中谷有蓷─註─蓷鵻也即今益母草也
别錄─原─修治─凡用益母根莖切以竹刀忌鐵器用子微
炒香或砂鍋蒸熟曝乾舂取仁用　─辨訛─按閨閤事宜
爾雅陳藏器皆以白花者為益母紫花者為野天麻返
魂丹註以紫花者為益母白花者不是千金方以為一
物二種凡花皆有赤白如牡丹芍藥菊花之類李時珍
以二色花皆益母白花者主氣分紫花者主血分分别
而用之可也　─製用─唐天后澤面法五月五日采根苗
具者勿著土曬乾搗羅以水和成團雞子大再曝乾作
一爐四旁開竅上下置火安藥中央大火燒一炊久去
大火留小火養之勿令火絶經一伏時取出瓷器中研
極細收用如澡豆法日用一方每十兩加滑石一兩胭
脂一錢
　　鏨菜
增─圖經本草─鏨菜生江南隂地似益母方莖對節白花
李時珍曰此即益母之白花者乃一物二種故亦主血
病與益母功同嫩苗可食故謂之菜氣味辛平無毒破
血治産後腹痛煑汁服
　　薇䘖
增─本草綱目─薇䘖一名糜䘖一名鹿䘖一名吳風草一
名無心一名無顛一名承膏一名承􁃉(蘇恭曰南人謂/之吳風草一名)
(鹿䘖草言鹿有疾䘖此草即瘥李時珍曰據蘇說則薇/䘖糜䘖當作麋䘖也鹿麋一類也按酈道元水經注云)
(魏興錫義山多生薇䘖草有風不偃無風獨揺則吳風/亦當作無風乃通陳藏器曰一名無心草非草之無心)
(者方藥/少用)别錄曰薇䘖生漢中川澤及寃句邯鄲七月采
莖葉隂乾蘇恭曰此草叢生似茺蔚及白頭翁其葉有
毛赤莖又有大小二種楚人謂大者為大吳風草小者
為小吳風草韓保昇曰葉似茺蔚叢生有毛其花黃色
其根赤黑色氣味苦平無毒治風濕痺歴節痛驚癎吐
舌悸氣賊風䑕瘻癰腫暴癥逐水療痿躄久服輕身明
目
　　夏枯草
增─本草綱目─夏枯草一名夕句一名乃東一名燕面一
名鐵色草(朱震亨曰此草夏至後即枯蓋禀/純陽之氣得隂氣則枯故有是名)蘇恭曰處
處有之生平澤冬至後生葉似旋覆三月四月開花作
穗紫白色似丹參花結子亦作穗五月便枯四月采之
李時珍曰原野間甚多苗高一二尺許其莖微方葉對
節生似旋覆葉而長大有細齒背白多故莖端作穗長
一二寸穗中開淡紫小花一穗有細子四粒嫩苗瀹過
浸去苦味油鹽拌之可食氣味苦辛寒無毒治寒熱瘰
癧䑕瘻頭瘡破癥散癭結氣脚腫濕痺輕身
　　劉寄奴草
增─本草綱目─劉寄奴草(詳見述/異記)一名金寄奴一名烏藤
菜(鄭樵通志云江南人因漢時謂劉為卯金刀乃呼劉/為金是以又有金寄奴之名江東人謂之烏藤菜云)
一莖直上葉似蒼术尖長糙澀面深背淡九月莖端分
開數枝一枝攢簇十朶小花白瓣黃蘂如小菊花狀花
罷有白絮如苦買花之絮其子細長亦如苦蕒子氣味
苦温無毒破血下脹下血止痛治産後餘疾止金瘡血
極効多服令人下痢
彚考─增─述異記─宋武帝微時伐荻於新洲見大蛇長數
丈遂射之傷明日復往觀之聞杵臼聲覘見數青衣童
子搗藥問其故答曰我王為劉寄奴所射今合藥傅之
帝曰何神也童子不答帝叱之皆散收得藥人因名此
草為劉寄奴
　　曲節草
增─本草綱目─曲節草一名六月凌一名六月霜一名綠
豆青一名蛇藍(此草性寒故有/凌霜綠豆之名)蘇頌曰生均州四月生
苗莖方色青有節葉似劉寄奴而青軟七八月著花似
薄荷結子無用五月六月采莖葉隂乾氣味甘平無毒
治發背瘡消癰腫拔毒同甘草作末米汁調服
　　麗春草(與花譜麗春/名同物異)
增─圖經本草─麗春草生檀嵎山川谷檀嵎山在高密界
河南淮陽郡潁川及譙郡汝南郡等並呼為龍羊草河
北近山鄴郡汲郡並名叢蘭艾上黨紫團山亦有名定
參草又名仙女蒿花及根並治癊黃黃疸
　　青葙
增─本草綱目─青葙一名草蒿一名萋蒿一名崑崙草一
名野雞冠一名雞冠莧子名草决明(青葙名義未詳胡/麻葉亦名青蘘此)
(草又多生於胡麻地中與之同名豈以其相似而然耶/青蒿亦名草蒿其功相似名亦相同其子明目與决明)
(子同功故有草决明之名其花葉似雞冠嫩苗似/莧故謂之雞冠莧陳藏器曰荆襄人謂之崑崙草)生田
野間嫩苗可食長則高三四尺苗葉花實與雞冠花一
樣無别但雞冠花穗或有大而扁或團者此則梢間出
花穗尖長四五寸狀如兔尾水紅色亦有黃白色者子
在穗中與雞冠子及莧子一樣難辨莖葉氣味苦微寒
無毒治邪氣皮膚中熱風瘙身癢殺三蟲惡瘡疥蝨痔
蝕䘌瘡擣汁服療温癘止金瘡血子氣味苦微寒無毒
治唇口青五臟邪氣益腦髓鎮肝明耳目堅筋骨去風
寒濕痺治肝臟熱毒衝眼赤障青盲翳腫惡瘡疥瘡
　　(附/錄)桃朱術
增─本草綱目─蕭炳曰青葙一種花黃者名陶朱術苗相
似陳藏器曰桃朱術生園中細如芹花紫子作角以鏡
向旁敲之則子自發五月五日乃收子帶之令婦人為
夫所愛
　　(附/錄)天靈草
增─土宿真君本草─天靈草狀如雞冠花葉亦如之折之
有液如乳生江湖荆南陂池間五月取汁可制雄硫煑
雌煉砂
　　(附/錄)思蓂子
增─炮炙論─思蓂子鼠細子二件真似青葙子只是味不
同思蓂子味苦煎之有涎
　　大薊
增─本草綱目─大薊一名虎薊(陶𢎞景曰大薊是虎薊小/薊是貓薊葉並多刺相似)
一名馬薊一名刺薊一名山牛蒡一名雞項草一名千
針草一名野紅花(薊猶髻也其花如髻也曰虎曰貓因/其苗狀猙獰也曰馬者大也牛蒡因)
(其根似牛蒡根也雞項因其莖似雞之項千針紅花皆/其花狀也鄭樵通志謂爾雅之蘩曰狗毒者即此未知)
(是否陳藏器曰薊門以多薊/得名當以北方者為勝也)蘇恭曰大小薊葉雖相似
功力有殊大薊生山谷根療癰腫小薊生平澤不能消
腫而俱能破血蘇頌曰小薊處處有之俗名青刺薊二
月生苗二三寸時併根作菜茹食甚美四月高尺餘多
　刺心中出花頭如紅藍花而青紫色北人呼為千針草
　四月采苗九月采根並隂乾用大薊苗根與此相似但
　肥大爾冦宗奭曰大小薊皆相似花如髻但大薊高三
　四尺葉皺小薊高一尺許葉不皺以此為異作菜雖有
　微芒不害人大薊根氣味甘温無毒安胎止吐血鼻衂
　令人肥健葉治腸癰腹臟瘀血作暈撲損惡瘡疥癬小
　薊根氣味甘温無毒養精血破宿血生新血合金瘡治
　蜘蛛蛇蝎毒熱毒風并胸膈煩悶開胃下食退熱補虚
　損苗去煩熱作菜食除風熱
　
　
　
　
　
　
御定佩文齋廣羣芳譜卷九十五
　欽定四庫全書
御定佩文齋廣羣芳譜卷九十六
　　藥譜
　　　續斷
　增─本草綱目─續斷一名屬折一名接骨一名龍豆一名
　南草(續斷屬折接骨/皆以功命名也)蘇頌曰今陕西河中興元舒越晉
　絳諸州皆有之三月以後生苖榦四稜似苧蔴葉兩兩
　相對而生四月開花紅白色似益母花根如大薊赤黃
　色按范汪方云續斷即是馬薊與小薊葉相似但大於
　小薊爾葉似旁翁菜而小厚兩邉有刺刺人其花紫色
　與今越州所圖者相類而市之貨者亦有數種少能辨
　其麤良醫人但以節節斷皮黃皺者為真李時珍曰今
　人所用以中州来色赤而瘦折之有煙塵起者為良氣
　味苦微温無毒治傷寒補不足金瘡癰瘍折跌續筋骨
　助氣補五勞七傷破癥結瘀血消腫毒治婦人乳難胎
　漏産後一切病胎久服益氣力去諸温毒通宣血脉
　　鉤芺
增─爾雅─鉤芺─註─大如拇指中空莖頭有臺似薊初生可
食　─説文─芺味苦江南食以下氣　─本草綱目─苦芺一
名鉤芺一名苦板(凡物穉曰芺此物嫩/時可食故以名之)浙東人清明節
采其嫩苖食之云一年不生瘡疥亦搗汁和米為食其
色青久留不敗造化指南云苦芺大者名苦藉葉如地
黃味苦初生有白毛入夏抽莖有毛開白花甚䌓結細
實其無花實者名地膽草汁苦如膽也處處濕地有之
入爐火家用氣味苦微寒無毒下氣解熱燒灰傅漆瘡
療金瘡治丹毒煎湯洗痔甚驗
　　漏盧
增─本草綱目─漏盧一名野蘭一名莢蒿一名鬼油麻(屋/之)
(西北黒處謂之漏凡物黒色謂之盧此草秋後即黑異/於衆草故有漏盧之稱唐韻仵萹其莢如麻故俗呼為)
(鬼油/麻云)蘇頌曰汴東州郡及奉海州皆有之舊説莖葉似
白蒿花黃白莢莖若筯大房類油麻而小今諸郡所圖
上惟單州者差相類沂州者花葉頗似牡丹秦州者花
似單葉寒菊海州者如單葉蓮花三州所生花雖别而
葉頗相類但秦海州者葉更作鋸齒状當依舊説以單
州出者為勝氣味鹹寒無毒治膚熱毒惡瘡疽痔金瘡
濕痺下乳汁殺蟲止血排膿補血長肉通經脉久服輕
身益氣耳目聰明不老延年
　　飛廉
增─本草綱目─飛廉一名漏蘆一名木禾一名飛雉一名
飛輕一名伏兔一名伏豬一名天薺(飛廉神禽之名也/其状鹿身豹文雀)
(頭蛇尾有角能致風氣此草附莖有皮如/箭羽復療風邪故有飛廉飛雉飛輕諸名)陶宏景曰處
處有之極似苦芺惟葉多刻缺葉下附莖輕有皮起似
箭羽其花紫色俗方殆無用而道家服其枝莖可得長
生又入神枕方蘇恭曰此有兩種一種生平澤中是陶
氏所説者一種生山岡上者葉頗相似而無刻缺且多
毛其莖赤無羽其根直下更無旁枝生則肉白皮黑中
有黑脉日乾則黑如𤣥参用莖葉及根療疳蝕殺蟲與
平澤者俱有驗蘇頌曰今秦州所圖漏蘆花似單葉寒
菊紫色五七枝同一榦海州所圖漏蘆花紫碧色如單
葉蓮花花萼下及根旁有白茸裹之根黑色如蔓菁而
細又類葱本淮甸人呼為老翁花與陶蘇所説飛廉相
近李時珍曰蘇頌圖經疑海州所圖之漏蘆是飛廉沈
存中筆談亦言今方家所用漏蘆乃飛廉也苖似苦芺
根如牛蒡而綿頭古方漏蘆散下云用有白茸者則是
有白茸者飛廉無疑矣氣味苦平無毒治骨節熱脛重
酸疼頭眩頂重皮間邪風熱瘡癰疽痔濕痺止風邪欬
嗽下乳汁療疳蝕殺蟲小兒疳痢
　　大青
增─本草綱目─大青(其莖葉皆/深青故名)處處有之髙二三尺莖圓
葉長三四寸面青背淡對節而生八月開小花紅色成
簇結青實大如椒九月色赤氣味苦大寒無毒治時氣
頭痛大熱口瘡除時行熱毒治温疫寒熱熱毒痢黃疸
喉痺解金石藥毒
　　小青
增─圖經本草─小青生福州三月生花彼土人當三月采
葉用之生搗傅癰腫瘡癤甚效
　　胡盧巴
增─本草綱目─胡盧巴一名苦豆掌禹錫曰出廣州并黔
州春生苖夏結子子作細莢至秋采今人多用嶺南者
蘇頌曰或云種出海南諸番盖其國蘆菔子也舶客将
種蒔於嶺外亦生不及番中来者真好氣味苦大温無
毒治元臟虛冷氣疝瘕寒濕脚氣益右腎煖丹田右腎
命門藥也元陽不足冷氣潛伏不能歸元者宜之
　　蠡實
增─本草綱目─蠡實一名荔實一名馬藺子一名馬棟子
一名馬薤一名馬帚一名鐵掃帚一名劇草一名旱蒲
一名豕首一名三堅(蘇恭曰此即馬藺子也月令仲冬/荔挺出鄭元註云荔馬薤也通俗)
(文云一名馬藺本草謂之荔實蘇頌曰馬藺子北人訛/為馬棟子廣雅云馬薤荔也髙誘云荔挺出荔草挺出)
(也講禮者不識呼為荔挺又作馬莧竝誤矣馬莧亦名/豕耳即馬齒也李時珍曰爾雅云茾音瓶馬帚也即此)
(荔草謂其可為馬刷故名今/河南北人呼為鐵掃帚是也)蘇頌曰陜西諸郡及鼎澧
州皆有之近汴尤多葉似薤而長厚三月開紫碧花五
月結實作角子如麻大而赤色有稜根細長通黃色人
取以為刷三月開花五月采實竝隂乾用李時珍曰生
荒野中就地叢生一本二三十莖苖髙三四尺葉中抽
莖開花結實氣味甘平無毒治皮膚寒熱胃中熱氣風
寒濕痺堅筋骨令人嗜食久服輕身止心煩滿利大小
便長肌膚療金瘡血内流癰腫有效消酒毒治黃病殺
蕈毒傅蛇蟲咬治小腹疝痛腹内冷積水痢諸病花實
及根葉去白蟲療喉痺癰疽惡瘡
　　牛蒡
增─本草綱目─牛蒡一名惡實一名鼠黏一名大力子一
名蒡翁菜一名便牽牛一名蝙蝠刺(其實状惡而多刺/鉤故名惡實其根)
(葉皆可食人呼為牛菜術人隐之呼為大力也俚人謂/之便牽牛河南人呼為夜义頭蘇頌曰實殻多刺鼠過)
(之則綴惹不可脱/故謂之鼠黏子)蘇頌曰處處有之葉大如芋葉而長
實似葡萄核而褐色外殻似栗梂而小如指頭多刺根
有極大者作菜茹益人秋後采子入藥李時珍曰古人
種子以肥壤栽之翦苖汋淘為蔬取根煮曝為脯云甚
益人今人亦罕食之三月生苖起莖髙者三四尺四月
開花成叢淡紫色結實如楓梂而小萼上細刺百十攢
簇之一梂有子數十顆其根大者如臂長者近尺其色
灰黲七月采子氣味辛平無毒明目補中除風傷風毒
腫諸瘻去丹石毒利腰脚散諸結節筋骨煩熱毒潤肺
散氣利咽膈去皮膚風通十二經消斑疹毒十月采根
氣味苦寒無毒治傷寒寒熱汗出中風面腫消渴熱中
逐水療牙痛勞瘧諸風脚緩弱風毒癰疽欬嗽傷肺肺
癰疝瘕冷氣積血傅杖瘡金瘡通十二經脉洗五臟惡
氣可常作菜食令人身輕
　　菤耳
增─爾雅─菤耳苓耳─註─廣雅云枲耳也亦曰胡枲江東呼
為常枲形如鼠耳叢生如盤　─陸璣詩疏─今或謂之耳
璫草鄭康成謂是白胡荽幽州人呼爵耳　─爾雅翼─幽
冀謂之襢菜雒下謂之常思菜　─本草綱目─葈耳一名
蒼耳一名猪耳一名地葵一名葹一名羊負来一名道
人頭一名進賢菜一名喝起菜一名野茄一名縑絲草
(蘇頌曰博物志云洛中有人驅羊入蜀胡葈子多刺黏/綴羊毛遂至中國故名羊負来俗呼為道人頭李時珍)
(曰葉形如葈麻又如茄故有葈耳/及野茄諸名味滑如葵故名地葵)蘇頌曰處處有之其
葉青白似胡荽白華細莖蔓生可煑為茹滑而少味四
月中生子正如婦人耳璫　─周憲王本草─蒼耳葉青白
類黏糊菜葉秋間結實比桑椹短小而多刺嫩苖煠熟
水浸淘拌食其子炒去皮研為麫亦可熬油氣味甘温
有小毒治頭風寒痛風濕周痺拘攣一切風氣塡髓煖
腰脚治瘰癧瘡疥及瘙癢莖葉治溪毒中風傷寒頭痛
大風癲癎頭風濕痺毒在骨髓腰膝風毒狂犬咬毒
彚考─增─詩周南─采采卷耳不盈頃筐　─四民月令─伏後
二十日為麯至七月七日乾之覆以胡葈　─埤雅─舊説
千嵗之龜巢於蓮葉游於卷耳　─東坡雜記─藥至賤而
為世要用無若蒼耳者他藥雖賤或地有不産惟此藥
不問南北夷夏山澤斥鹵泥土沙石但有地則産其花
葉根實皆可食食之則如藥治病無毒生熟丸散無適
不可愈食愈善乃使人骨髓滿肌如玉長生藥也主療
風痺癰緩癃瘧瘡癢不可勝言尤治癭金瘡海南無藥
惟此藥生舎下遷客之幸也
集藻─文散句─增─楚屈原離騷─薋菉葹以盈室兮
五言古詩─增─唐李白尋魯城北范居士失道落蒼耳中
見范置酒摘蒼耳作─鴈度秋色逺日静無雲時客心不
自得浩漫将何之忽憶范野人閒園飬幽姿茫然起逸
興但恐行来遲城壕失徃路馬首迷荒陂不惜翠雲裘
遂為蒼耳欺入門且一笑把臂君為誰酒客愛秋蔬山
盤薦霜梨他筵不下筯此席忘朝飢酸棗垂北郭寒𤓰
蔓東籬還傾四五酌自詠猛虎詞近作十日歡逺為千
載期風流自簸蕩謔浪偏相宜酣来馬上去却笑髙陽
池　─原─杜甫驅豎子摘蒼耳─江上秋已分林中瘴猶劇
畦丁告勞苦無以供日夕蓬莠獨不焦野蔬暗泉石卷
耳况療風童兒且時摘侵星驅之去爛澷任逺適放筐
亭午際洗剝相蒙羃登牀半生熟下筯還小益加㸃瓜
薤間依稀橘奴迹亂世誅求急黎民糠籺窄飽食復何
心荒哉膏梁客富家厨肉臭戰地骸骨白寄語惡少年
黃金且休擲
七言律詩─增─元成廷珪寄周平叔先生就求蒼耳子─周
侯久不通書問夜夜滄江入夢頻五月采来蒼耳子㡬
時分送白頭人沙頭酒熟田毛足港上船来海錯新南
北相望千百里老来幽獨倍傷神
詩散句─增─唐李白─贈君卷葹草心斷更何言
　　地菘
增─爾雅─茢薽豕首─註─本草曰彘顱一名蟾蜍蘭今江東
呼豨首─疏茢薽藥草名一名天名精一名麥句薑一名
蝦蟇藍一名天門精一名玉門精一名天蔓菁南人呼
為地菘味甘辛故有薑稱狀如藍故名蝦蟇藍香似蘭
故名蟾蜍蘭　─本草綱目─天名精一名蚵蚾草一名活
鹿草一名劉􁧒草(詳見酉/陽雜爼)一名皺面草一名母豬芥根
名杜牛膝(見集/效方)實名鶴蝨(詳見夢/溪筆談)嫩苖緑色似皺葉菘
芥微有狐氣長則起莖開小黃花如小野菊花結實如
同蒿子相似最黏人衣服狐氣尤甚炒熟則香其根白
色如短牛膝根葉氣味甘寒無毒子苦辛有小毒其功
大抵只是吐痰止血殺蟲解毒治乳蛾喉腫及小兒急
慢驚風牙疼諸病尤有效
彚考─增─酉陽雜爼─天名精一名鹿活草昔青州劉􁧒宋
元嘉中射一鹿剖五臟以此草塞之蹶然而起􁧒怪而
拔草復倒如此三度􁧒密錄此草種之多主傷折俗呼
為劉􁧒草　─夢溪筆談─地菘即天名精也世人既不識
天名精又妄認地菘為火蘞本草又出鶴蝨一條都成
紛亂今按地菘即天名精盖其葉似菘又似名精故有
二名鶴蝨即其實世間有單服火蘞法乃是服地菘耳
不當用火蘞
　　豨薟
原─豨薟(豨音喜/薟音杴)一名希仙一名火杴草一名虎膏一名
豬膏母一名狗膏一名黏糊菜(本草綱目云楚人呼豬/為豨呼草之氣味辛毒)
(為薟豬膏虎膏狗膏皆因其氣似及治虎狗傷也火杴/當作火薟俗音譌爾近人復譌豨薟為希仙矣救荒本)
(草言其嫩苖煠熟油鹽/調食故俗謂之黏糊菜)素莖有直稜兼有斑㸃葉似蒼
耳微長似地菘而稍薄對節生莖葉皆有細毛肥壤一
株分枝數十八九月開深黃小花子如同蒿子外萼有
細刺黏人氣味苦寒有小毒治金瘡止痛斷血生肉除
諸惡瘡浮腫治久瘧痰癊風氣麻痺骨痛膝弱風濕傅
虎傷狗咬及諸蟲毒
集藻─表─原─唐成訥進豨薟丸方表─臣有弟訮年二十一
中風伏枕五年百醫不瘥有道人鍾鍼因覩此患曰可
餌豨薟丸必愈其草多生沃壤髙三尺許節葉相對當
夏五月以来収之每去地五寸翦刈以温水洗去土摘
葉及枝頭凡九蒸九暴不必太燥但以取足為度仍熬
搗為末煉蜜丸如梧子大空心温酒或米飲下二三十
丸服至二千丸所患愈加不得憂慮是藥攻之力服至
四千丸必得復至五千丸當復須喫飯三五匙壓之五
月五日采者佳　─宋張詠進豨薟丸表─竊以飱食飲水
可作充腸之饌餌松含栢亦成救病之功是以療饑者
不在於羞珍愈病者何煩於異術倘獲濟時之藥輙陳
鄙物之形不恥管窺輙干天聽臣因換龍興觀掘得一
碑内説修飬氣術并藥方二件依方差人訪問采覓其
草頗有異金稜銀線素莖紫荄對節而生蜀號火杴莖
葉頗同蒼耳不費登髙歴險每常求少獲多急采非難
廣収甚易倘勤久服旋見神功誰知至賤之中乃有殊
常之效臣自喫至百服眼目清明即至千服髭鬚烏黑
筋力輕健效騐多端臣本州有郡押衙羅守一曾因中
風墜馬失音不語臣與十服其病立瘥又和尚智嚴年
七十忽患偏風口眼喎斜時時吐涏臣與十服亦便得
痊今合一百劑差職貢史元奏進
七言絶句─增─宋黃庭堅一夕風雨花藥都盡惟有豨薟
一叢濯濯得意戲題─紅葉山丹逐曉風春榮分到豨薟
叢朱顔頗欲辭鏡去煮葉掘根儻見功
别錄─原─修治─五月五日六月六日九月九日采葉去根
莖花實洗淨曝乾入甑中層層灑酒與蜜蒸之又曝如
此九遍則氣味香羙熬搗篩末蜜丸服之　─辨訛─李時
珍云沈括筆談云世人妄認地菘為火杴按地菘莖青
圓而無稜無斑毛葉皺似菘芥不對節與成訥張詠進
豨薟丸表所説不同蘇恭謂葉似酸漿乃龍葵非豨薟
盖誤認爾
　　蘘荷
原─蘘荷一名􁁉苴(古今註云其紫者曰/葍苴白者曰蘘荷)一名覆葅一名
猼苴(博雅謂之蓴苴/楚辭謂之苴蓴)一名嘉草似芭蕉而白色花生根
中花未敗時可食久則消爛根似薑而肥葉似初生甘
蔗宜隂翳地依䕃而生樹隂下最妙二月種一種永生
不須鋤耘但加糞耳八月初踏其苖令死則根滋茂九
月初取其傍生根為葅亦可醃貯以備蔬果有赤白二
種製食赤者為勝入藥白者為良其葉冬枯十月中以
糠厚覆其根免致凍死氣味辛温有小毒治諸惡瘡及
蟲毒葉名蘘草氣味苦甘寒無毒治温瘧寒熱酸嘶邪
氣辟不祥
彚考─增─搜神記─蔣士先有傭客得疾下血醫以中蠱乃
密以蘘荷根布席下不使知乃狂言曰食我蠱者乃張
小小也乃呼小小亡去今世攻蠱多用蘘荷根徃徃驗
蘘荷或謂嘉草　─丹鉛錄─丘文荘羣書抄方載中蠱毒
用白蘘荷引栁子厚詩云云且曰子厚在栁州種之其
地必有此種仕于茲土者其物色之盖亦不知為何物
也余謂丘公之博洽而不識世之識者亦罕矣按松江
志引急就章注曰白蘘荷即今甘露考之本草其形性
正同
集藻─文賦散句─增─楚屈原大招─膾苴􁁉只　漢司馬相
如上林賦─茈薑蘘荷　─馬融廣成頌─芝荋堇荁蘘荷芋
渠　─張衡南都賦─蓼蕺蘘荷
五言古詩─增─唐栁宗元種白蘘荷─皿蟲化為癘夷俗多
所神銜猜每腊毒謀富不為仁蔬果自逺至杯酒盈肆
陳言甘中必苦何用知其眞華潔事外飾尤病中州人
錢刀恐賈害飢至益逡巡竄伏常戰慄懐故愈悲辛庻
民有嘉草攻禬事久冺炎帝垂靈編言此殊足珍崎嶇
乃有得託以全余身紛敷碧樹隂眄睐心所親
别錄─原─修治─凡使白蘘荷以銅刀刮去麤皮一層細切
入砂鍋中研如膏取自然汁煉作煎新器攤冷如乾膠
狀刮取用　─辨訛─凡使勿用革牛草其形眞相似
　　麻黃
原─麻黃一名龍沙(廣雅云龍沙麻黃/也狗骨麻黃根也)一名卑相一名卑
鹽近汴京多有之以出滎陽中牟者為勝春生苖至五
月則長及一尺莖端開花小而黃簇結實如皁角子味
甜微有麻黃氣外皮黃裏仁黑根皮色赤黃長者近尺
俗説有雌雄二種雌者三四月開花六月結子雄者無
花不結子微苦而辛性熱而輕揚治中風傷寒頭痛温
瘧發表出汗去邪熱止欬逆除寒熱破癥瘕去營中寒
邪泄衛中風熱療傷寒解肌第一藥也過用洩眞氣
别錄─原─修治─立秋後収莖隂乾去節及根水煮十餘沸
竹片掠去沫沫令人煩節能止汗
　　木賊
增─本草綱目─木賊(此草有節面􁀙澀治木骨者用/之磋擦則光淨猶云木之賊也)叢叢
直上長者二三尺狀似鳬茈苖及粽心草而中空寸寸
有節又似麻黃莖而稍麤無枝葉凌冬不凋氣味甘微
苦無毒治目疾退翳膜消積塊益肝膽療喉痺胎動不
安腸風止痢及婦人崩帯解肌止淚止血去風濕疝痛
　　燈心草
增─本草綱目─燈心草一名虎鬚草一名碧玉草馬志曰
生江南澤地叢生莖圓細而長直人捋為席宼宗奭曰
陜西亦有之蒸熟待乾折取中心白穰燃燈者是謂熟
草又有不蒸者但生乾剝取為生草入藥宜用生草李
時珍曰吳人栽蒔之取瓤為燈炷以草織席及蓑他處
野生者不多外丹家以之伏硫砂氣味甘寒無毒瀉肺
降心火止血通氣行水散腫止渴治濕熱黃疸燒灰治
急喉痺塗乳上飼小兒止夜啼
　　地黃
原─地黃一名地髓一名芐(爾雅云芐地黃注/云江東呼為芐)一名芑(蔬/穀)
(皆有芑與/此同名)一名牛奶子(本草衍義云北/人謂之牛奶子)一名婆婆奶(本/草)
(綱目云俗呼其/苗為婆婆奶)處處有之河南懐慶者佳二月生莖有
細短白毛葉布地深青色似小芥葉而厚不叉丫上有
皺文毛濇不光髙者尺餘低者三四寸摘其傍葉作菜
甚益人開小筒子花似油麻花但有斑㸃紅紫色亦有
黃者實作房如連翹子如小麥褐色根黃如胡蘿蔔麤
細長短不一根入土即生宜肥地虛則根大而多汁正
九月採根生地曝乾熟地蒸曬忌銅鐵器令人腎消髮
白男損營女損衛薑汁浸則不泥膈又宜酒製鮮用則
寒(初出/土者)乾用則涼(即今/生地)生地生血熟地飬血生者以水
浸之沉者為地黃半沉者為人黃浮者為天黃入藥沉
者佳半沉者次之浮者不堪
彚考─原─抱朴子─楚文子服地黃八年夜視有光─增─抱
朴子─韓子治用地黃苖喂五十嵗老馬生三駒又一百
三十嵗乃死　─朝野僉載─雉被鷹傷銜地黃葉㸃之即
愈
集藻─尺牘─增─宋蘇軾與翟東玉尺牘─藥之膏油者莫如
地黃啖老馬皆復為駒樂天採地黃詩云與君啖老馬
可使照地光今人不復知此法吾晚學道血氣衰耗如
老馬矣欲多食生地黃而不可常致近見人言循州興
寜令歐叔向於縣圃中多種此藥意欲作書干求而未
敢君與叔向故人可為致此意否此藥以二八月採者
良如許以此時寄惠為幸欲烹為煎也
賦散句─增─宋謝靈運撰征賦─採石上之地黃
五言古詩─增─唐白居易采地黃者─麥死春不雨禾損秋
早霜嵗晏無口食田中采地黃采之將何用持以易餱
糧凌晨荷鋤去薄暮不盈筐攜来朱門家賣與白面郎
與君啖肥馬可使照地光願易馬殘粟救此苦飢腸
宋蘇軾小圃地黃─地黃飼老馬可使光鑒人吾聞樂天
語喻馬施之身我衰正伏櫪垂耳氣不振移栽附沃壤
蕃茂爭新春沉水得穉根重湯飬陳薪投以東阿清和
以北海醇崖蜜助甘冷山薑發芳辛融為寒食餳嚥作
瑞露珍丹田自宿火渇肺還生津願餉内熱子一洗胸
中塵　─陸游夢有餉地黃者味甘如蜜戲作數語記之
有客餉珍草發奩驚絶竒正爾取嚼齕炮製不暇施異
香透崑崙清水生玉池至味不可名何止甘如飴兒穉
喜語翁雪頷生黑絲老病失所在便欲棄杖馳晨雞喚
夢覺齒頬餘甘滋寄聲山中友安用求金芝
别錄─原─種植─宜沙軟地先於十二月耕熟至正月細耙
三四遍然後作溝濶二尺兩溝作一畦濶四尺其畦微
髙而平硬甚不受水三月初種苖未生時得水即爛畦
中又撥作溝深三寸取地黃切長二寸種於溝内以熟
糞土盖厚三寸許每一畝用根五十觔盖土訖即取經
冬爛草覆之候芽稍出以火燒其草令燒去其苖冄生
葉肥茂根益牡自春至秋凡五六耘不得鋤一年後滿
畦宿根採訖還生八月堪採根若不採其根太盛春二
月宜出之若秋採訖至春不復更種其生者猶得三四
年但採訖比至明年耨耘而已神隐云參騐古法此為
最良按本草二八月採殊未窮物性也不如冬月採妙
又蒸曬相宜也欲食其葉但露散後摘取傍葉勿損中
心正葉秋収其花可充冬用　─製用─掘出洗淨肥大沉
水者簡出將簡下瘦小者搗汁入好酒竝縮砂仁末拌
勻浸肥地令透用砂鍋栁甑蒸令氣透㫰乾冄浸冄蒸
如此九次盖地黃性泥得砂仁之香而竄合和五臟沖
和之氣歸宿丹田故無泥膈之患─增─東坡雜記─肥嫩
地黃一二寸截去薄紙裹兩頭以生猪腦塗其膚周匝
置小盤中挂通風處十餘日自乾抖數之出細黃粉其
膚獨一一如鵝管状其粉沸湯㸃或謂之金粉湯
　　牛膝
原─牛膝(本草註云其莖有節/似牛膝故以為名)一名牛脛(見廣/雅)一名百倍
一名山莧菜一名對節菜(本草綱目云百倍隐語也言/其滋補之功如牛之多力也)
(其葉似莧其節對生故/俗有山莧對節之稱)江淮閩越闗中皆有以懐慶為
眞以人栽蒔者為良春生苖髙二三尺方莖麤節葉皆
對生頗似莧菜而長且尖􁍔秋月開花作穗結子状如
小䑕負蟲有濇毛皆貼莖倒生九月採根貨賣者多用
水泡去皮裹紥曝乾白直可貴但其汁既去入藥力減
終不如留皮者力大氣味苦酸平無毒主治寒濕痿痺
四肢拘攣膝痛不可屈伸補中續絶益精利隂氣塡骨
髓除腰脊痛治久瘧寒熱惡瘡折傷喉痺口瘡齒痛孕
婦忌用
别錄─原─種植─秋収子至春種肥地深耕土鬆易長耙土
平方下種水糞澆翦苖食如翦韭法旱則鋤耘荒則澆
水秋中亦可種　─修治─凡使去蘆頭以酒浸洗欲下行
則生用滋補則焙用或酒拌蒸用
　　紫菀
原─紫菀(本草綱目云其根/色紫而柔宛故名)一名青菀一名紫蒨一名茈
菀一名還魂草一名夜牽牛處處有之以牢山所出根
如北細辛者為良三月内布地生苖五六月開花色黃
白紫數種結黑子本有白毛根甚柔細二月採根隂乾
今人多以車前旋覆根紫土染過偽為之紫菀肺病要
藥肺本自亡津液又服走津液藥為害滋甚不可不愼
又有類紫菀而有白如練色者名曰羊鬚草亦宜辨
别錄─原─修治─凡使先去鬚頭及土東流水洗淨以蜜浸
一宿至明火上焙乾每一兩用蜜二分─製用─連根葉
採之醋浸入少鹽収藏作菜辛香號名仙菜鹽不宜多
易腐
　　(附/錄)女菀
原─女菀(本草綱目云其根/似女體柔婉故名)一名白菀(本草經註云紫/菀白者名白菀)一
名茆一名女復一名織女菀生漢中山谷正二月採隂
乾蘇恭云功與紫菀相似氣味辛温無毒李時珍云葛
洪肘後方治人面黑令白方用女菀三分丹鉛一分則
紫菀治手太隂血分白菀手太隂氣分藥也肺氣熱則
面紫黑清則面白三十以後肺氣漸減不可服
　　麥門冬
原─麥門冬(本草註云根似穬/麥故謂之麥門冬)一名虋冬(虋音/門)一名忍冬
一名忍凌一名禹韭齊名愛韭秦名烏韭(爾雅疏/作羊韭)楚名
馬韭越名羊韭(爾雅疏/作羊蓍)一名禹葭(見爾/雅疏)一名禹餘糧(述/異)
(記云今藥中有禹餘糧者世傳昔禹/治水棄其所餘糧于江中生為藥也)一名不死草(本草/綱目)
(云麥鬚曰虋此草根似麥而有鬚其葉如韭凌冬不凋/故謂麥虋冬及有禹韭忍冬諸名可以服食斷穀故又)
(有餘糧不/死之稱)一名階前草一名僕壘一名隨脂(見吴氏/本草)所
在有之葉大小有三四種功用相似其色青長及尺餘
大者如鹿葱小者如韭四季不凋浙中者良多縱紋且
堅韌根黃白色有鬚在根如連珠四月開淡紅花如紅
蓼花實碧而圓如珠吳地者勝性甘平無毒治肺中伏
火補心不足療身黃目黃虛勞客熱口乾燥渇止嘔吐
安魂魄定肺痿吐膿止嗽治時疾熱狂頭痛令人肥健
羙顔色有子
集藻─五言絶句─增─宋范成大霜後紀園中草木─門冬如
佳𨽻長年䕶階除生兒乃不凡磊落玻璃珠
七言絶句─增─宋蘇軾睡起聞米元章冐熱到東園送麥
門冬飲子─一枕清風値萬錢無人肻買北牕眠開心煖
胃門冬飲知是東坡手自煎
别錄─原─種植─四月初採根于黑壤肥沙地栽之每年六
月九月十一月三次上糞及耘灌夏至前一日取根洗
曬収之其子亦可種但成遲爾　─修治─凡入湯液以滚
水潤濕少頃抽去心或以瓦焙軟乗熱去心若入丸散
須瓦焙熱即于風中吹冷如此三四次即易燥且不損
藥力或以湯浸搗膏和藥亦可滋補藥則以酒浸擂之
　─製用─宼宗奭曰治心肺虚熱及虚勞與地黃阿膠麻
仁同為潤經益血復脉通經之劑與五味子枸杞子同
為生脈之劑張元素曰治肺中伏火脈氣欲絶者加五
味子人參三味為生脈散補肺中元氣不足李杲曰六
七月間濕熱方旺人病骨乏無力身重氣短頭旋眼黑
甚則痿軟故孫眞人以生脈散補其天元眞炁脈者人
之元氣也人参之甘寒瀉熱火而益元氣麥門冬之苦
寒滋燥金而清水源五味子之酸温瀉丙火而補庚金
兼益五臟之氣也趙繼宗儒醫精要云麥門冬以地黃
為使服之令人頭不白補髓通腎氣定喘促令人肌體
滑澤除身上一切惡氣不潔之疾盖有君而有使也若
有君無使是獨行而無功矣此方惟火盛氣壮之人服
之相宜若氣弱胃寒者必不可餌　─增─圖經本草─麥門
冬煎補中益心悦顔色安神益氣令人肥健其力甚駛
取新麥門冬根去心搗熟絞汁和白蜜銀器中重湯煮
攪不停手候如飴及成温酒日日化服之
　　酸漿
增─爾雅─葴寒漿─註─今酸漿草江東呼曰苦葴─疏案本草
酸漿一名醋漿陶註云處處人家多有葉亦可食子作
房房中有子如梅李大皆黃赤色─古今註─苦葴一名
苦蘵子有裹形如皮弁始生青熟則赤裹有實正圓如
珠亦隨裹青赤長安兒童謂為洛神珠一曰王母珠一
曰皮弁草　─本草拾遺─苦葴小者為苦蘵亦呼為小苦
耽　─本草綱目─酸漿一名燈籠草一名天泡草(酸漿以/子之味)
(名也苦葴苦耽以苖之味名也燈籠皮弁以/角之形名也王母洛神珠以子之形名也)宼宗奭曰
天下有之苖如天茄子開小白花結青殻熟則深紅殻
中子大如櫻亦紅色中復有細子如落蘇之子食之有
青草氣李時珍曰五月開小花黃白色紫心白蘂其花
如杯狀無瓣但有五尖結一鈴殻凡五稜一枝一顆下
懸如燈籠之状殻中一子状如龍葵子苖葉莖根竝苦
寒無毒能利濕除熱治嗽化痰搗汁服治黃病去蠱毒
子酸平無毒治黃病尤益小兒難産吞之立産
　　蜀羊泉
增─本草綱目─蜀羊泉一名羊泉一名羊飴一名漆姑草
(諸名莫解能治/漆病故曰漆姑)蘇恭曰葉似菊花紫色子類枸杞子根
如逺志無心有糁所在平澤有之生隂濕地三月四月
採苖葉隂乾氣味苦微寒無毒治瘡疥痂癬漆瘡黃疸
　　鹿蹄草
增─本草綱目─鹿蹄草一名小秦王草一名秦王試劍草
(鹿蹄象葉形能合/金瘡故名試劍草)按軒轅述寳藏論云鹿蹄多生江廣
平陸及寺院荒處淮北絶少川陜亦有出似堇菜而葉
頗大背紫色春生紫花結青實如天茄子可制雌黃丹
砂治金瘡一切蛇蟲犬咬毒
　　敗醬
增─本草綱目─敗醬一名苦菜一名苦蘵一名澤敗一名
鹿腸一名鹿首一名馬草(陶宏景曰根作陳敗豆醤氣/故以為名李時珍曰南人採)
(嫩者暴蒸作菜食味微苦而有陳醤氣故又名苦菜與/苦蕒龍葵同名亦名苦蘵與酸醤同名苖形則不同也)
蘇恭曰此藥多生岡嶺間葉似水莨及薇䕔叢生花黃
根紫作陳醤色李時珍曰處處原野有之俗名苦菜野
人食之江東人每采収儲焉春初生苖深冬始凋初時
葉布地生似菘菜葉而狹長有鋸齒緑色面深背淺夏
秋莖髙二三尺而柔弱數寸一節節間生葉四散如繖
顛頂開白花成簇如芹花蛇牀子花狀結小實成簇其
根白紫頗似柴胡氣味苦平無毒治瘡腫風熱破血排
膿催生治産後諸病
　　欵冬
增─爾雅─菟奚顆凍─註─欵冬也紫赤花生水中─疏─案本草
一名槖吾一名虎鬚陶註云形如宿蓴未舒者其腹裏
有絲其花乃似大菊花唐本註云葉似葵而大叢生花
出根下是也　─本草綱目─一名欵凍一名氏冬一名鑽
凍(李時珍曰冬生氷下故名顆凍後人訛為欵冬欵者/至也至冬而花也宼宗奭曰百草中惟此不顧氷雪)
(最先春也故/世謂之鑽凍)蘇頌曰根紫色葉似萆薢十二月開花黃
青紫萼去土一二寸初出如菊花萼通直而肥實無子
又有紅花者葉如荷而斗直大者容一升小者容數合
俗呼蜂斗葉又名水斗葉氣味辛温無毒治欬逆上氣
善喘喉痺諸驚癎寒熱邪氣
彚考─增─范子─欵冬花出三輔　─述征記─洛水至嵗末凝
厲則欵冬花茂悦層氷之中　─丹鉛錄─欵冬花即爾雅
所稱菟奚顆凍者紫赤華生水中十二月雪中出花佛
經云朱炎鑠石不靡蕭丘之木凝氷惨慄不凋欵冬之
花乃知唐詩僧房逢著欵冬花正十二街頭春雪時也
詩人之興於時物如此
集藻─贊─增─晉郭璞欵冬贊─吹萬不同陽煦隂蒸欵冬之
生擢穎堅氷物體所安焉知渙凝
賦─增─晉傅咸欵冬花賦并序─余曾逐禽登於北山於時
仲冬之月也氷凌盈谷積雪被崖顧見欵冬煒然始敷
賦曰惟兹竒卉欵冬而生原厥物之載育禀純粹之至
精用能托體固隂利此堅貞惡朱紫之相奪患居衆之
易傾在萬物之竝作故韜華而弗逞逮皆死以枯槁獨
保質而全形華艶春暉既麗且殊以堅氷為膏壤吸霜
雪以自濡非天然之眞貴曷能彌寒暑而不渝
文散句─增─漢王褒九懐─欵冬而生兮凋彼葉柯
　　决明
原─决明(杜詩註云食之能决/去眼昏以益其明)有二種馬蹄决明莖髙三
四尺葉大於苜蓿而本小末奢晝開夜合兩兩相貼秋
開淡黃花五出結角如初生細豇豆長五六寸子數十
粒參差相連狀如馬蹄青綠色入眼藥最良一種茳芒
决明即山扁豆苖莖似馬蹄决明但葉本小末尖似槐
葉夜亦不合秋開深黃花五出結角如小指長二寸許
子成數列如黃葵子而扁色褐味甘滑二種苖葉皆可
作酒麯俗呼為獨占缸但茳芒嫩苖及花角皆可瀹為
茹及㸃茶食而馬蹄决明苖角皆韌苦不可食也其子
鹹平無毒治目中諸病助肝益精作枕治頭風明目勝
黑豆有决明處蛇不敢入外有草决明石决明皆能明
目草决明即青葙子又有茳芒另是一種生道旁葉小
於决明炙作飲甚香除痰止渇令人不睡隋稠禪師作
五色飲以進隋帝者是也
彚考─增─霏雪錄─陳白雲家籬落有植决明家人摘以下
茶生三女皆短而跛而三女甥亦跛予皆識之又㑹稽
民朱氏一子亦然其家亦嘗種之悉拔去
集藻─五言古詩─增─宋黃庭堅種决明─后皇富嘉種决明
注方術耘鋤一席地時至觀茂密縹葉資芼羮緗花馬
蹄實霜叢風雨餘篩簸場功畢枕囊代曲肱甘寢聽芬
苾老眼願力餘讀書真成癖　─明吳寛决明─黃花隱綠
藥雨過仍離披不為杜老歎未是凉風時服食治目眚
吾將采掇之不須更買藥園丁是醫師
七言古詩─增─唐杜甫秋雨歎─雨中百草秋爛死階下决
明顔色鮮著葉滿枝翠羽蓋開花無數黃金錢凉風蕭
蕭吹汝急恐汝後時難獨立堂上書生空白頭臨風一
嗅馨香泣
七言律詩─增─明吳寛濟之送决明─畦間香霧正氤氲童
子清晨荷鍤興不惜離披垂翠羽端然搖落動黃雲藥
名早得宣公註書帶休從鄭老分病目向來俱有頼涼
風吹汝莫紛紛
七言絶句─增─宋蘇轍蜀人舊食决明花耳頴州夏秋少
菜崇寜老僧教人并食其葉有鄉人西歸使為父老言
之戲作─秋蔬舊採决明花三嗅馨香每歎嗟西寺衲僧
并食葉因君説與故人家
　　地膚(原譜誤作藜今/從本草訂正)
原─地膚一名掃帚一名獨帚一名王蔧一名落帚一名
王帚(爾雅云葥王蔧註云王帚也似藜其/樹可以為掃帚江東呼之曰落帚)一名地麥一
名地葵一名白地草一名涏衣草一名鴨舌草一名千
頭子一名千心妓女一名益明(本草綱目云地膚地麥/因其子形似也地葵因)
(其苖味似也鴨舌因其葉形似也妓女因其/枝繁而頭多也益明因其子功能明目也)春間可種
處處有之一本叢生每窠約二三十莖團團直上有赤
有黄七月開黄花子色青似一眠起蠶沙之狀最繁
嫩苖可作蔬茹至八月而䕸榦成可採子落則老八月
以草束其腰九月刈以石壓扁可為帚性苦寒無毒治
膀胱熱利小便補中益精氣久服耳目聰明輕身耐老
可作湯沐浴
　　王不留行
增─本草綱目─王不留行一名禁宫花一名翦金花一名
金盞銀臺(此物性走而不住雖有/王命不能留其行故名)多生麥地中苖髙者
一二尺三四月開小花如鐸鈴狀紅白色結實如燈籠
草子殻有五稜殻内包一實大如豆實内細子大如菘
子生白熟黑正圓如細珠可愛氣味苦平無毒止血除
風治金瘡鼻䘐癰疽惡瘻乳婦人難産下乳汁出竹木
刺
彚考─增─世説─衛江州在潯陽有知舊人投之都不料理
唯餉王不留行一觔此人得餉便命駕李𢎞範聞之曰
家舅刻薄乃復驅使草木
　　葶藶
增─爾雅─蕇亭藶─註─實葉皆似芥一名狗薺廣雅云本草
一名丁歴一名大室一名大適　─圖經本草─葶藶汴東
陜西河北州郡皆有之曹州者尤佳初春生苖葉髙六
七寸似薺根白色枝莖俱青三月開花微黃結角子扁
小如黍粒微長黃色月令孟夏之月靡草死許愼鄭𤣥
註皆云靡草薺葶藶之屬是也一説葶藶單莖向上葉
端出角麤且短又有一種狗芥草葉近根下作岐生角
細長取時必須分别此二種也氣味辛寒無毒治癥瘕
積聚結氣飲食寒熱破堅逐邪通利水道療中風肺壅
上氣欬嗽止喘促除胸中痰飲
　　車前
原─車前一名芣苢一名馬舄一名蝦蟇衣(爾雅云芣苢/馬舄車前註)
(云江東呼/為蝦蟇衣)一名當道一名牛舌(陸璣詩疏云喜在牛迹/中生故曰車前當道也)
(幽州人謂/之牛舌草)一名地衣(神仙服食經云一名地/衣雷之精也一名羽化)一名牛遺
一名車輪菜(與當道諸/名義同)處處有之開州者勝春初生苖
葉布地如匙面累年者長及尺餘中抽數莖作長穗如
䑕尾花青色微赤甚細密結實如葶藶赤黑色五月採
苖八九月採實人家園圃或種之味甘寒無毒飬肺益
精除濕痺利水道治産難壓丹石毒去心胸煩熱久服
輕身明目耐老令人有子
彚考─增─詩周南─采采芣苢薄言采之
集藻─贊─增─晉郭璞芣苢贊─車前之草别名芣苢王㑹之
云其實如李名之相亂在乎疑似
七言絶句─原─唐張籍荅開州韋使君寄車前子─開州午
日車前子作藥人皆道有神慙愧使君憐病眼二千里
外寄閒人
詩散句─増─唐白居易─芣苢春來盈女手
别錄─原─修治─凡用須以水淘洗去泥沙曬乾入湯液炒
過用入丸散酒浸一宿蒸熟研爛作餅曬乾焙研　製
用─陸璣言嫩苖作茹大滑　王旻山居錄有種車前翦
苖食法昔人常以為蔬矣今野人猶採食之　─本草綱
目─歐陽公常得暴下病國醫不能治夫人買市人藥一
帖進之而愈力叩其方則車前子一味為末米飲服二
錢匕云此藥利水道而不動氣水道利則清濁分而穀
藏自正矣
　　狗舌草
增─唐本草─狗舌生渠塹濕地春生葉似車前而無文理
抽莖開花黃白色四月五月採莖暴乾氣味苦寒有小
毒治蟲疥瘙瘡殺小蟲塗之即瘥
　　鱧腸
增─本草綱目─鱧腸一名蓮子草一名旱蓮草一名金陵
草一名墨煙草一名墨頭草一名墨菜一名猢孫頭一
名豬牙草(鱧烏頭也其腸亦烏此草柔莖斷之有墨汁/出故名俗呼墨菜是也細實頗如蓮房故得)
(蓮/名)蘇頌曰處處有之南方尤多此有二種一種葉似栁
而光澤莖似馬齒莧髙二三尺開花細而白其實若小
蓮房一種苖梗枯瘦頗似蓮花而黃色實亦作房而圓
南人謂之連翹者二種折其苖皆有汁出須臾而黑俗
謂之旱蓮子李時珍曰旱蓮有二種一種苖似旋覆而
花白細者是鱧腸一種花黃紫而結房如蓮房者乃是
小連翹也爐火家亦用之氣味甘酸平無毒烏鬚固齒
止血排膿傅一切瘡繫臂截瘧
　　連翹
增─爾雅─連異翹─註─一名連苕又名連草─疏─案本草連翹
一名蘭華一名折根一名軹一名三廉　─圖經本草─近
汴京及河中江寜潤淄澤兗鼎岳利諸州南康軍皆有
之有大小二種大翹生下濕地或山岡上青葉狭長如
榆葉水蘇輩莖赤色髙三四尺獨莖梢間開花黃色秋
結實似蓮内作房瓣根黃如蒿根八月採房其小翹生
岡原之上花葉實皆似大翹而細南方生者葉狹而小
莖短纔髙一二尺花亦黃實房黃黑内含黑子如粟粒
亦名旱蓮南人用花葉今南方醫家説云連翹有兩種
一種似椿實之未開者殻小堅而外完無跗萼剖之則
中解氣甚芳馥其實纔乾振之皆落不著莖也一種乃
如菡萏殻柔外有跗萼抱之而無解脈亦無香氣乾之
雖久著莖不脫此甚相異此種江南下澤間極多如椿
實者乃自蜀中來入用勝似江南者據本草則亦以蜀
中者為勝然未見其莖葉也氣味苦平無毒　─珍珠囊
連翹之用有三瀉心經客熱一也去上焦諸熱二也為
瘡家聖藥三也
　　蒴藋
增─本草綱目─蒴藋一名接骨草(蘇恭曰即陸英也蘇頌/曰陸英當是蒴藋花也)
陶𢎞景曰生田野所在有之春抽苖莖有節節間生枝
葉大似水芹春夏採葉秋冬採根莖宼宗奭曰花白子
初青如綠豆顆每朶如盞面大又平生有一二百子十
月方熟紅李時珍曰每枝五葉氣味酸温有毒風瘙瘾
疹身癢濕痺可作浴湯止瘧破癥塊治丹毒
　　水英
增─圖經本草─水英生永陽池澤及河海邊臨汝人呼為
牛葒草河北信都人名水節河内連内黃呼為水棘劍
南遂寜等郡名龍移草淮南諸郡名海荏嶺南亦有土
地尤宜莖葉肥大名海精木亦名魚津草蜀人採其花
合面藥骨風疾不宜鍼灸及服藥唯取此草煮浸即瘥
　　海根
增─本草拾遺─海根生㑹稽海畔山谷莖赤葉似馬蓼根
似菝葜而小番人蒸而用之氣味苦小温無毒治霍亂
中惡鬼氣疰忤喉痺蠱毒癰疽遊疹蛇毒
　　火炭母草
增─圖經本草─火炭母草生恩州原野中莖赤而柔似細
蓼葉端尖近梗形方夏有白花秋實如椒青黑色味甘
可食氣味酸平有毒去皮膚風熱流注骨節癰腫疼痛
搗爛以鹽酒炒傅腫痛處
　　三白草
增─本草綱目─三白草(陳藏器曰此草初生無白入夏葉/端半白如粉農人候之蒔田三葉)
(白則草便莠/故謂之三白)生田澤畔八月生苖髙二三尺莖如蓼葉
如章陸及青葙四月其顛三葉面上三次變作白色餘
葉仍青不變俗云一葉白食小麥二葉白食梅杏三葉
白食黍子五月開花成穗如蓼花狀而色白微香結細
實根長白虛軟有節鬚狀如泥菖蒲根氣味甘辛寒有
小毒治水腫脚氣消痰破癖除積聚消丁腫搗汁服除
瘧及熱痰小兒痞滿根療脚氣風毒煎湯洗癬瘡
　　蠶繭草
增─本草拾遺─蠶繭草生濕地如蓼大莖赤花白東土亦
有之氣味辛平無毒治諸蟲咬毒煮服之亦搗傅諸瘡
　　蛇繭草
增─本草拾遺─蛇繭草生平地葉似苦枝而小節赤髙一
二尺種之辟蛇搗傅蛇虺毒蟲等螫又一種草莖圓似
芊亦傅蛇毒
　　虎杖
增─爾雅─蒤虎杖─註─似紅草而麤大有細刺可以染赤
本草綱目─虎杖一名苦杖一名大蟲杖一名斑杖一名
酸杖(杖言其莖虎/言其斑也)蘇頌曰今出汾州越州滁州處處有
之三月生苖莖如竹筍狀上有赤斑㸃初生便分枝子
葉似小杏葉七月開花九月結實南中出者無花根皮
黑色破開即黃似栁根亦有髙丈餘者宼宗奭曰大率
皆似寒菊然花葉莖蕊差大為異仍莖葉淡黑斑六七
月旋旋開花至九月中方已花片四出其色如桃花差
大而外微深陜西山麓水次甚多李時珍曰其莖似葒
蓼其葉圓似杏其枝黃似栁其花狀似菊色似桃氣味
微温無毒通經破留血癥結治風在骨節大熱煩躁五
淋腸痔燒灰貼諸惡瘡
　　蒺藜
原─蒺藜一名茨(爾雅云蒺藜楚辭作薋本草綱目云蒺/疾也藜利也茨刺也其刺傷人甚疾而)
(利/也)一名升推一名旁通一名休羽一名屈人一名止行
(皆因其/傷人也)多生道旁及牆頭葉四布莖淡紅色旁出細莖
一莖五七葉排兩旁如初生小皁莢葉圓整可愛開小
黃花結實每一朶蒺藜五六枚圑砌如扣每一蒺藜子
如赤根菜子及小菱三角四刺子有仁味苦無毒治惡
血破積聚消風下氣健筋益精堅牢牙齒久服長肌肉
明目輕身炒黃去刺磨麪或蒸食可以救荒
彚考─原─易─據于蒺藜─疏─蒺藜之草有刺而不可踐也
詩鄘風─牆有茨不可埽也　─增─詩小雅─楚楚者茨─韓
詩外傳─春植蒺藜夏不得采其葉秋得其刺焉　─博物
志─歲欲旱旱草先生旱草謂蒺藜也
集藻─文散句─增─楚屈原離騷─薋菉葹以盈室兮─漢東
方朔七諫─蒺藜蔓乎東廂
詩散句─增─唐栁宗元─古道饒蒺藜縈廻古城曲
别錄─增─爾雅翼─鐵蒺藜菱角等起於隋時征遼為之然
六韜中已有此物鼂錯傳謂之渠荅諸葛亮卒於五丈
原魏人追之長史楊儀多布鐵蒺藜則其來已久　─埤
雅─兵家鑄鐵為之以梗敵路亦呼蒺藜─原─修治─凡使
揀淨從午蒸至酉曬乾木臼舂令刺盡酒拌冄蒸從午
至酉曬乾用炒去刺亦可不計丸散用皆去刺　─服食
神仙秘㫖─蒺藜子七八月熟時収取一石日乾舂去刺
杵為末每服二錢新汲水調下日三勿令中絶斷榖長
生服之一年以後冬不寒夏不熱二年老者復少髪白
復黑齒落更生服之三年身輕長生　本地蒺藜候八
九月將熟時収取根莖花實不拘多少洗淨水熬數沸
以爛為度大盆内木杓碾爛濾淨汁鍋内冄熬至稀稠
調勻每一觔入蜂蜜四兩冄熬一沸裝入磁礶埋土内
去火毒每空心温酒調下一兩大有補益
　　(附/錄)沙苑蒺藜
原─沙苑蒺藜(按本草謂/之白蒺藜)出陜西同州沙苑牧馬草地近
道亦有之細蔓綠葉綿布沙上七月開花黃紫色如豌
豆花而小九月結莢長寸許形扁縫在腹背與他莢異
中有子似羊内腎大如黍粒褐綠色味甘温無毒微腥
補腎治腰痛虚損勞乏
　　穀精草
原─穀精草(本草綱目云榖田餘/氣所生故曰榖精)一名文星草一名戴星
草一名流星草(開寶本草云白花似/星故有戴田諸名)處處有之収穀後
生荒田中一科叢生葉似嫩穀秧抽細莖髙四五寸莖
頭有小白花㸃㸃如亂星九月採花隂乾氣味辛温無
毒治頭風痛目盲翳膜痘後生翳目中諸病加而用之
良明目退翳功在菊花上餧馬令肥主蟲顙毛焦病又
有一種莖硬長有節根微赤出秦隴
　　海金沙
增─本草綱目海金沙一名竹園荽(其色黃如細沙也謂/之海者神異之也俗)
(名竹園荽/象葉形也)江浙湖湘川陜皆有之生山林下莖細如線
引於竹木上髙尺許其葉細如園荽葉而甚薄背面皆
青上多皺文皺處有沙子狀如蒲黃粉黃赤色不開花
細莖堅强其沙及草皆可入藥氣味甘寒無毒通利小
腸療傷寒熱狂治濕熱腫滿五淋解熱毒氣
　　地楊梅
增─本草拾遺─地楊梅生江東濕地苖如沙草四五月有
子似楊梅氣味辛平無毒治赤白痢取莖子煎湯服
　　水楊梅
增─本草綱目─水楊梅一名地椒生水邊條葉甚多生子
如楊梅狀庚辛玉冊云地椒一名水楊梅多生近道隂
濕處荒田野中亦有之叢生苖葉似菊莖端開黃花實
類椒而不赤可結伏三黃白礬制丹砂粉霜氣味辛温
無毒治疔瘡腫毒
　　地蜈蚣草
增─本草綱目─地蜈蚣草生村落堘野間左蔓延右右蔓
延左其葉密而對生如蜈蚣形其穗亦長俗呼過路蜈
蚣其延上樹者呼飛天蜈蚣根苖皆可用氣味苦寒無
毒
　　半邊蓮
增─本草綱目─半邊蓮小草也生隂濕堘塹邊就地細梗
引蔓節節而生細葉秋開小花淡紅紫色止有半邊如
蓮花狀故名又呼急解索氣味辛平無毒治蛇蚘傷搗
汁飲以滓圍塗之又治寒齁氣喘及瘧疾
　　紫花地丁
增─本草綱目─紫花地丁一名箭頭草一名獨行虎一名
羊角子一名米布袋處處有之其葉似栁而微細夏開
紫花結角平地生者起莖溝壑邊生者起蔓普濟方云
鄉村籬落生者夏秋開小白花如鈴兒倒垂葉微似木
香花之葉此與紫花者相戾恐别一種也氣味苦辛寒
無毒治一切癰疽發背疔腫瘰癧無名腫毒惡瘡
　　鬼鍼草
增─唐本草─鬼鍼草生池畔方莖葉有椏子作釵脚著人
衣如鍼北人謂之鬼鍼南人謂之鬼釵氣味苦平無毒
治蜘蛛蛇咬杵汁服併傅之
　　獨用將軍
增─唐本草─獨用將軍生林野中節節穿葉心生苖不時
采根葉用氣味辛無毒治毒腫乳癰解毒破惡血
　　(附/錄)留軍待
增─唐本草留軍待生劍州山谷葉似楠而細長采無時
味辛温無毒主肢節風痛折傷瘀血五緩攣痛
　　見腫消
增─圖經本草見腫消生筠州春生苖葉莖紫色髙一二
尺葉似桑而光面青紫赤色采無時氣味酸澀有微毒
消癰腫及狗咬搗葉貼之
　　攀倒甑
增─本草綱目─攀倒甑生宜州郊野莖葉如薄荷一名斑
杖一名接骨氣味苦寒無毒解利風熱煩渴狂躁搗汁
服
　　水甘草
增─圖經本草─水甘草生筠州多在水旁春生苖莖青葉
　如栁無花土人十月八月採單用不入衆藥氣味甘寒
　無毒治小兒風熱丹毒同甘草煎飲
　
　
　
　
　
　
　
　
　
　
　
　
　
御定佩文齋廣羣芳譜卷九十六
　欽定四庫全書
御定佩文齋廣羣芳譜卷九十七
　　藥譜
　　　大黄
　増本草綱目大黄一名黄良一名將軍一名火參一名
　膚如(陶𢎞景曰大黄其色也將/軍之號當取其駿快也)吳普曰生蜀郡北郡或
　隴西二月卷生黄赤其葉四面相當莖高三尺許三月
　花黄五月實黑八月采根根有黄汁蘇恭曰葉子莖並
　似羊蹏但莖高六七尺而脆味酸堪生啖葉麤長而厚
　根紅者亦似宿羊蹏大者如盌長二尺出宕州凉州西
　羌蜀地者皆佳幽并以北者漸細氣力不及蜀中者蘇
　頌曰今蜀州河東陜西州郡皆有之以蜀川錦文者佳
　其次秦隴來者謂之土番大黄正月内生青葉似萞麻
　大者如扇根如芋大者如盌細根如牛蒡小者亦如芋
　四月開黄花亦有青紅似蕎麥花者莖青紫色形如竹
　二八月采根去黑皮切作横片火乾蜀大黄乃作𦂳片
如牛舌形謂之牛舌大黄二者功用相等江淮出者曰
土大黄二月開花結細實李時珍曰宋祁益部方物略
記云大黄蜀大山中多有之藥市所見大者治之為枕
紫地錦文今人以莊浪出者為最莊浪即古涇原隴西
地也氣味苦寒無毒下瘀血破癥瘕積聚留飲宿食蕩
滌腸胃推陳致新通利水榖調中化食安和五臟宣通
一切氣
集藻─贊─增─宋宋祁大黄贊─葉大莖赤根若巨皿治疾則
多方家所詺
七言絶句─增─宋范成大大黄花大芋高荷半畝隂玉英
危綴碧瑤簪誰知一葉蓮花面中有將軍劒㦸心
别錄─增─炮炙論─凡使細切以文如水旋斑𦂳重者剉片
蒸之從己至未曬乾又灑臘水蒸之從未至亥如此凡
七次曬乾却灑淡蜜水再蒸一伏時其大黄必如烏膏
様乃曬乾用
　　商陸
原商陸一名蓫薚(音逐/湯)一名馬尾一名當陸(爾雅云蓫/􁍒馬尾注)
(云廣雅曰馬尾商陸本草云别名/薚今關西亦呼為薚江東為當陸)一名章柳(本草綱目/云商陸北)
(音訛為章柳兼明書云一名章/陸一名烏椹一名六甲父母)一名白昌一名夜呼所
在有之人家園圃亦種為蔬春生苗高三四尺青葉如
牛舌而長莖青赤至柔脆夏秋開紅紫花作朶根如蘿
葡而長八九月採氣味辛平有毒通大小腸瀉十種水
病及蠱毒墮胎㶸腫毒傅惡瘡殺鬼精物
彚考增─易─莧陸夬夬─注─莧陸草之柔脆者也疏─子夏傳
云莧陸木根草莖剛上柔下也馬融鄭𤣥王肅皆云莧
陸一名商陸皆以莧陸為一董遇云莧人莧也陸商陸
也以莧陸為二　─金門歳節─裴度除夜歎老迨曉不寐
爐中商陸火凡數添也
别錄─增─炮炙論─取白花者根銅刀刮去皮薄切以東流
水浸兩宿漉出架甑蒸以黑豆葉一重商陸一重如此
蒸之從午至亥取出去豆葉暴乾剉用無豆葉以豆代
之　─本草綱目─取白根及紫色者擘破作畦栽之亦可
種子根苗莖並可洗蒸食或用灰汁煮過亦良其赤與
黄色者有毒不可食
　　狼毒
增─開寳本草─狼毒葉似商陸及大黄莖葉上有毛根皮
黄肉白以實重者為良輕者為力劣氣味辛平有大毒
治欬逆上氣破積聚飲食寒熱水氣惡瘡䑕瘻疽蝕鬼
精蠱毒殺飛鳥走獸　抱朴子─合野葛納耳中治聾
　　防葵
增─本草綱目防葵一名房苑一名棃蓋一名利茹(吳普/本草)
(又名爵離方蓋農果蘇恭曰根葉似/葵花子根香味似防風故名防葵)蘇頌曰出襄陽地
其葉似葵毎莖三葉一本十數莖中發一榦其端開花
如蔥花景天輩而色白六月開花即結實根似防風香
味亦如之依時采者乃沉水今乃用枯朽狼毒當之極
謬氣味辛寒無毒治疝瘕腸洩膀胱熱結欬逆濕瘖癲
癎驚邪狂走鬼瘧百邪
　　狼牙
增─本草綱目狼牙一名牙子一名狼齒一名狼子一名
犬牙一名抱牙一名支蘭(陶𢎞景曰其牙似獸/之齒牙故有諸名)韓保昇
曰所在有之苗似蛇苺而厚大深綠色根黑若獸之牙
三月八月采根日乾氣味苦寒有毒治邪氣熱氣疥瘙
惡瘍瘡痔去白蟲
　　䕡茹
增─本草綱目─䕡茹一名離婁一名掘据(䕡茹本作藘蕠/其根牽引之貌)
(掘据當作拮据拮据/手口共作之狀也)蘇頌曰河陽淄齊州皆有之二月
生苗葉似大㦸而花黄色根如蘿蔔皮赤黄肉白斷時
汁出凝黑如漆三月開淺紅花亦淡黄色不著子又一
種草䕡茹色白李時珍曰范子計然云藘茹出武都黄
色者善草䕡茹出建康白色今亦處處有之生山原中
春初生苗高二三尺根長大如蘿蔔蔓菁狀或有岐出
者皮黄赤肉白色破之有黄漿汁莖葉如大㦸而葉長
微濶不甚尖折之有白汁抱莖有短葉相對團而出尖
葉中出莖莖中分二三小枝二三月開細紫花結實如
豆大一顆三粒相合生青熟黑中有白仁如續隨子狀
氣味辛寒有小毒治蝕惡肉敗瘡死肌殺疥蟲排膿惡
血除大風熱氣善忘不寐破癥瘕除息肉
　　大㦸
增─爾雅─蕎卭鉅─注─今藥草大㦸也　本草網目大㦸一
名下馬仙(其根辛苦㦸人咽喉故名大㦸今/俚人呼為下馬仙言利人甚速也)蘇頌曰近
道多有之春生紅芽漸長叢高一尺以來葉似初生楊
柳小團三月四月開黄紫花團圓似杏花又似蕪荑根
似細苦參秋冬采根隂乾淮甸出者莖圓高三四尺葉
黄莖至心亦如百合苗江南生者葉似芍藥李時珍曰
大㦸生平澤甚多直莖高二三尺中空折之有白漿葉
長狹如柳葉而不團其梢葉密攢而上杭州紫大㦸為
上江南土大㦸次之北方綿大㦸色白其根皮柔韌如
綿甚峻利能傷人弱者服之或至吐血氣味苦寒有小
毒治蠱毒十二水腹滿急痛積聚中風皮膚疼痛吐逆
瀉毒藥泄天行黄病溫瘧破癥結下惡血治隱疹
　　澤漆
增─本草綱目澤漆一名漆莖一名貓兒眼睛草一名綠
葉綠花草一名五鳯草考土宿本草及寶藏論云江湖
原澤平陸多有之春生苗一科分枝成叢柔莖如馬齒
莧綠葉如苜蓿葉葉圓而黄綠頗似貓睛故名貓兒眼
莖頭凡五葉中分中抽小莖五枝毎枝開細花青綠色
復有小葉承之齊整如一故又名五鳯草綠葉綠花草
掐莖有白汁黏人其根白色有硬骨或以此為大㦸苗
者誤也氣味苦微寒無毒治皮膚熱利水消腫丈夫隂
氣不足利大小腸觧蠱毒止瘧疾消痰退熱
　　甘遂
增─本草綱目─甘遂一名甘藁一名陵藁一名陵澤一名
甘澤一名重澤一名苦澤一名白澤一名主田一名鬼
醜蘇頌曰陜西江東有之苗似澤漆莖短小而葉有汁
根皮赤肉白作連珠大如指頭氣味苦寒有毒治疝瘕
腹滿浮腫留飲宿食破癥堅積聚痰迷癲癎噎膈痞塞
利水榖道瀉十二種水疾
　　續隨子
增─本草綱目續隨子一名千金子一名千兩金一名菩
薩豆一名拒冬一名聨步(蘇頌曰葉中出葉數數相續/而生故名冬月始長故又名)
(拒/冬)馬志曰生蜀郡處處亦有之苗如大㦸蘇頌曰今南
中多有北土産少苗如大㦸初生一莖莖端生葉葉中
復出葉花亦類大㦸自葉中抽榦而生實青有殻人家
園亭中多種以為飾秋種冬長春秀秋實李時珍曰莖
中亦有白汁可結水銀子去殻取色白者以紙包壓去
油取霜用氣味辛溫有毒治瘀血癥瘕疾癖除蠱毒鬼
疰心腹痛冷氣脹滿利大小腸下惡滯物宣一切宿滯
治肺氣水氣塗疥癬瘡
　　莨菪
增─本草綱目─莨菪一名天仙子一名横唐一名行唐(莨/菪)
(一作藺薚其子服之/令人狂狼放宕故名)蘇頌曰處處有之苖莖髙二三尺
葉似地黄王不留行紅藍等而濶如三指四月開花紫
色莖莢有白毛五月結實有殻作罌子狀如小石榴房
中子至細青白色如粟米粒氣味苦寒有毒治齒痛出
蟲肉痺拘急久服輕身使人健行走及奔馬强志益力
通神見鬼多食令人狂走以甘草汁觧之療癲狂風癎
顛倒拘攣安心定志聰明耳目除邪逐風根氣味苦辛
有毒治邪瘧疥癬殺蟲
　　雲實
增─本草綱目雲實一名員實一名雲英一名天豆一名
馬豆一名羊石子苗名草雲母一名臭草一名黏刺(員/亦)
(音雲其義未詳豆以子形名羊/石當作羊矢其子肖之故也)蘇恭曰大如黍及大麻
子等黄黑似豆叢生澤旁高五六尺葉如細槐亦如苜
蓿枝間有微刺韓保昇曰所在平澤有之葉似細槐花
黄白色其莢如豆其實青黄色大若麻子五月六月采
實李時珍曰此草山原甚多俗名枯刺赤莖中空有刺
高者如蔓其葉如槐三月開黄花纍然滿枝莢長三寸
許狀如肥皁莢内有子五六粒正如鵲豆兩頭微尖有
黄黑斑紋厚殻白仁咬之極堅重有腥氣氣味辛溫無
毒治泄痢腸澼殺蟲蠱毒去邪惡結氣止痛除寒熱消
渇治瘧花治見鬼精多食令人狂走根治骨哽及咽喉
痛研汁嚥之
　　萞麻
原─萞麻(蘓頌曰葉似大麻子形宛如牛蜱故名李時珍/曰萞亦作螕螕牛虱也其子有麻㸃故名萞蔴)
處處有之夏生苖莖中空有節色或赤或白葉如瓠葉
凡五尖夏秋間椏中抽出花穗纍纍黄色每枝結實數
十顆上有軟刺如蝟毛一顆三四子熟時破殻子大如
豆皮有白黑紋亦有白紫紋者形微長而末圓頭上小
白㸃遠視之儼如牛螕皮中有仁色嬌白甘辛平有小
毒氣味頗近巴豆善走能利人通諸竅經絡下水氣治
偏風失音口禁口目喎邪頭風七竅諸病止諸痛消腫
追膿拔毒催生下胞衣下有形諸物無刺者良有刺者
毒此藥外用有竒功但内服不可輕易凡服萞麻終身
不得食炒豆犯之脹死其油服丹砂粉霜或言搗膏以
筯㸃六畜舌根下即不能食㸃肛内即下血死今北方
人種之田邊牛馬過者不食其毒可知
集藻─七言絶句─增─明陳憲章種萞麻六首─山渠面面擁
萞麻鎖盡春風一院花江上行人迷指顧老夫於此煉
丹砂　短檠他夜照書牀一􁐳萞麻也借光老去圖書
收拾盡只慿香几對羲皇　紅朶青條擺弄同人間無
地不春風莫輕此輩萞麻子也在先生藥圃中　萞麻
得雨綠成畦如此風光亦老黎飲後小庵搜句坐山禽
嗁近竹門西　萞麻繞竹徑通雲雲裏樵歌隔竹聞手
把長鑱種春雨風光吾與老黎分　種了萞麻合種𤓰
青山周折兩三家老夫來構茅茨畢别種秋風一徑花
　　(附/錄)博落廻
原─博落廻生江南山谷莖葉如萞麻莖空吹之作聲折
之有黄汁大毒不可入口藥人立死治惡瘡癭瘤瘜肉
瘡瘻白癜風此藥和百丈青雞桑灰等分為末傅之蠱
毒精魅當别有法
　　(附/錄)黒天赤利子
原─黑天赤利子似萞麻緣在地蔞上是顆兩頭尖有毒
　　常山
增─本草綱目─常山一名恒山一名互草一名雞尿草一
名鴨尿草一名蜀漆(李時珍曰恒亦常也恒山乃北岳/名在今定州常山乃郡名亦今真)
(定豈此藥始産于此得名歟/蜀漆乃常山苗功用相同)陶𢎞景曰出宜都建平細
實黄者呼為雞骨常山用之最勝蘇恭曰生山谷間莖
圓有節高者不過三四尺葉似茗而狹長兩兩相當二
月生白花青萼五月結實青圓三子為房其草暴燥色
青白堪用若隂乾便黑爛鬱壊矣蘇頌曰今汴西淮浙
湖南州郡亦有之而海州出者葉似楸葉八月有花紅
白色子碧色似山棟子而小今天台山出一種草名土
常山苖葉極甘人用為飲甘味如蜜又名蜜香草性凉
益人非此常山也氣味苦寒有毒治傷寒寒熱熱發溫
瘧鬼毒胸中痰結吐逆療鬼蠱水脹䑕瘻瘤癭蜀漆氣
味辛平有毒截瘧治欬逆寒熱癥痞積聚邪氣蠱毒鬼
疰破血刼痰
别錄─增─炮炙論─采時連根苗收如用莖葉臨時去根以
甘草細剉同水拌濕蒸之臨時去甘草取蜀漆細剉又
拌甘草水勻蒸日乾用凡用根以酒浸一宿漉出日乾
熬搗用
　　(附/錄)杜莖山
增─圖經本草杜莖山莖高四五尺葉佀苦蕒菜秋有花
冬作實如枸杞子大而白葉味苦寒主溫瘴寒熱作止
不定煩渴頭痛心燥杵爛新酒浸絞汁服吐出惡涎甚
效
　　(附/錄)土紅山
增─圖經本草土紅山生南恩州山野中大者高七八尺
葉似枇杷而小無毛秋生白花如粟粒不實福州生者
作細藤似芙蓉葉其葉上青下白根如葛頭土人取根
米泔浸一宿以清水再浸一宿炒黄為末生薑煎服治
勞瘴甚效葉味甘微寒無毒治骨節疼痛勞熱瘴瘧
　　藜蘆
增─本草綱目─藜蘆一名山蔥一名蔥苒一名蔥菼一名
蔥葵一名豐蘆一名憨蔥一名鹿蔥(黒色曰黎其蘆有/黒皮裹之故名根)
(際似蔥俗名蔥管藜蘆是矣北/人謂之憨蔥南人謂之鹿蔥)蘇頌曰陜西山南東西
州郡皆有之遼州均州解州者尤佳三月生苖葉似初
出㯶心又似車前莖似蔥白青紫色高五六寸上有黑
皮裹莖似㯶皮有花肉紅色根似馬腸根長四五寸許
黄白色二月三月采根隂乾此有二種一種水藜蘆莖
葉大同只是生在近水溪澗石上根鬚百餘莖不中藥
用今用者名蔥白藜蘆根鬚甚少只是三二十莖生高
山者為佳均州土俗亦呼為鹿蔥氣味辛寒有毒治蠱
毒欬逆洩痢腸澼頭瘍疥瘙惡瘡殺諸蟲毒去死肌療
噦逆喉痺鼻中息肉吐上膈風涎暗風癎病小兒􁀙齁
痰疾末治馬疥癬
　　(附/錄)山慈石
增─名醫别錄─山慈石生山之陽正月生葉如藜蘆莖有
衣一名爰茈氣味苦平無毒主女子帶下
　　(附/錄)參果根
增─名醫别錄─參果根生百餘根根有衣裹莖三月三日
采根一名百連一名烏蓼一名䑕莖一名鹿蒲味苦有
毒治鼠瘻
　　(附/錄)馬腸根
增─圖經本草─馬腸根生秦州葉似桑三月采葉五月六
月采根苦辛寒有毒治蠱除風葉療瘡疥
　　水藜蘆
增─本草綱目─水藜蘆一名黄藜蘆一名鹿驪鹿驪俚人
呼為黄藜蘆小樹也葉如櫻桃葉狹而長多皺紋四月
開細黄花五月結小長子如小豆大氣味苦辛溫有毒
治疥癬殺蟲
　　附子
增─廣雅─䕴蒵毒附子也一歲為萴子二歲為烏喙三歲
為附子四歲為烏頭五歲為天雄　本草綱目─正者為
烏頭多岐者為烏喙細長三四寸者為天雄根旁如芋
散生者為附子旁連生者為側子五物同出而異名蘇
頌曰五者今並出蜀土苗高三四尺莖作四稜葉如艾
其花紫碧色作穗其實細小如桑椹狀黑色本只種附
子一物成熟後乃有四物以長二三寸為天雄割削附
子旁尖角為側子附子之絶小者亦名側子元種者為
烏頭其餘大小者皆為附子以八角者為上李時珍曰
烏頭有兩種出彰明者即附子之母今人謂之川烏頭
春未生子故春采為烏頭冬則生子已成故冬采為附
子其天雄烏喙側子皆是生子多者因象命名附子氣
味辛溫有大毒治風寒欬逆邪氣寒濕踒躃拘攣破癥
堅積聚血瘕金瘡腰脊風寒心腹冷痛霍亂溫中暖脾
胃除脾濕腎寒補下焦陽虚除臟腑沉寒三陽厥逆治
三隂傷寒中風痰厥氣厥柔痓癲癎暴瀉脱陽久痢寒
瘧瘴氣久病嘔噦反胃噎膈烏頭助陽退隂功同附子
而稍緩
彚考─增─詩大雅─堇荼如飴　─國語─寘堇於肉─注─賈逵曰
堇烏頭也　─淮南子─天下之物莫凶於雞毒然而良醫
槖而藏之有所用也─注─雞毒烏頭也　─博物志─烏頭天
雄附子一物春秋冬夏採各異也　─明皇十七事─𤣥宗
好神仙往往詔郡國徵奇士有張果者所為變怪不測
上謂力士曰吾聞奇士至人外物不能敗其中試飲以
堇汁不死者乃奇士也會天寒甚乃使以汁進果果遂
飲盡二巵醇然如醉者顧曰非佳酒也　藥譜─川烏頭
别名昌明童子　─瑣碎錄─滑臺風土極寒民啖附子如
啖芋栗　─益部方物略記─陶𢎞景以天雄烏頭附子皆
出建平謂之三建　─癸辛雜識─三建湯用附子川烏天
雄而莫曉其命名之義因觀謝靈運山居賦曰三建異
形而同出蓋三物皆一種類是知古藥命名皆有所本
祖也　─明㑹典─四川成都府歲貢天雄二十對附子五
十對烏頭五十對漏藍二十斤
集藻─記─增─宋楊天惠彰明附子記─緜州故廣漢地領縣
八惟彰明出附子彰明領鄉二十惟赤水廉水會昌昌
明宜附子總四鄉之地為田五百二十頃有奇然税稻
之田五菽粟之田三而附子之田止居其二焉合四鄉
之産得附子一十六萬觔已上然赤水為多廉水次之
而會昌昌明所出微甚凡上農夫歲以善田代處前期
輙空田一再耕之蒔薺麥若巢糜其中比苖稍壯并根
葉耨覆土下後耕如初乃布種每畝用牛十耦用糞五
十斛七寸為壠五寸為符終畝為符二十為壠千二百
壠從無衡深亦如之又以其餘為溝為涂春陽憤盈丁
壯畢出疏整符壠以需風雨雨過輙振拂而駢持之既
又挽草為援以御短日其用工力比他田十倍然其歲
獲亦倍稱成之凡四鄉度用種千斛以上出龍安及龍
州齊歸木閑青搥小平者良其播種以冬盡十一月止
采擷以秋冬九月止其莖類野艾而澤其葉類地麻而
厚其花紫葉黄蕤長苞而圓其蓋其實之美惡視功之
勤窳以故富室之入常美貧者雖接畛或不盡然又有
七月采者謂之旱水拳縮而小蓋附子之未成者然此
物謂畏惡猥多不能常熟或種美而苖不茂或苖秀而
不充或以釀而腐或以暴而攣若有物焉隂為之故園
人將采常禱於神或目為藥妖云其釀法用醢醅安密
室淹覆彌月乃發以時暴凉久乾定方出釀時其大有
如拳者已定不輙盈握故及兩者極難得蓋附子之品
有七實本同而末異其初種之小者為烏頭附烏頭而
傍生者為附子又左右附而偶生者為鬲子又附而長
者為天雄又附而尖者為天錐又附而上者為側子又
附而散者為漏藍子皆脉絡連貫如子附母而附子以
貴故獨專附名自餘不得與焉凡種一而子六七以上
則其實皆小種一而子二三則其實稍大種一而子特
生則其實特大此其凡也附子之形以蹲坐正節角少
為上有節多鼠乳者次之形不正而傷缺風皺者為下
附子之色以花白為上鐵色次之青綠為下天雄烏頭
天錐以豐實盈握為勝而漏藍側子園人以乞役夫不
足數也大率蜀人餌附子者少惟陜輔閩淛宜之陜輔
之賈纔市其下者閩淛之賈纔市其中者其上品皆士
大夫求之蓋貴人金多喜奇故非得大者不厭然土人
有知藥者云小者固難用要知半兩以上皆良不必及
兩乃可此言近之按本經及志載附子出犍為山谷及
在山南嵩高齊魯間以今考之皆無有誤矣又曰春採
為烏頭冬採為附子大謬又云附子八角者良其角為
側子愈大謬與余所聞絶異豈所謂盡信書則不如無
書者類耶
贊─增─宋宋祁附子贊─附堇而生翠莖紫蕤生蜀者良三
建則非
七言絶句─增─宋林景熈越州陶山附子岡─洞霞疑接台
峰近石棧空歌蜀道難一種靈苖人不識半山霜露夜
痕乾
别錄─增─本草綱目─韓保昇曰附子烏頭天雄側子烏喙
采得以生熟湯浸半日勿令滅氣出以白灰裛之數易
使乾又法以米粥及糟麯等淹之並不及前法蘇頌曰
五物収時一處造釀其法先於六月内造大小麪麴未
采前半月用大麥煮成粥以麴造醋候熟去糟其醋不
用大酸酸則以水觧之將附子去根鬚於新瓮内淹七
日日攪一徧撈出以疎篩攤之令生白衣乃向慢風日
中曬之百十日以透乾為度若猛日則皺而皮不附肉
陶宏景曰凡用附子烏頭天雄皆熱灰微炮令拆勿過
焦惟薑附湯生用之俗方每用附子須甘草人參生薑
相配者正制其毒故也雷斆曰凡使烏頭宜文武火中
炮令皴拆擘破用若用附子須底平有九角如鐵色一
箇重一兩者即是氣全勿用雜木火只以柳木灰火中
炮令皴拆以刀刮去上孕子并去底火擘破於屋下平
地上掘一土坑安之一宿取出焙乾用若隂制者生去
皮尖底薄切以東流水并黑豆浸五日夜漉出日中􁲝
用朱震亨曰凡烏附天雄須用童子小便浸透煮過以
殺其毒并助下行之力入鹽少許尤好或以小便浸二
七日揀去壊者以竹刀毎箇切作四片井水淘淨逐日
換水再浸七日曬乾用李時珍曰附子生用則發散熟
用則峻補生用者須如隂制之法去皮臍入藥熟用者
以水浸過炮令發拆去皮臍乘熟切片再炒令内外俱
黄去火毒入藥又法每一箇用甘草二錢鹽水薑汁童
便各半盞同煮熟出火毒一夜用之則毒去也
　　烏頭
增─爾雅─芨堇草─注─即烏頭也江東呼為堇─本草綱目
烏頭一名烏喙一名草烏頭(按藥譜别/名小昌明)一名土附子一
名奚毒一名耿子一名毒公一名金鴉苗名莨一名獨
白草一名鴛鴦菊汁煎名射罔(此即烏頭之野生于他/處者俗謂之草烏頭亦)
(曰竹節烏頭出江北者曰淮烏頭日華子所謂土附子/者是也烏喙即偶生兩岐者今俗呼為兩頭尖因形而)
(名其實乃一物也附子天雄之偶生兩岐者亦謂之烏/喙非此烏頭也草烏頭取汁曬為毒藥射禽獸故有射)
(罔之/稱)吳普曰正月始生葉厚莖方中空葉四四相當與
蒿相似陶宏景曰今采用四月亦以八月采搗莖汁煎
為射罔獵人以傅箭射禽獸十步即倒中人亦死宜速
觧之李時珍曰處處有之根苗實並與川烏頭相同但
此係野生又無釀造之法其根外黑内白皺而枯燥為
異爾然毒則甚焉氣味辛溫治中風除寒濕痺欬逆上
氣破積聚寒熱消冷痰痃癖治頭風喉痺癰腫疔毒乃
至毒之藥非風頑急疾不可輕投
　　白附子
増─本草綱目─白附子(因與附子相似故/名實非附子類也)蘇恭曰本出高
麗今出凉州以西生砂磧下濕地獨莖似鼠尾草細葉
周匝生於穗間根形似天雄李珣曰徐表南州異物記
云生東海新羅國及遼東苗與子相似李時珍曰根正
如草烏頭之小者長寸許乾者皺紋有節氣味辛甘大
溫有小毒治心痛血痺行藥勢中風失音一切冷風氣
面皯瘢疵
彚考─增─楚國先賢傳─孔休傷頰有瘢王莽賜玉屑白附
子香與之消瘢　─酉陽雜俎─藥草異號章陽羽白附子
也
　　天南星
増─本草綱目─天南星一名虎掌一名虎膏一名鬼蒟蒻
(蘇頌曰天南星即虎掌小者名由跋李時珍曰虎掌/因葉形似之天南星因根圓白如老人星狀故名)蘇
頌曰虎掌河北州郡有之初生根如豆大漸長大似半
夏而扁年乆者根圓及寸大者如雞卵周匝生圓牙三
四枚或五六枚三四月生苖髙尺餘獨莖上有葉如爪
五六出分布尖而圓一窠生七八莖時出一莖作穗直
上如鼠尾中生一葉如匙裹莖作房旁開一口上下尖
中有花微青褐色結實如麻子大熟即白色自落布地
一子生一窠九月苖殘取根又曰天南星處處平澤有
之二月生苗似荷梗其莖高一尺以来葉如蒟蒻兩枝
相抱五月花似蛇頭黄色七月結子作穗似石榴子紅
色二月八月采根似芋而圓扁氣味苦溫有大毒治心
痛寒熱結氣積聚伏梁傷筋痿拘緩利水道除隂下濕
風眩疝瘕傷寒時疾中風麻痺除痰下氣利胸膈攻堅
積消癰腫傅金瘡疥癬蛇蟲咬傷
彚考─增─藥譜─天南星别名半夏精─文房寶餙─以竹梢
甘露和天南星漬紙一宿裁之刀去如飛
　　(附/錄)虎掌草
增─圖經本草─江州一種草葉大如掌面青背紫四畔有
牙如虎掌生三四葉為一本冬青不結花實治心疼寒
熱積氣
　　蒟蒻
增─本草綱目─蒟蒻一名蒻頭一名鬼芋出蜀中施州亦
有之呼為鬼頭閩中人亦種之宜樹隂下掘坑積糞春
時生苖至五月移之長一二尺與南星苖相似但多斑
㸃宿根亦自生苖經二年者根大如椀及芋魁其外理
白味亦麻人秋後采根須淨擦或搗或片叚以釅灰汁
煮十餘沸以水淘洗換水更煮五六徧即成凍子切片
以苦酒五味淹食不以灰汁則不成也切作細絲沸湯
汋過五味調食狀如水母絲馬志言其苗似半夏楊慎
丹鉛錄言蒟醬即此者皆誤也氣味辛寒有毒磨傅癰
腫風毒製食主消渴
　　(附/錄)菩薩草
增─圖經本草─菩薩草生江浙州郡凌冬不凋秋冬有花
直出赤子如蒻頭冬月采根用味苦無毒酒研服治諸
毒搗傅諸蟲傷婦人妊娠欬𠻳蜜丸服
　　半夏
原─半夏一名水玉一名守田一名地文(本草綱目云禮/記月令五月半)
(夏生蓋當夏之半也故名/守田會意水玉象形也)一名和姑在處有之齊州者
為良二月生苗一莖莖端三葉淺綠色頗似竹葉三三
相偶而生江南者似芍藥白花圓上生平澤者甚小名
羊眼半夏圓白為勝五月採則虚小八月乃實大陳乆
更佳氣味辛平有毒生微寒令人吐熟溫令人下射干
柴胡為之使忌羊血海藻飴糖惡皁角畏雄黄秦皮龜
甲反烏頭消痰熱滿結欬𠻳上氣心下急痛時氣嘔逆
除腹脹目不得瞑
集藻─五言古詩─增─宋孔平仲常父寄半夏─齊州多半夏
採自鵲山陽纍纍圓且白千里遠寄將新婦初觧包諸
子喜若狂皆云已法製無滑可以嘗大兒强占據端坐
斥四旁次女出其腋一攫已半亡小兒作蟹行乳媼代
與攘分頭各咀嚼方愛有所忘須臾被辛螫棄餘不復
藏競以手捫舌啼噪滿中堂父至笑且驚亟使啖以薑
中宵方稍定久此燈燭光大鈞播萬物不擇窳與良虎
掌出深谷鳶頭蔽高岡春草善殺魚野葛挽人腸各以
類自蕃敢問孰主張水玉名雖佳神農錄之方其外則
皎㓗其中慕堅剛柰何蘊毒性入口有所傷老兄好服
食似此亦可防急難我輩事感惕成此章
七言絶句─增─唐王建寄劉蕡問疾年少病多應為酒誰
家將息過今春賒來半夏重薫盡投著山中舊主人
别錄─原─修治─洗去皮垢以湯泡浸七日逐日換湯㫰乾
切片薑汁拌焙入藥或研為末以薑汁入湯浸澄三日
瀝去涎水曬乾用謂之半夏粉或研末以薑汁和作餅
子日乾用謂之半夏餅或研末以薑汁白礬湯和作餅
楮葉包置籃中待生黄衣日乾用謂之半夏麯白飛霞
醫通云痰分之病半夏為主造而為麯尤佳治濕痰以
薑汁白礬湯和之治風痰以薑汁及皁莢煮汁和之治
火痰以薑汁竹瀝或荆瀝和之治寒痰以薑汁礬湯入
白芥子末和之此皆造麯妙法也　─辨訛─江南半夏大
乃徑寸葉似芍藥根下相重上大下小皮黄肉白南人
特重之用之始知其異此乃由跋類半夏而苗不同誤
以為半夏也　白傍􁁉子絶似半夏但咀之微酸不堪
入藥
　　蚤休
增─本草綱目─蚤休一名蚩休一名螫休一名紫河車一
名重臺一名重樓金線一名三層草一名七葉一枝花
一名草甘遂一名白甘遂(蟲蛇之毒得此治之即休故/有蚤休螫休諸名重臺三層)
(因其葉狀也金線重樓因其花狀也甘/遂因其根狀也紫河車因其功用也)處處有之生于
深山隂濕之地一莖獨上莖當葉心葉綠色似芍藥凡
二三層每一層七葉莖頭夏月開花一花七瓣有金絲
蕊長三四寸王屋山産者至五七層根如鬼臼蒼术狀
外紫中白有黏穤二種外丹家采制三黄砂汞入藥洗
切焙用俗諺云七葉一枝花深山是我家癰疽如遇者
一似手拈挐是也氣味苦微寒有毒治驚癎搖頭弄舌
熱氣在腹中癲疾癰瘡除蝕下三蟲去蛇毒治胎風手
足搐能吐泄瘰癧去瘧疾寒熱
集藻─五言古詩─增─宋范成大紫荷車─綠英吐弱線翠葉
抱修莖矗如青旄節草中立亭亭根有却老藥鱗皺友
松苓長生不暇學聊冀病身輕
别錄─增─服食經─紫河車根以竹刀刮去皮切作骰子大
塊麪裹入瓷瓶中水煮候浮漉出凝冷入新布袋中懸
風處待乾每服三丸五更初面東念咒井水下連進三
服即能休糧若要飲食先以黑豆煎湯飲之次以藥丸
煮稀粥漸漸食之咒曰天朗氣清金雞鳴吾今服藥欲
長生吾今不饑復不渴賴得神仙草有靈
　　鬼臼
增─本草綱目─鬼臼一名九臼一名天臼一名鬼藥一名
觧毒一名爵犀一名馬目毒公一名害母草一名羞天
花(詳見益部/方物畧記)一名术律草一名璚田草(詳見山/谷詩注)一名獨
脚蓮一名獨荷草一名山荷葉一名旱荷一名八角盤
一名唐婆鏡(此物有毒而臼如馬眼故名馬目毒公殺/蠱觧毒故有犀名其葉如鏡如盤如荷而)
(新苗生則舊苗死故有/鏡盤荷蓮害母諸名)蘇頌曰今江寧府滁舒商齊杭
襄峽州荆門軍皆有之花生莖間赤色三月開花後結
實一説鬼臼生深山隂地葉六出或五出如鴈掌莖端
一葉如繖旦時東向及暮則西傾蓋隨日出没也花紅
紫如荔枝正在葉下常為葉所蔽未常見日一年生一
莖既枯則生一臼及八九年則八九臼矣然一年一臼
生而一臼腐蓋陳新相易也李時珍曰考鄭樵通志云
鬼臼葉如小荷形如鳥掌年長一莖莖枯則根為一臼
亦名八角盤以其葉似之也據此則是今人所謂獨脚
蓮者也南方處處深山隂密處有之北方惟龍門山王
屋山有之一莖獨上莖生葉心而中空一莖七葉圓如
初生小荷葉面青背紫揉其葉作𤓰李香開花在葉下
亦有無花者其根全似蒼术紫河車丹爐家采根制三
黄砂汞或云其葉八角者更靈或云其根如紫河車一
様但以白色者為河車赤色者為鬼臼恐亦不然而庚
辛玉册謂蚤休陽草旱荷隂草亦有分别陶宏景以馬
目毒公與鬼臼為二物殊不知正是一物而有二種也
又唐獨孤滔丹房鏡源云术律車有二種根皆似南星
赤莖直上莖端生葉一種葉凡七瓣一種葉作數層葉
似萞麻面青背紫而有細毛葉下附莖開一花狀如鈴
鐸倒垂青白色黄蕊中空結黄子風吹不動無風自搖
可制砂汞按此即鬼臼之二種也其説形狀甚明氣味
辛溫有毒殺蟲毒鬼疰精物辟惡氣不祥逐邪觧百毒
治風疾邪瘧癰疽下息胎
彚考─增─益部方物略記─羞寒花蜀地處處有之不為人
所愛根莖綴花蔽葉自隱俗曰羞天花予易為羞寒花
─山谷詩注─子瞻詩所記胡道士玉芝一名瓊田草者
俗號其葉為唐婆鏡葉底開花故號羞天花以予考之
其實本草之鬼臼也歲生一臼如黄精而堅瘦滿十二
歲可為藥就土中生根取一臼勿令大本知也煮麪如
餫飩皮裹一臼吞之數日不饑啗三臼可辟榖也黄龍
山老僧多採而斷食令人體臞而神王今方家所用鬼
臼乃鬼燈檠耳如蜀人用鬼箭但用一草根不知何物
也鎮陽趙州間道傍叢生三羽者真鬼箭俗醫用藥如
此而責古方不治病可勝歎哉因論玉芝故并記之
集藻─贊─增─宋宋祁羞寒花贊─冐寒而茂莖修葉廣附莖
作花葉蔽其上以其自蔽若有羞狀
七言古詩─增─宋黄庭堅瓊芝軒─卓仙在時養瓊芝深根
固蔕活人命憧憧來問此何草但告渠是唐婆鏡
　　射干
增─廣雅─鳶尾射干也　─本草綱目─射干一名烏扇一名
烏翣一名烏吹一名烏蒲一名鳯翼一名鬼扇一名扁
竹一名仙人掌一名紫金牛一名野萱花一名草薑一
名黄遠(蘇頌曰莖梗疎長正如射之長竿之狀故名李/時珍曰其葉叢生横鋪一面如烏翅及扇之狀)
(故有烏扇諸名俗呼扁竹謂其葉扁生/而根如竹也根葉又如蠻薑故曰草薑)蘇恭曰鳶尾葉
都似射干而花紫碧色不抽高莖根似高良薑而肉白
名鳶頭陳藏器曰射干鳶尾二物相似人多不分射干
即人間所種為花草名鳯翼者葉如烏翅秋生紅花赤
㸃鳶尾亦人間所種苗低下於射干狀如鳶尾夏生紫
碧花者是也蘇頌曰今在處有之人家種之春生苗高
一二尺葉大類蠻薑而狹長横張疎如翅羽狀故名烏
翣葉中抽莖似萱草莖而强硬六月開花黄紅色瓣上
有細文秋結實作房中子黑色李時珍曰射干即今扁
竹也今人所種多是紫花者呼為紫蝴蝶其花三四月
開六出大如萱花結房大如拇指頗似泡桐子一房四
隔一隔十餘子子大如楜椒而色紫極硬咬之不破七
月始枯陶𢎞景謂射干鳶尾是一種蘇恭陳藏器謂紫
碧花者是鳶尾紅花者是射干韓保昇謂黄花者是射
干蘇頌謂花紅黄者是射干白花者亦其類朱震亨謂
紫花者是射干紅花者非按土宿真君本草云射干即
扁竹葉扁生如側手掌形莖亦如之青綠色一種紫花
一種黄花一種碧花多生江南湖廣川浙平陸間八月
取汁煮雄黄伏雌黄制丹砂能拒火據此則鳶尾射干
本是一類但花色不同正如牡丹芍藥菊花之類其色
各異皆是同屬也大抵入藥功不相遠氣味苦平有毒
治欬逆上氣喉痺咽痛散結氣腹中邪逆食飲大熱消
痰破癥結水蠱消結核利大腸治瘧母摩塗毒腫
彚考─增─夏小正─十一月廣莫風至則蘭射干生　─圖經
本草射干多生山厓之間其莖雖細小亦類木故荀子
云西方有木名曰射干莖長四寸生于高山之上　─易
通卦驗冬至射干生
集藻─文賦散句─增─漢司馬相如上林賦─藁本射干─劉
向九歎─掘荃蕙與射干兮
　　坐拏草
增─圖經本草─坐拏草生江西及滁州六月開紫花結實
采其苗入藥甚易得後因人用有效今頗貴重氣味辛
熱有毒治風痺壯筋骨兼治打撲傷損
　　押不蘆
增─癸辛雜識─囘囘地方有草名押不蘆土人以少許磨
酒飲即通身麻痺而死加以刀斧亦不知至三日則以
少藥投之即活御藥院中亦儲之　─湛淵集詩注─漠北
有草名押不蘆食其汁立死以他藥觧之即蘇華陀洗
腸胃攻疾疑先服此　─滇載記─押不蘆北方起死囘生
草也
集藻─五言絶句─增─元白珽續演雅─草食押不蘆雖死元
不死未見滌腸人先聞棄簀子
　　芫花
增─本草綱目─芫花一名杜芫一名赤芫一名去水一名
毒魚一名痛頭花一名兒草一名敗華根名黄大㦸一
名蜀桑(芫或作杬義未詳去水言其功毒魚言其性/大㦸言其似也俗人因其氣惡呼為頭痛花)韓
保昇曰近道處處有之苗高二三尺葉似白前及柳葉
根皮黄似桑根正月二月花發紫碧色葉未生時收采
日乾葉生花落即不堪用也蘇頌曰在處有之宿根舊
枝莖紫長一二尺根入土深三五寸白色似榆根春生
苗葉小而尖似楊柳枝葉二月開紫花頗似紫荆而作
穗又似藤花而細今絳州出者花黄謂之黄芫花氣味
辛溫有小毒治欬逆上氣喉鳴喘咽腫短氣蟲毒鬼瘧
疝瘕癰腫殺蟲魚去水利痰通利血脉治惡瘡風痺一
切毒風四肢攣急
别錄─增─本草綱目─芫花留數年陳乆者良用時以好醋
煮十數沸去醋以水浸一宿曬乾用則毒滅也或以醋
炒者次之
　　蕘花
增─本草綱目─蕘花(蕘者饒也其/花繁饒也)蘇恭曰苗似胡荽莖無
刺花細黄色四月五月收韓保昇曰所在有之以雍州
者為好生岡原上苗高二尺許李時珍曰按蘇頌圖經
言絳州所出芫花黄色謂之黄芫花其圖小株花成簇
生恐即此蕘花也生時色黄乾則如白故陶氏言細白
也氣味苦寒有毒治傷寒溫瘧下十二水破積聚大堅
癥瘕蕩滌胸中留癖飲食寒熱邪氣利水道療痰飲欬
逆上氣喉中腫滿疰氣蠱毒
　　醉魚草
增─本草綱目醉魚草一名閙魚花一名魚尾草一名樚
本南方處處有之多在塹岸邊作小株生高者三四尺
根狀如枸杞莖似黄荆有微稜外有薄黄皮枝易繁衍
葉似水楊對節而生經冬不凋七八月開花成穗紅紫
色儼如芫花一様結細子漁人采花及葉以毒魚盡圉
圉而死呼為醉魚兒草池沼邊不可種之此花色狀氣
味並如芫花毒魚亦同但花開不同時為異爾氣味辛
苦溫有小毒治痰飲觧魚毒化魚骨鯁
　　莽草
增─本草綱目─莽草一名䒽草一名芒草一名鼠莽(陶𢎞/景曰)
(莽本作䒽字俗訛呼爾李時珍曰此物有毒/食之令人迷罔故名山人以毒鼠謂之鼠莽)陶𢎞景曰
今東間處處皆有葉青辛烈者良又用搗以和陳粟米
粉納水中魚吞即死浮出人取食之無妨蘇頌曰今南
中州郡及蜀川皆有之木若石楠而葉稀無花實五月
七月采葉隂乾一説藤生繞木石間既謂之草乃藤生
者是也宼宗奭曰莽草諸家皆謂之草而本草居木部
今世所用皆木葉如石楠葉枝硬乾則皺揉之其臭如
椒氣味辛溫有毒治風頭癰腫乳癰疝瘕喉痺瘰癧除
結氣疥瘙殺蟲魚
彚考─增─周禮秋官─翦氏掌除蠧物以攻禜攻之以莽草
薰之　─范子計然─莽草出三輔青色者善
　　茵芋
增─本草綱目─茵芋一名莞草一名卑共陶𢎞景曰好者
出彭城今近道亦有莖葉狀似莽草而細軟連細莖采
之方用甚稀惟合療風酒大明曰出自海鹽形似石楠
樹生葉厚五六七月采蘇頌曰今雍州絳州華州杭州
亦有之春生苖高三四尺莖赤葉似石榴而短厚又似
石楠葉四月開細白花五月結實三月四月七月采莖
葉日乾氣味苦溫有毒治五臟邪氣心腹寒熱羸瘦如
瘧狀發作有時諸關節風濕痺痛
　　苦堇
增─爾雅─齧苦堇─注─今堇葵也葉似柳子如米汋食之滑
疏─本草唐本注云此菜野生非人所種俗謂之堇菜葉
似蕺紫花本草云味甘而此云苦者古人語倒猶甘草
謂之苦也　─本草綱目─苦堇一名石龍芮一名地椹一
名天豆一名石能一名魯果能一名水堇一名楜椒菜
一名彭根(陶𢎞景曰生于石上其葉芮芮短小故名石/龍芮蘇恭曰實如桑椹故名地椹李時珍曰)
(芮芮細貌其椹之子細芮故名地椹以下皆子名也水/堇以下皆苗名也苗作蔬食味辛而滑故有椒葵之名)
蘇恭曰水堇苗似附子實如桑椹生下濕地五月熟葉
子皆味辛山南者粒大如葵子關中河北者細如葶藶
氣力劣於山南者蘇頌曰今惟出兖州一叢數莖莖青
紫色每莖三葉其葉短小多刻缺子如葶藶而色黄李
時珍曰水堇處處有之多生近水下濕地高者尺許其
根如薺三月生苗叢生圓莖分枝一枝三葉葉青而光
滑有三尖多細缺江淮人三四月采苗瀹過曬蒸黑色
為蔬四五月開細黄花結小實大如豆狀如初生桑椹
青綠色槎散則子甚細如葶藶子即石龍芮也宜半老
時采之氣味苦平無毒治風寒濕痺心腹邪氣利關節
止煩滿久服輕身明目不老莖葉氣味甘寒無毒搗汁
洗馬毒塗蛇蝎毒及癰腫
彚考─增─禮記内則─堇荁枌榆免薧滫瀡以滑之　晉書
孝義傳─劉殷祖母王氏冬月思堇殷時年九歲乃於澤
中慟哭聲不絶者半日忽若有人云止止殷收淚視地
有堇生焉因得斛餘以供食　─范子計然石龍芮出三
輔色黄者善
　　毛莨
增─本草綱目─毛莨一名毛建草一名水莨一名毛堇一
名天炙一名自炙一名猴蒜(李時珍曰莨乃草烏頭之/苗此草形狀及毒皆似之)
(故名肘後方謂之水莨又名毛建亦莨字音訛也俗名/毛堇似水堇而有毛也山人截瘧采葉挼貼寸口一夜)
(作泡如火燎故/呼為天炙自炙)下濕處多有春生苗高者尺餘一枝三
葉葉有三尖及細缺與石龍芮莖葉一様但有細毛為
别四五月開小黄花五出甚光艶結實狀加欲綻青桑
椹如有尖峭與石龍芮子不同人以為鵞不食草者大
誤也方士取汁煮砂伏硫沈存中筆談所謂石龍芮有
兩種水生者葉光而末圓陸生者葉毛而末鋭此即葉
毛者氣味辛溫有毒治惡瘡癰腫未潰者搗葉傅之不
得入瘡令肉爛葛洪百一方云水莨生水旁有毒蟹多
食之人誤食之狂亂如中風狀或吐血以甘草汁解之
　　海薑
增─本草經注─海薑生海中赤色狀如石龍芮有大毒
　　隂命
增─本草經注─隂命生海中赤色著木懸其子有大毒
　　牛扁
增─本草綱目─牛扁一名扁特一名扁毒(蘇恭曰田野人/名為牛扁療牛)
(虱甚效太常名/扁特或名扁毒)蘇恭曰此藥似堇草石龍芮輩根如秦
芃而細蘇頌曰今潞州一種便特六月有花八月結實
采其根苖搗末油調殺蟣虱主療大都相似疑即扁特
也但聲近而字訛耳氣味苦微寒無毒治身皮瘡熱氣
可作浴湯殺牛虱小蟲又療牛病
　　(附/錄)虱建草
增─本草拾遺─虱建草生山足濕地發葉似山丹微赤高
一二尺味苦無毒主蟣虱挼汁沐頭虱盡死人有誤吞
虱成病者搗汁服一小合亦主諸蟲瘡又有水竹葉生
水中葉如竹葉而短小可生食亦去蟣虱
　　蕁麻
增─本草綱目─蕁麻一名毛䕭川黔諸處甚多其莖有刺
高二三尺葉似花蘂或青或紫背紫者入藥上有毛芒
可畏觸人如蜂蠆螫蠚以人溺濯之即解有花無實冒
冬不凋挼投水中能毒魚氣味辛苦寒有大毒吐利人
不止治蛇毒搗塗之
彚考─增─杜詩注─除草去䕭草也　─東坡集─杜甫有除䕭
詩言草有害於人然治風疹擇最先者以此草㸃之一
身皆失去葉背紫者入藥據此説䕭亦能療疾棄瑕錄
用可也
集藻─五言古詩─増─唐杜甫除草詩─草有害於人曾何生
阻修其毒甚蜂蠆其多彌道周清晨步前林江色未散
憂芒刺在我眼焉能待高秋霜露一霑凝蕙葉亦難留
荷耡先童稚日入仍討求轉致水中央豈無䨇釣舟頑
根易滋蔓敢使依舊丘自兹藩籬曠更覺松竹幽芟夷
不可闕疾惡信如讐
　　格注草
增─唐本草─格注草出齊魯山澤間葉似蕨根紫色若紫
草根一株有二十許二月八月采根五月六月采苗日
乾用氣味辛苦溫有大毒治蠱疰諸毒疼痛
　　海芋
增─益部方物略記─海芋生不高四五尺葉似芋而有根
榦根皮不可食方家號隔河仙云可變金或云能止瘧
　─本草綱目─海芋一名觀音蓮一名羞天草一名天荷
生蜀中今亦處處有之春生苗高四五尺夏秋間抽莖
開花如一瓣蓮花碧色花中有蕊長作穗如觀音像在
圓光之狀故俗呼為觀音蓮其根似芋魁大者如升盌
長六七寸蓋野芋之類也庚辛玉册云羞天草隂草也
生江廣深谷澗邊其葉極大可以禦雨葉背紫色花如
蓮花根葉皆有大毒可煆粉霜硃砂小者名野芋氣味
辛有大毒治瘧瘴毒腫風癩
集藻─贊─增─宋宋祁海芋贊─木榦芋葉擁踵盤戾農經弗
載不用治厲
　　鉤吻
增─博物志─鉤吻草與荇華相似　─南方草木狀─野葛蔓
生葉如羅勒光而厚一名胡蔓草人以雜生蔬中毒人
半日輙死　─酉陽雜俎─胡蔓草生邕容間叢生花扁如
支子稍大不成朶色黄白葉稍黑誤食之數日卒飲白
鵞鴨血則解或以一物投之祝曰我買你食之則立死
　─本草綱目─鉤吻一名野葛一名毒根一名胡蔓草一
名斷腸草一名黄藤一名火把花(陶𢎞景曰言其入口/則鉤人喉吻也或言)
(吻當作挽字牽挽人腸而絶之也李時珍曰此草雖名/野葛非葛根之野者也或作冶葛王充論衡云冶地名)
(也在東南廣人謂之胡蔓草亦曰斷腸草入人畜腹内/即黏腸上半日則黑爛又名爛腸草滇人謂之火把花)
(因其花紅而性熱如火也岳州謂之黄藤生傅高山谷/及㑹稽東野折之青烟出者名固活吳普云秦鉤吻一)
(名除/辛)蘇恭曰野葛生桂州以南村墟閭巷間皆有彼人
通名鉤吻亦謂苖為鉤吻根名野葛蔓生其葉如柿其
根新采者皮白骨黄宿根似地骨嫩根如漢防己皮節
斷者良正與白藤相類新者折之無塵氣經年以後則
有塵起從骨之細孔出人食其葉立死李時珍曰南人
云鉤吻即胡蔓草今人謂之斷腸草是也蔓生葉圓而
光春夏嫩苖毒甚秋冬枯老稍緩五六月開花似櫸柳
花數十朶作蕙生嶺南者花黄生滇南者花紅氣味辛
溫有大毒陳藏器曰蕹菜搗汁解野葛毒取汁滴野葛
即萎死南人先食蕹菜後食野葛二物相伏自然無苦
李時珍曰葛洪肘後方云凡中野葛毒口不可開者取
大竹筒洞節以頭拄其兩脇及臍中灌冷水入筒中數
易水湏臾口開乃可下藥解之惟多飲甘草汁人屎汁
白鴨或白鵞斷頭瀝血入口中或羊血灌之嶺南衞生
方云即時取雞卵抱未成雛者研爛和麻油灌之吐出
毒物乃生稍遲即死也
彚考─增─三國志注─魏太祖習噉野葛至一尺　博物志
太隂之草名曰鉤吻不可食入口即死　神農經曰藥
物有大毒不可入口鼻耳目者即殺人一曰鉤吻盧氏
曰隂地黄精不相連根苗獨生者是也
集藻─五言古詩─增─唐白居易有木詩─有木香苒苒山頭
生一蕟主人不知名移種近軒闥愛其有芳味因以調
麴糵前後曾飲者十人無一活豈徒悔封植兼亦誤采
掇試問識藥人始知名野葛年深已滋蔓刀斧不可伐
何時猛風來為我連根拔
　　透山根
增─本草綱目─按岣嶁神書云透山根生蜀中山谷草類
　蘼蕪可以㸃鐵成金昔有人采藥誤斫此草刀忽黄軟
　成金也又庚辛玉册云透山根出武都取汁㸃鐵立成
　黄金有大毒人誤食之化為紫水又有金英草亦生蜀
　中狀如馬齒莧而色紅摸鐵成金亦有大毒入口殺人
　須臾為紫水也又何遠春渚紀聞云劉均父吏部罷官
　歸成都有水銀一篋過峽篋漏急取渡旁叢草塞之久
　而開視盡成黄金矣宋初有軍士在澤州澤中割馬草
　歸鐮皆成金以草燃釡亦成黄金又臨安僧法堅言有
　客過於濳山中見一蛇腹脹嚙一草以腹磨之而消念
　此草必能消脹取置篋中夜宿旅館聞鄰房有人病腹
　脹呻吟以釡煎藥一杯與服頃之不復聞聲念已安矣
　至旦視之其人血肉俱化為水獨骸骨在牀爾視其釡
　則通體成金矣觀何氏所載即是透山根乃金英草之
　類如此毒草不可不知故備載之耳
　
御定佩文齋廣羣芳譜卷九十七
　欽定四庫全書
御定佩文齋廣羣芳譜卷九十八
　　藥譜
　　　兎絲(女蘿别見木譜/)
　原─兎絲一名兎縷一名兎虆一名兎蘆一名兎丘(廣雅/云兎)
　(丘兎/絲也)一名女蘿(埤雅云在木為女/蘿在草為兎絲)一名赤網一名玉女
　(爾雅云蒙玉女/注云即唐也)一名唐蒙(爾雅云唐蒙女/蘿女蘿兎絲)一名火燄草
　(庚辛玉册云火/燄云即兎絲子)一名野狐絲一名金線草蔓生處處有之
　以寃句者為勝生懐孟林中及黑豆上者入藥更良夏
　生苗色紅黄如金細絲遍地不能自起得草梗則纒繞
　而生其子入地初生有根及長延草物其根自斷無葉
　有花白色微紅香亦襲人結實如粃豆而細色黄生於
　梗上味辛甘平無毒主續絶傷補不足益氣力肥健人
　堅筋骨添精益髓飬肌去腰痛膝冷久服明目輕身延
　年去面䵟悦顔色
　彚考─原─詩小雅─蔦與女蘿施于松栢─增─史記龜策傳
下有茯苓上有兎絲　─吕氏春秋─或謂兎絲無根也其
根不屬地茯苓是也　─淮南子─兎絲無根而生茯苓抽
兎絲死　─博物志─女蘿寄生兎絲兎絲寄生木上生根
不著地　─抱朴子─兎絲之草下有伏兎之根無此兎在
下則絲不得生於上然實不屬也　兎絲初生之根其
形似兎掘取剖其血以和丹服之立變化任意所作
酉陽雜俎─兎絲子多近棘及藋山居者疑二草之氣類
也
集藻─五言古詩─原─宋謝脁詠兎絲─輕絲既難理細縷竟
無織爛漫已萬條連綿復一色安根不可知縈心終不
測所貴能卷舒伊用蓬生直　─唐李白古意─君為女蘿
草妾作兎絲花輕條不自引為逐春風斜百丈託遠松
纒綿成一家誰言會面易各在青山厓女蘿發馨香兎
絲斷人腸枝枝相糾結葉葉竟飄揚生子不知根因誰
共芬芳中巢䨇翡翠上宿紫鴛鴦若識二草心海潮亦
可量　─元稹兎絲─人生莫依倚依倚事不成君看兎絲
蔓依倚榛與荆荆榛易蒙密百鳥撩亂鳴下有狐兎穴
奔走亦縱横樵童斫將去柔蔓與之并翳薈生可恥束
縳死無名桂樹月中出珊瑚石上生俊鶻渡海食應龍
升天行靈物本特達不復相纒縈纏縈竟何者荆棘與
飛莖　─增─明薛蕙兎絲─根株不自立枝蔓為誰飾偶同
雜俎文未比朱絃直園客何由整天女詎堪織暫附松
柏枝終辭霜露色
詩散句─原─古詩十九首─兎絲附女蘿　─梁江淹─兎絲及
水萍所寄終不移　─增─金雷琯─綿綿兎絲草唐喬知
之─南山羃羃兎絲花　─陸龜蒙─教疎兎縷金絃亂
别錄─原─修治─凡用以溫水淘去沙泥酒浸一宿曝乾搗
之不盡者再浸曝搗須臾悉細又法酒浸四五日蒸曝
四五次研作餅焙乾再研末或云曝乾時入紙條數枚
同搗即刻成粉且省力也　─辨訛勿使天碧草子真相
似但味酸澀并黏也　─服食─抱朴子仙方單服法兎絲
子一斗酒一斗浸曝乾再浸又曝酒盡乃止搗篩為末
每酒服二錢日二服治腰膝去風明目久服令人光澤
老變為少十日外飲啖如湯沃雪
　　五味子
增─爾雅─菋荎藸─注─五味也─疏─按本草五味子一名㑹及
一名𤣥及唐本注云五味皮肉甘酸核中辛苦都有鹹
味此則五味具也　─圖經本草─五味春初生苖引赤蔓
於髙木其長六七尺葉尖圓似杏葉三四月開黄白花
類蓮花狀七月成實叢生莖端如豌豆許大生青熟紅
紫入藥生曝不去子今有數種大抵相近雷斆言小顆
皮皺泡者有白撲鹽霜一重其味酸鹹苦辛甘皆全者
為真也─本草綱目─南産者色紅北産者色黑氣味酸
溫無毒益氣治欬逆上氣勞傷羸瘦補不足飬五臟除
熱生肌治中下氣止嘔逆補虚勞令人體悦澤明目暖
水臟壯筋骨治風消食治反胃霍亂轉筋痃癖奔豚冷
氣消水腫心腹氣脹止渴除煩熱解酒毒生津止渴治
㵼痢補元氣不足収耗散之氣
彚考─增─抱朴子─五味者五行之精其子有五味淮南公
羡門子服之十六年面色如玉女入水不霑入火不灼
　　覆盆子
原─覆盆子(李氏藥錄云子似/覆盆之形故名)一名缺盆一名茥(爾雅云/茥缺葐)
(注云覆/盆也)一名插田藨一名烏藨子一名大麥苺一名栽
秧藨(本草綱目云五月子熟/其色烏赤故有諸名)一名西國草一名畢楞伽
(見海上/集驗方)一名馬瘻一名陸荆(見藥性/本草)處處有之秦吳尤
多藤蔓莖有鈎刺一枝五葉葉小面青背微白光薄無
毛開白花四五月實成子小於蓬虆而稀疎味酸甘外
如荔支大如指頂軟紅可愛生青黄熟烏赤山中人及
時采賣少遲則就枝生蛆食之五六分熟便采烈日曝
乾不爾易爛氣味甘平無毒益氣輕身補虚續絶益腎
明目悦澤肌膚安和五臟
彚考─原─夷堅志─潭州趙太尉母病爛弦疳眼二十年有
老嫗云此中有蟲吾當除之入山取草蔓葉咀嚼留汁
入筒中還以皂紗蒙眼滴汁漬下弦轉盻間蟲從紗上
出數日下弦乾復如法滴上弦又得蟲數日而愈後以
治人多驗乃覆盆子葉也盖治眼妙品
集藻─五言古詩─增─宋王右丞覆盆子─靈根茂永夏幽磴
羅深叢晶華發鮮澤葉實分青紅搜尋犯晨露採摘勤
村童籍以烟筍籜貯之霜筠籠
别錄─原─修治─采得揀淨搗作薄餅曬乾密貯臨時酒拌
蒸用采時不見水取汁作煎為果著水則不堪煎
　　蓬蘽
增─本草綱目─一名覆盆一名陵蘽一名隂蘽一名寒莓
(李時珍曰蓬蘽與覆盆同類故别錄謂一名覆盆此種/生於丘陵之間藤葉繁衍蓬蓬蘽蘽異於覆盆故曰蓬)
(蘽陵蘽/即藤也)─原─藤蔓繁衍莖有倒刺逐節生葉大如掌状
類小葵葉面青背白厚而有毛六七月開小白花就蔕
結實三四十顆成簇生則青黄熟則紫黯微有黑毛形
如熟椹而扁冬月苗葉不凋者俗名割田藨氣味酸平
無毒安五臟益精氣令人有子益顔色長髮久服輕身
不老　一種蔓小於蓬蘽一枝三葉葉面青背淡白而
微有毛開小白花四月實熟其色紅如櫻桃者俗名薅
田藨即爾雅所謂藨者也故郭璞注云藨即苺也子似
覆盆而大赤色酢甜可食此種不入藥
　　懸鈎子
增─爾雅─葥山莓─注─今之木莓也實似藨莓而大亦可食
　─本草綱目─懸鈎子一名沿鈎子一名山苺一名樹苺
(陳藏器曰莖上有/刺如懸鈎故名)懸鈎樹生高四五尺其莖白色有倒
刺其葉有細齒青色無毛背後淡青頗似櫻桃葉而狹
長又似地棠花葉四月開小白花結實色紅今人亦通
呼為藨子氣味酸平無毒醒酒止渴除痰去酒毒搗汁
服解射工沙虱毒
　　蛇苺
增─本草綱目─蛇苺一名蛇藨一名地苺一名蠶苺(汪機/曰近)
(地而生故曰地苺吳瑞曰蠶老時熟紅於地其中空者/為蠶苺中實極紅者為蛇殘苺人不噉之恐有蛇殘也)
就地引細蔓節節生根每枝三葉葉有齒刻四五月開
小黄花五出結實鮮紅狀似覆盆氣味甘酸大寒有毒
治胸腹火熱不止傷寒大熱及溪毒射工毒甚良通經
協瘡腫傅蛇傷湯火傷
　　使君子
原─使君子一名留求子(開寶本草云俗傳潘州郭使君/療小児多是獨用此物故號為)
(使君子本草綱目云按南方草木狀謂之留/求子療嬰孺之疾則自魏晉已用但名異耳)其莖作藤
生如手指大如葛繞樹而上葉青如五加葉五月開五
瓣花一簇一二十葩初淡紅久乃深紅色輕盈如海棠
作架植之蔓延若錦實長寸許五瓣合成有稜初時半
黄熟則紫黑其中仁白上有薄黑皮如榧子仁而嫩味
如栗七月采久者油黑不可用氣味甘溫無毒治小兒
五疳健脾胃除虚熱殺蟲療㵼痢小兒百病瘡癬皆治
凡服使君子忌飲熱茶犯之即㵼
集藻─七言絶句─原─宋無名氏使君子花─竹籬茅舍趁溪
斜白白紅紅牆外花浪得佳名使君子初無君子到君
家
　　木鼈子
增─本草綱目木鼈子一名木蟹(馬志曰其核似鼈/蟹狀故以為名)蘇頌
曰春生苗作藤生葉有五椏狀如山藥青色面光四月
生黄花六月結實似栝樓而極大生青熟紅黄色肉上
有軟刺每一實有核三四十枚其狀扁而如鼈八九月
采之嶺南人取嫩實及苗葉作茹蒸食李時珍曰木鼈
核形扁礧砢大如圍碁子其仁青綠色氣味甘溫無毒
治折傷消結腫惡瘡生肌止腰痛除粉刺䵟􁢡婦人乳
癰治疳積痞塊利大腸㵼痢痔瘤瘰癧
　　番木鼈
增─本草綱目番木鼈一名馬錢子一名苦實把豆一名
火失刻把都(狀似馬之連/錢故云馬錢)蔓生夏開黄花七八月結實
如栝樓生青熟赤亦如木鼈其核小於木鼈而色白彼
人言治一百二十種病或云以豆腐制過用之良或云
能毒狗至死氣味苦寒無毒治傷寒熱病咽喉痺痛消
痞塊竝含之嚥汁或磨水噙嚥
　　馬兜鈴
增─本草綱目馬兜鈴一名都淋藤一名獨行根一名土
青木香一名三百兩銀藥根名雲南根(寇宗奭曰蔓生/附木而上葉脱)
(時其實尚垂狀如馬頂之鈴故得名也李時珍曰其根/吐利人微有香氣故有獨行木香之名嶺南人用治蠱)
(隱其名為三/百兩銀藥)蘇頌曰春生苖作蔓繞樹而生葉如山蕷
葉而厚大背白六月開黄紫花頗類枸杞花七月結實
如大棗狀似鈴作四五瓣根微似木香大如小指赤黄
色氣味苦寒無毒治肺熱欬𠻳痰結喘促血痔瘻瘡肺
氣上急解蛇蠱毒根氣味辛苦冷有毒治鬼疰積聚諸
毒熱腫取汁服吐蠱毒治五種蟲毒
　　預知子
增─本草綱目─預知子一名聖知子一名聖先子一名盍
合子一名仙沼子(馬志曰相傳取子二枚綴衣領上遇/有蠱毒則聞其有聲當預知之故有)
(諸/名)蘇頌曰作蔓生依大木上葉綠有三角面深背淺七
月八月有實作房生青熟深紅色每房有子五七枚如
皂莢子斑褐色光潤如飛蛾其根治蠱功勝於子山民
目為聖無憂子仁氣味苦寒無毒治殺蟲療蠱治諸毒
痃癖氣塊消宿食止煩悶利小便催生中惡失音髮落
天行溫疾塗一切蛇蟲蠶咬治一切病
　　牽牛
原─牽牛(本草注云此藥始出田野/人牽牛謝藥故以名焉)一名盆甑草(酉陽雜/俎云盆)
(甑草即牽牛子也結實後斷/之狀如盆甑其中有子似龜)一名黑丑白丑一名草金
鈴一名狗耳草(本草綱目云近人隱其名為黑丑白者/為白丑盖以丑屬牛也金鈴象子形狗)
(耳象/葉形)處處有之有黑白二種黑者野生尤多二月種子
三月生苗作藤蔓遶籬墻高者或二三丈蔓有白毛斷
之有白汁其葉青有三尖如楓葉花不作瓣如旋花而
大碧色其實有蔕裹之生青枯白核與棠梂子核相似
但深黑耳白者蔓微紅無毛有柔刺斷之有濃汁葉團
有斜尖並如山藥莖葉花淺碧蔕紅色核白色稍麤其
嫩實蜜煎為果名天茄氣味苦寒有毒治水氣在肺喘
滿腫脹下焦鬱遏腰背脹腫大腸氣秘風秘卓有竒功
但病在血分及脾胃虚弱而痞滿者則不可取快一時
及常服致傷元氣
集藻─五言古詩─增─宋梅堯臣牽牛─楚女霧露中籬上摘
牽牛花蔓相連延星宿光未収采之一何早日出顔色
収持寘梅窓間染薑奉盤羞爛如珊瑚枝惱翁齒牙柔
齒牙不能餐梁肉坐為仇　牆東有冬瓜費盡滋溉力
牽牛獨得志抽走無尋尺既上我屋壁復罥我籬落遊
藤僅細緌逐節分豆葉未欲揮鋤斤且與妝秋色任他
繞屋去度表幽人宅　蘇軾賦園中所有─牽牛非佳花
走蔓入荒榛開花荒榛上不見細蔓身誰翦薄素紗浸
之青藍盆水淺浸不盡下餘一寸銀嗟爾脆弱草豈能
凌霜晨物性有稟受安問秋與春　─元郝經甲子歳後
園牽牛─野花照天星星中花亦盛長夏蔓草深疎籬掩
斜徑幽庭日無事森寂淡相映繚繞絲亂垂㸃綴葉相
並金風一披拂零露光彩競參差碧玉簪綰插滑欲迸
霜絲吐冰同容色好娟淨堂隂青錦張牆背紫苔瑩時
方鵲橋成佳節當秋孟織女能翦裁天河洗尤稱女以
秋為期郎将花作證風雨開雲屏鸞皇鏘月鏡處處乞
巧筵家家喜相慶五年江館客萬事成堕甑不能致龍
節空自悲虎穽永日鏖炎蒸中暑甘卧病對花淚盈目
坐起不覺瞑雲漢見䨇星囘頭看斗柄遥憐小兒女㛰
嫁俱未竟中流虞風波相見何日更　─明吳寛牽牛─本
草載藥品草部見牽牛薰風籬落間蔓生甚綢繆誰琢
紫玉簪葉密花仍稠日高即揫歛豈是朝菌儔隂氣得
獨盛下劑斯見収便須作花庵誰與迂叟謀
五言律詩─增─宋邵雍花庵多牽牛清晨始開日出已瘁
花雖甚美而不能留賞望逺雲凝岫妝餘黛散鈿縹囊
承曉露翠盖拂秋烟嚮慕非葵比彫零在槿先才供少
頃玩空廢日高眠　葉閙深如幄花繁翠似鈿瀼瀼零
曉露羃羃蔽晴烟謝既成番次開仍有後先主人凝佇
看長是廢朝眠　─趙蔗境牽牛─西風樵子谷藤蔓絡柴
關名在星河上花開曉露間秋空同碧色曉日轉紅顔
若挂青松頂翛然不可攀
五言絶句─增─宋文同牽牛花─柔條長百尺秀萼包千葉
不惜作高架為君相引接
七言絶句─增─宋楊萬里牽牛花─素羅笠頂碧羅簷曉卸
藍裳著茜衫望見竹籬心獨喜翩然飛上翠雲篸莫
笑渠儂不服箱天孫為織錦雲裳浪言偷得星橋巧只
解冰盤染紫薑　曉思歡欣晩思愁繞籬縈架大嬌柔
木犀未發芙蓉老買斷西風恣意秋　姜䕫詠牽牛青
花綠葉上疎籬别有長條竹尾垂老覺殘妝差有味滿
身秋露立多時　不見青青繞竹生西風籬落抱枯藤
道人一任空花過愁殺山隂覔句僧　─楊巽齋牽牛青
青柔蔓遶修篁刷翠成花著處芳應是折從河鼓手天
孫斜插鬢雲香　─施東洲牽牛─一泓天水染朱衣生怕
紅埃透日飛急整離離蒼玉珮曉雲光裏渡河歸　─林
逋山牽牛─圎似流泉碧剪紗墻頭藤蔓自交加天孫滴
下相思淚長向秋深結此花
詩散句─增─宋蘇軾牽牛獨何畏詰曲自牙蘖走尋荆與
榛如有宿昔約　─秦觀─籬落秋暑中碧花蔓牽牛　─趙
山臺─秋來難得花成染閒引牽牛上短籬　盧贊元紅
芭蕉映黑牽牛　─金髙士談風動牽牛晩花碧
别錄─原─修治─凡采得子曬乾水淘去浮者再曬拌酒蒸
從巳至未曬乾収之臨用舂去黑皮今多只碾取頭末
去皮麩不用亦有半生半熟用者
　　栝樓
原栝樓一名果臝一名𤓰蔞一名天瓜一名黄瓜一名
地樓一名澤姑(爾雅云果臝之實栝樓注云今齊人呼/之為天瓜本草綱目云臝與蓏同許慎)
(云木上曰果地下曰蓏此物蔓生附木故得兼名栝樓/即果臝二字音轉也亦作􁡅􁋿後人又轉為𤓰蔞古者)
(𤓰姑同音故/有澤姑之名)所在有之三四月生苖引藤蔓葉如甜瓜
葉而窄作义有細毛七月開花似壺蘆花淺黄色結實
在花下如拳生青至九月熟黄赤色形有圎者(圎者色/黄皮厚)
(蔕小為雌/陽人服)有鋭而長者(長者皮赤蔕麤/為雄隂人服)内有扁子大如
絲𤓰子殻色褐子色綠多脂作青氣根一名白藥一名
瑞雪一名天花粉直下生年久者長數尺大二三圍秋
後掘者有粉夏月者有筋無粉不堪用氣味甘寒無毒
治胸痺潤肺燥治欬𠻳滌痰結利咽喉止消渴利大腸
消癰腫瘡毒降上焦之火使痰氣下降不犯胃氣子性
同補虛勞潤心肺治吐血腸風下血赤白痢手面皺口
乾根甘酸微苦寒製為粉潔白美好大宜虚熱人解煩
渴行津液除腸胃中痼熱治熱狂時疾通小腸消腫毒
乳癰發背痔瘻瘡癤排膿生肌消撲損瘀血莖葉味酸
生津止渴潤枯降火
彚考─增─雞肋編燕地女子冬月用苦蔞塗面謂之佛妝
但皆傅而不洗至春煖方滌去久不為風日所侵故潔
白如玉也
别錄─原─修治─凡使皮子莖根其効各别古方全用後乃
分别各用用實者去殻皮革膜及油用根者澄粉　─作
天花粉法─秋冬采根大二三圍者去皮寸切水浸逐日
換水五日後取出搗泥以絹衣濾過澄粉曬乾每服方
寸匕水化下亦可入粥及乳酪中食善治消渴
　　王瓜
原─王瓜一名土瓜一名野甜瓜一名馬瓟瓜一名赤雹
子一名老鴉瓜一名師姑草俚人名公公鬚一名鉤􁈘
(爾雅云鉤藈姑註云鉤􁈘也一名王瓜本草注云王瓜/即今土瓜鄭𤣥注月令王瓜生以為菝葜殊謬圖經本)
(草云月令王𤓰生即此均房間人呼為老鴉𤓰亦曰菟/瓜按爾雅曰蔩菟瓜郭璞注云似土瓜又曰芴菲亦謂)
(之土瓜皆别是一物非此土瓜也本草綱目云土瓜其/根作土氣其實似瓜也或云根味如瓜故名瓜似雹子)
(熟則色赤鴉喜食之故俗名赤雹子老鴉瓜一葉之下/一鬚故俚人呼為公公鬚王瓜不知何義按兼明書以)
(栝樓為王瓜謂其大于土/瓜故以王字别之誤也)四月生苗其蔓多鬚嫩時可
茹葉圓如馬蹄而有尖面青背淡澀而不光五六月開
小黄花成簇花下結子纍纍如彈丸其殻徑寸長二寸
許上微圓下尖長生青七八月熟赤紅色皮麤澀根如
栝樓根之小者用須深掘二三尺乃得正根江西人栽
以沃土取根作蔬食如山藥南北二種微有不同若療
黄疸破血南者大勝根苦平無毒治天行熱疾酒黄心
胸煩熱消瘀血破癥瘕治面黒面瘡落胎子酸苦平無
毒生用潤心肺治黄病炒用治肺痿吐血腸風㵼血赤
白痢反胃吐食蠱毒
　　黄環
增─本草綱目黄環一名凌泉一名大就一名就葛一名
生芻一名根韭實名狼跋子一名度榖(此物葉黄而圓/故名黄環亦是)
(葛類故巴西人謂之就葛跋乃/狼足名其莢似之故曰狼跋子)吳普曰二月生苗正赤
高二尺葉黄圓端大葉有汁黄白五月實圓三月采根
黄色從理如車輻解根氣味苦平有毒治蠱毒鬼疰鬼
魅邪氣除欬逆寒熱上氣急百邪痰𠻳消水腫子氣味
苦寒有小毒治惡瘡蝸疥殺蟲魚塗瘡疥
　　天門冬
原─天門冬一名虋冬一名滿冬(爾雅云蘠蘼虋冬注/云門冬一名滿冬)一
名天棘一名顛棘一名地門冬一名筵門冬一名萬嵗
藤(抱朴子云在東岳名淫羊藿在西岳名菅松在南岳/名百部在北岳名無不愈在中岳名天門冬在京陸)
(山阜名顛勒在越人名浣草名雖異其實一也本草綱/目云草之茂者名虋此草茂而功同麥冬故名天門冬)
(或云天棘爾雅云髦顛棘也因其葉細如髦有細棘也/顛天音相近也按救荒本草云俗呼萬嵗藤又名婆羅)
(樹其形與治肺之功頗同百部故亦名百部蘠/蘼乃營實苗而爾雅指為門冬或古書錯簡也)處處有
之春生藤蔓大如釵股高至丈餘葉如茴香極尖細而
疎滑莖間有逆刺亦有澀而無刺者其葉如絲杉而細
散夏生細白花亦有黄色紫色者秋結黑子在其根枝
旁入伏後無花暗結子其根一科數十枚大如手指圓
實而長黄紫色肉白以大者為佳中有心如麥冬心而
稍麤性苦平無毒潤燥滋隂清金降火保肺氣通腎氣
飬肌膚止消渴治濕疥除身上一切惡氣不潔之疾乆
服令人肌體滑澤潔白李時珍云天門冬清金降火益
水之上源故能下通腎氣入滋補方合羣藥用之有効
若脾胃虚寒人單餌既久必病腸滑反成痼疾此物性
寒而潤能利大腸故也服天門冬忌鯉魚誤食中毒者
搗萍汁服之可解
彚考─增─宋史地理志─順慶府貢天門冬　普州貢天門
冬　─山海經─條谷之山其草多虋冬鮮山其草多虋
冬　─列仙傳─赤松子服天門冬齒落更生細髮復出
神仙傳甘始者太原人也善行氣不飲食又服天門冬
在世百餘歲入王屋山仙去　抱朴子入山便可以天
門冬蒸煮啖之取足以斷榖若有力可餌之或作散酒
服或搗汁作液膏服至百日丁壯兼倍駛於术及黄精
也二百日强筋髓駐顔色與煉成松脂同蜜丸服尤善
杜紫微服之御八十妾有子百四十人日行三百里
名山記鬱山出天門冬　建康記建康出天門冬極精
妙　─彦周詩話天棘蔓青絲洪覺範硬差天棘作顛柳
高秀實云天棘天門冬也當以秀實之言為正顛天聲
相近又酷似青絲又江南徐鉉家本云天棘蔓青絲若
蔓生如青絲尤見是天門冬　─丹鉛錄─山海經小徑之
山有草名􁤫赤莖白華如顛冬也顛冬天門冬也
集藻─啟─增─梁簡文帝謝勑賚益州天門冬啟─逮自星橋
見珍玉壘本草稱其輕身延夀實為上藥姬晉之重丹
桂曹丕之愛落英一䝉恩錫竊幸往代
五言絶句─增─宋朱子天門冬─高蘿引蔓長插楥垂碧絲
西窓夜来雨無人領幽姿
别錄─原─種植─正二月取苗種肥地中每根相去二尺餘
不得稠不久其根甚茂若取根則留一分小者却栽時
常上糞有草即耘此物甚難種若都摘了恐不活種子
即成亦晩─修治─二三七八月採根雖曝乾猶脂潤難
搗必須去皮心用柳木甑及柳木柴蒸一伏時灑酒令
遍更添火蒸作小架去地二三尺攤於上曝乾用　─服
食聖化經云以天門冬茯苓等分為末日服方寸匕則
不畏寒大寒時單衣汗出也　孫眞人枕中記云八九
月採天門冬根曝乾為末每服方寸匕日三服久服補
中益氣治虚勞絶傷年老衰損偏枯不隨風濕不仁冷
痺惡瘡癰疽癩疾鼻柱敗爛者服之皮脱蟲出釀酒服
去癥病積聚風痰顛狂三蟲伏尸除濕痺輕身益氣令
人不饑百日還童耐老釀酒初熟微酸久停則香美諸
酒不及也　臞仙神隱云用乾天門冬十斤杏仁一斤
搗末蜜漬每服寸匕名仙人糧　一法天門冬二斤熟
地黄一斤為末煉蜜丸彈子大每服溫酒化三丸日三
服居山遠行辟榖良服至十日身輕目明二十日百病
愈顔色如花三十日髮白更黑齒落重生五十日行及
奔馬百日延年　又法天門冬搗汁微火煎取五斗入
白蜜一斗胡麻炒末二升合煎至可丸即止火下大豆
黄末和作餅徑三寸厚半寸一服一餅一日三服百日
以上有益　又法天門冬末一升松脂末一升蠟蜜一
升和煎丸如梧子大每日早午晩各服三十丸　─天門
冬酒─補五臟調六腑令人無病天門冬三十斤去心搗
碎以水二石煑汁一石糯米一斗細麯十斤如常炊釀
酒熟日飲三杯　─天門冬膏─去積聚風痰補肺療欬𠻳
失血潤五臟殺三蟲伏尸除瘟疫輕身益氣令人不饑
以天門冬流水泡過去皮心搗爛取汁砂鍋文武炭火
煮勿令太沸以十斤為率熬至三斤却入蜜四兩熬至
滴水不散瓶盛埋土中一七去火毒每日早晩白湯調
服一匙若勤大便以酒服之
　　百部
原─百部(本草綱目云其根多者/百十連屬如部伍故名)一名野天門冬一名婆
婦草山野處處有之春生苖作藤蔓葉大而尖長頗似
竹葉面青而光亦有細葉如茴香者莖青微嫩時亦可
煑食莖多者五六十長尖内虚根數十相連似天門冬
而苦根長者近尺黄白色鮮時亦肥實乾則虚瘦無脂
潤性甘微溫無毒清肺熱潤肺治寒𠻳上氣傳尸骨蒸
勞疳殺蚘蟲寸白蟯蟲種法與百合同宜山地
别錄─原─修治凡採得以竹刀劈去心皮花作數十條懸
簷下風乾却用酒浸一宿漉出焙乾剉用或一窠八十
三條者號曰地仙苖若修治餌之可千歲也　九眞一
種最長大懸火上令乾取四五寸切短夜含嚥汁勿令
人知治暴𠻳甚良
　　何首烏
原─何首烏一名交藤一名交莖一名夜合一名地精一
名赤葛一名瘡帚一名紅内消一名九真藤一名桃柳
藤一名馬肝石一名陳知白一名野苖(圖經本草云此/藥本名交藤因)
(何首烏服而得名也唐元和七年僧文象遇茅山老人/遂傳此事日華本草云其藥本草無名因何首烏見藤)
(夜交便即採食有功因以採人為名耳李時珍曰馬肝/石能治人髪后人隱此名亦曰馬肝石赤者能消腫毒)
(外科呼為瘡帚紅内消斗門方云取根/若獲九數者服之乃仙故名九真藤)處處有之以西
洛嵩山及栢城縣者為勝有形如鳥獸山川者尤佳春
生苖蔓延竹木墻壁間莖紫色葉葉相對如薯蕷而不
光澤夏秋開黄白花如葛勒花結子有稜似蕎麥而雜
小纔如粟秋冬取根大者如拳連珠有赤白二種赤者
雄黄色黄白白者雌黄色黄赤根遠不過三尺夜則苖
蔓相交或隱化不見性苦濇微溫無毒白者入氣分赤
者入血分腎主閉藏肝主疏洩此物氣溫味苦濇苦補
腎溫補肝能收歛精氣所以能飬血益肝固精益腎健
筋骨烏髭鬚治五痔腰膝之病冷氣心痛積年勞瘦痰
癖風虚敗劣壯氣駐顔延年益夀功難盡述茯苓為使
忌諸血無鱗魚鐵器犯之令藥無功此藥不寒不燥功
在地黄天冬諸藥之上凡服藥用偶日二四六八日服
訖以衣覆汗出導引尤良
彚考─增─彦周詩話─古詩云上山採交藤交藤何首烏也
服之令人多欲生子有采采芣苢之意　─原─李遠附錄
何首烏以出南河縣及嶺南恩州韶州潮州賀州廣州
潘州四㑹縣者為上邕州桂州康州春州高州勒州循
州晉興縣出者次之真仙草也五十年者如拳大號山
奴服之一年髮髭青黑一百年者如椀大號山哥服之
一年顔色紅悦一百五十年者如盆大號山伯服之一
年齒落更生二百年者如斗栲栳大號山翁服之一年
顔如童子行及奔馬三百年者如二斗栲栳大號山精
純陽之體久服成地仙　─本草綱目─宋懐州知州李治
與一武臣同官怪其年七十餘而輕健面如渥丹能飲
食叩其術則服何首烏丸也乃傳其方後治得病盛暑
中半體無汗已二年竊自憂之造丸服至年餘汗遂浹
體　此藥流傳雖久服者尚寡嘉靖初邵應節真人以
七寶美髯丹方上進服餌有効連生皇嗣於是何首烏
之方天下大行矣
集藻─尺牘─增─宋蘇軾與歐陽知晦尺牘─聞公服何首烏
是否此藥溫厚無毒李習之傳正爾啖之無炮製今人
用棗或黑豆之類蒸熟皆損其力僕亦服此但採得隂
乾便杵羅為末棗肉或煉蜜為丸入水臼中萬杵乃丸
服極有力無毒恐未得此法故以奉白
雜著─原─唐李翺何首烏錄─僧文象好養生術元和七年
三月十八日朝茅山遇老人於華陽洞口告僧曰汝有
仙相吾授汝秘方有何首烏者順州南河縣人祖能嗣
本名田兒天生閹嗜酒年五十八因醉夜歸臥野中及
醒見田中有藤兩本相遠三尺苖蔓相交久乃解解合
三四心異之遂掘根持問村野人無能名曝而乾之有
鄉人袁良戲而曰汝閹也汝老無子此藤異而後以合
其神藥汝盍餌之田兒乃篩末酒服經七宿忽思人道
累旬力輕健慾不制遂娶寡婦曾氏田兒因常餌之七
百餘日舊疾皆愈反有少容鄉人異之十年生數男俱
號為藥告田兒曰此交藤也服之可夀百六十歲古方
草不載吾傳於師亦得之於南河吾服之遂有子吾本
好靜以此藥害於靜因絶不服女偶餌之乃天幸因為
田兒盡記其功而改田兒名能嗣焉嗣年百六十歲乃
卒男女一十九人子庭服亦年百六十歲男女三十人
子首烏服之年百三十歲男女二十一人老人言訖遂
别去其行如疾風浙東知院殿中孟侍御識何首烏嘗
餌其藥言其功如所傳南人因呼為何首烏焉
贊─原─無名氏何首烏贊神効勝道著在仙書雌雄相交
夜合晝疏服之去榖日居月諸返老還少變安病軀有
緣者遇朂爾自如
五言古詩─增─宋文同寄何首烏丸與友人此草有奇効
嘗聞於習之陵陽亦舊産其地尤所宜翠蔓走巖壁芳
叢蔚參差下有根如拳赤白相雄雌斸之高秋後氣味
乃不虧斷以苦竹刀蒸曝凡九為夾羅下香屑石蜜相
和治入臼杵萬過盈盤走纍纍日進豈厭屢初若無所
滋漸久覺膚革鮮潤如凝脂既已鬚髮換白者無一絲
耳目固聰明歩履欲走馳十年親友别忽見皆生疑問
胡得爾術容貌曾莫衰為之講靈苖不為世俗知葢以
多見賤蓬藋同一虧君如聽予服此語不敢欺勿信柳
子厚但誇仙靈毗
詩散句─增─宋梅堯臣─試採上陽何首烏刮切仍致苦竹
刀
别錄─原─修治─春夏秋采其根雌雄並用乘濕以布拭去
土曝乾臨時以竹刀切米泔浸經宿曝乾木杵臼搗之
忌鐵器　新採者去皮銅刀切薄片入甑内瓷鍋蒸之
旋以熱水從上淋下勿令滿溢候無氣息取出曝乾用
　近時治法用何首烏赤白各一片竹刀刮去麤皮米
泔浸一夜切片用黑豆三斗分九分每次用一分以水
泡過砂鍋内鋪豆一層首烏一層重重鋪盡蒸之豆熟
取出去豆將何首烏曬乾再以豆蒸如此九蒸九曬乃
用
　　萆薢
增─本草綱目─萆薢一名赤節一名百枝一名竹木一名
白菝葜蘇頌曰作蔓生苖葉俱青葉作三乂似山薯又
有綠豆葉花有黄紅白數種亦有無花結白子者根黄
白色多節三指許大春秋采根曝乾今成徳軍所産者
根亦如山薯而體硬其苖引蔓葉似蕎麥子三稜不拘
時月采根利刀切片曝乾用氣味苦平無毒治腰脊痛
强骨節風寒濕周痺惡瘡不瘳熱氣癎疾中風補水臟
堅筋骨益精明目
　　菝葜
增─本草綱目─菝葜(葜一/作􁁉)一名金剛根一名鐵菱角一名
王瓜草(菝􁁉猶􁀙䂒也􁀙䂒短也此草莖蔓强堅短小/故名菝􁁉而江浙人謂之金剛根楚人謂之鐵)
(菱角皆狀其堅而有尖也鄭樵通/志云其葉頗近土瓜故名王瓜草)山野中甚多其莖似
蔓而堅强直生有刺其葉團大狀如馬蹄光澤似柿葉
秋開黄花結紅子其根甚硬有硬鬚如刺其葉煎飲酸
濇野人采其根葉入染家用氣味甘酸平無毒治腰背
寒痛風痺益血氣治時疾瘟瘴消渴肝經風虚
集藻─五言古詩─增─宋張耒菝葜─江鄉有奇蔬本草寄菝
葜驅風利頑痺解疫補體節春深土膏肥紫筍迸上裂
烹之芼薑橘盡取無可掇應同玉井蓮已過苖頭茁異
時中州去買子攜根撥免令食蔬人區區羡薇蕨
　　土茯苓
增─本草綱目─土茯苓一名土萆薢一名刺猪苓一名山
猪糞一名草禹餘糧一名仙遺糧一名冷飯團一名硬
飯一名山地栗(按陶𢎞景注禹餘糧云南中平澤有一/種藤根作塊有節似菝葜而色赤味如)
(薯蕷亦名禹餘糧即今土茯苓也故今尚有仙遺糧冷/飯團之名陳藏器本草草禹餘糧蘇頌圖經刺猪苓皆)
(此物土茯苓刺猪苓山地栗/皆象形也俗又名過岡龍)蔓生如蓴莖有細㸃其葉
不對狀頗類大竹葉而質厚滑如瑞香葉而長五六寸
其根狀如菝葜而圓其大若雞鴨子連綴而生遠者離
尺許近或數寸其内軟可生啖有赤白二種入藥用白
者良氣味甘淡平無毒食之當榖不饑調中止洩健行
不睡健脾胃强筋骨去風濕利關節止泄㵼治拘攣骨
痛惡瘡癰腫解汞粉銀朱毒
　　白歛
增─本草綱目─白歛一名白草一名白根一名兎核一名
貓兒卵一名崑崙(宼宗奭曰歛瘡方多用之故名白歛/李時珍曰兎核貓兒卵皆象形也崑)
(崙言其/皮黒也)蘇頌曰二月生苖多在林中作蔓赤莖葉如小
桑五月開花七月結實根如雞鴨卵而長三五枚同一
窠皮黑肉白一種赤歛花實功用皆同但表裏俱赤氣
味苦平無毒治癰腫疽瘡散結氣止痛除熱目中赤小
兒驚癎溫瘧殺火毒刀箭瘡撲損解狼毒毒
　　女萎
增─唐本草─女萎葉似白歛蔓生花白子細亦名蔓楚氣
味辛溫無毒治風寒霍亂洩痢腸鳴遊氣上下無常驚
癎寒熱百病出汗
　　赭魁
增─本草綱目─赭魁(其根如魁有汗如赭/故名魁乃酒器名)韓保昇曰苗蔓
延生葉似蘿藦根若菝葜皮紫黑肉黄赤大者輪囷如升
小者如拳李時珍曰按沈括筆談云今南中極多膚黑
肌赤似何首烏切破中有赤理如㯽榔有汁赤如赭彼
人以染皮製靴閩人謂之餘糧氣味甘平無毒治心腹
積聚除三蟲
　　鵝抱
增─圖經本草─鵝抱生宜州山林下附石而生作蔓似大
豆其根形似萊菔大者如三升器小者如拳氣味苦寒
無毒治風熱上壅咽喉腫痛及解蠻箭藥毒亦消風熱
結毒
　　伏雞子
增─本草拾遺─伏雞子根一名承露仙蔓延生葉圓薄似
錢根似鳥形者良氣味苦寒無毒解百藥毒治諸熱煩
悶急黄天行黄疸瘧瘴中惡寒熱頭痛疽瘡馬黄牛瘡
亦傅癰腫
　　(附/錄)仰盆
增─本草拾遺─仰盆苗似承露仙根圓如仰盆狀大如雞
卵味辛溫有小毒治蠱毒飛尸喉痺磨傅皮膚惡腫
　　(附/錄)人肝藤
增─本草拾遺─人肝藤引蔓而生葉有三椏花紫色與伏
雞子同名承露仙而伏雞子葉圓解諸藥毒遊風手脚
軟痺
　　九仙子
增─本草綱目─九仙子一名仙女嬌一根連綴九枚大者
如雞子小者如半夏白色二月生苖蔓高六七尺莖細
而光葉如烏桕葉而短扁不圓每葉椏生子枝或一或
二裊裊下垂六七月開碎青黄色花隨即結實碎子叢
簇如榖精草子狀九月采根氣味苦凉無毒治咽痛喉
痺散血
　　山豆根
增─本草綱目─山豆根一名解毒一名黄結一名中藥(其/蔓)
(如大豆因/以為名)蘇頌曰苖蔓如豆葉青經冬不凋八月采根
廣南者如小槐高尺餘氣味甘寒無毒解諸藥毒止痛
消瘡腫毒發熱欬𠻳治人及馬急黄殺小蟲解咽喉腫
毒治腹脹喘滿女人血氣腹脹又下寸白諸蟲止下痢
卒患熱厥心腹痛五種痔痛研汁塗諸熱腫秃瘡蛇狗
蜘蛛傷
　　黄藥子
增─本草綱目─黄藥子一名木藥子一名大苦一名赤藥
一名紅藥子(按沈括筆談云本草註引郭璞注爾雅云/蘦大若者云即甘草也蔓生葉似薄荷而)
(色青黄莖赤有節節有枝相當此乃黄/藥也其味極苦故曰大苦非甘草也)今處處人栽之
其莖高二三尺柔而有節似藤葉大如拳長三寸許其
根長者尺許大者圍二三寸外褐内黄亦有黄赤色者
肉色頗似羊蹄根冬枯春生開碎花無實氣味苦平無
毒治諸惡腫瘡瘻喉痺蛇犬咬毒凉血降火消癭解毒
　　解毒子
增─圖經本草─解毒子一名地不容出戎州蔓生葉青如
杏葉而大厚硬凌冬不凋無花實根黄白色外皮微麤
褐纍纍相連如藥實而圓大采無時又開州興元府出
苦藥子大抵與黄藥相類春采根暴乾亦入馬藥用氣
味苦大寒無毒解蠱毒止煩熱辟瘴癘利喉閉及痰毒
治五臟邪氣清肺壓熱消痰降火利咽喉退目赤
　　(附/錄)奴會子
增─海藥本草─奴會子生西國諸戎大小如苦藥子味辛
平無毒主小兒冷疳虚渴脱肛骨立瘦損
　　(附/錄)海藥實
增─本草綱目─海藥實一名連木蘇恭曰蕃名那疏樹生
葉似杏花紅白色子肉味酸李時珍曰此藥子似黄藥
苦藥子而稍有不同二藥子不結子此則樹之子也去
皮取中仁用味辛溫無毒治邪氣諸痺疼酸續絶傷補
骨髓破血止痢消腫除蠱疰蛇毒
　　白藥子
增─本草綱目─蘇恭曰白藥子三月生苗葉似苦苣四月
抽赤莖長似壺盧蔓六月開白花八月結子亦名瓜蔞
九月葉落枝折根皮黄色氣味辛溫無毒治金瘡生肌
消腫毒喉痺消痰止嗽治渴并吐血喉痺咽痛解野葛
生金巴豆藥毒傅刀斧折傷能止血痛散血降火消痰
解毒
　　(附/錄)陳家白藥
增─嶺表錄─陳家白藥善解毒封州康州有種之者廣府
每歲充土貢　─本草綱目─陳家白藥出蒼梧陳家蔓及
根並似土瓜葉如錢根似防己𦂳小者良味苦寒無毒
主解諸藥毒亦去心胸煩熱天行瘟瘴
　　(附/錄)甘家白藥
增─本草拾遺─甘家白藥出龔州以南生隂處葉似車前
根如半夏其汁飲之如蜜味苦大寒有小毒解諸藥毒
與陳家白藥功相似
　　(附/錄)㑹州白藥
增─本草拾遺─㑹州白藥葉如白歛傅金瘡生膚止血
　　(附/錄)衝洞根
增─海藥本草─衝洞根苗蔓如土瓜根亦相似　─本草拾
遺─衝洞根味苦平無毒主熱毒蛇犬蟲癰瘡等毒
　　(附/錄)突厥白
增─開寶本草─突厥白根黄白色狀似茯苓而虚軟苖高
三四尺春夏葉如薄荷花似牽牛而紫上有白稜二八
月采根味苦治金瘡生血止血補腰續筋
　　威靈仙
增─本草綱目─威靈仙(威言其性猛也靈/仙言其功神也)蘇頌曰陜西及
河東河北汴東江湖州郡皆有之初生作蔓莖如釵股
七月内生花六出淺紫或碧白色作穗似莆薹子亦有
似菊花頭者實青色根稠密多鬚似榖李時珍曰其根
每年旁引年深轉茂一根叢鬚數百條長者二尺許初
時黄黑色乾則深黑俗稱鐵脚威靈仙别有數種根鬚
皆一様色或黄或白皆不可用氣味苦溫無毒治諸風
宣通五臟去腹内冷滯心膈痰水久積瘕癥痃癖氣塊
腰膝疼療折傷散風邪久服無有溫瘧疾
彚考─增─圖經本草─唐貞元中周君巢作威靈仙傳云商
州有人病手足不遂不履地者數十年良醫殫技莫能
療所親置之道旁以求救者遇一新羅僧見之告曰此
疾一藥可活但不知此土有否因為之入山求索果得
乃威靈也使服之數日能步履山人鄧思齊知之遂傳
其事
别錄─增─志林服威靈仙有二法其一淨洗隂乾搗羅為
末酒浸牛膝末或蜜丸或為散酒調牛膝之多少視臟
腑之虚實而増减之此睂山一親知患脚氣至重依此
服半年遂永除其一法取此藥麤細得中者寸截之七
十寸作一貼每歲作三百六十貼置牀頭五更初面東
細嚼一貼候津液滿口嚥下此牢山一僧年百餘歲上
下山如飛云得此藥方二法皆以得真為要真者有五
驗一味極苦二色深翠三折之脆而不靭四折之有微
塵如胡黄連狀五斷處有白暈謂之鴝鵒眼無此五驗
則藁本根之細者耳又須忌茶以槐角皂角牙之嫩者
依造草茶法作或只取外臺秘要代茶飲子方常合服
乃可
　　翦草
增─本草綱目─陳藏器曰翦草生山澤間葉如茗而細李
時珍曰狀如茜草又如細辛氣味苦凉無毒治諸惡瘡
疥癬風瘙瘻蝕有蟲一切失血
　　防己
增─本草綱目─防己一名解離一名石解(李杲云防己知/險健之人幸災)
(樂禍能首為亂階若善用之亦可禦/敵其名或取此義解離因其紋解也)蘇頌曰漢中出者
破之文作車輻解黄實而香莖梗甚嫩苖葉小類牽牛
折其莖一頭吹之氣從中貫如木通然他處者青白虚
軟又有腥氣皮皺上有丁足子名木防己氣味辛平無
毒治風寒溫瘧熱氣諸癎除邪療水腫風腫去膀胱熱
傷寒熱邪氣中風手脚攣急通腠理利九竅止洩散癰
腫惡結諸瘑疥癬蟲瘡散留痰肺氣喘𠻳木防己治男
子肢節中風毒風不語散結氣擁腫溫瘧風水腫去膀
胱熱
　　木通
增─本草綱目─通草一名木通(其莖中通故名通草即今/所謂木通今之通草乃通)
(脱木/也)一名附支一名丁翁一名萬年藤子名燕覆(蘇恭/曰南)
(人謂為燕覆子或名鳥覆子陳藏器云/江東人呼為畜葍子江西人呼為拏子)陶宏景曰遶樹
藤生汁白莖有細孔兩頭皆通含一頭吹之則氣出彼
頭者良蘇頌曰蔓大如指其莖榦大者徑三寸一枝五
葉頗類石韋又似芍藥二葉相對夏秋開紫花亦有白
花者結實如小木瓜食之甘美即陳士良本草所謂桴
棪子也李時珍曰有紫白二色紫者皮厚味辛白者皮
薄味淡治除脾胃寒熱通利九竅血脉關節令人不忘
去惡蟲療脾疸噦噫散癰腫諸結不消及金瘡惡瘡鼠
瘻踒折齆鼻息肉利諸經脉寒熱不通之氣理風熱安
心除煩止渴退熱明耳目下水排膿止痛催生下胞治
天行時疾頭痛目眩羸劣乳結喉痺咽痛導小腸火
　　通脱木
增─爾雅─離南活莌─注─草生江南高丈許大葉莖中有瓤
正白零陵人祖日貫之為樹─本草綱目通脱木一名
通草(蘇頌曰爾雅活莌即通脱也山海經名冦脱又名/倚商李杲曰能通竅利水固有通草之名與木通)
(同功陳嘉謨曰白瓤中/藏脱木得之故名通脱)陳藏器曰生山側葉似萞麻其
莖空心中有白瓤輕白可愛女人取以飾物俗名通草
蘇頌曰今園圃有種蒔者或作蜜煎充果食之甘美氣
味甘淡寒無毒利隂竅治五淋除水腫癃閉㵼肺解諸
毒蟲痛明目退熱下乳催生花上粉治諸蟲瘻惡瘡痔
疾瘰癧及胸中伏氣攻胃咽
彚考─增─山海經升山其草多冦脱注冦脱草生南方高
丈許似荷葉而莖中有瓤正白零桂人植而日灌之以
為樹也　熊山下其草多冦脱
　　(附/錄)天壽根
增─圖經本草─天壽根出台州每歲土貢其性凉治胸膈
煩熱
　　金銀藤
原─金銀藤一名忍冬一名通靈草一名鴛鴦藤一名左
纒藤一名蜜捅藤一名鷺鷥藤一名老翁鬚一名金釵
股(本草注云凌冬不凋故名忍冬綱目云其花長瓣垂/鬚黄白相間而藤左纏故有金銀諸名金釵股貴其)
(功也土宿真君云蜜捅藤取汁/能伏硫制汞故有通靈之稱)處處有之附樹延蔓莖
微紫色有薄皮膜之其嫩莖色青有毛對節生葉葉如
薜荔而青有濇毛三四月後開花不絶花長寸許一蔕
兩花二瓣一大一小長蕊初開者蕊瓣俱白經三二日
則變黄新舊相參黄白相映故呼金銀花氣甚清芬四
月采花藤葉不拘時采俱隂乾氣味甘寒無毒功用皆
同治風除脹解痢逐尸消腫散毒療癰疽疥癬發背楊
梅諸惡瘡皆為要藥
集藻─五言古詩─增─金叚克已同封仲堅采鷺鷥藤因而
成詠寄家弟誠之─有藤名鷺鷥天生匪人育金花間銀
蕊翠蔓自成簇褰裳涉春溪采之漸盈掬藥物時所需
非為事口腹牛溲與馬渤良醫猶並蓄况此香色奇兩
通鼻與目尤喜療瘡瘍先賢講之熟世俗不知愛棄置
在空谷作詩與題評使異凡草木　─叚成已和鷺鷥藤
詩并序─吾兄同仲堅采鷺鷥藤於午芹之東溪因詠詩
見示前代詩人未嘗聞賦此者此花長於田野籬落間
人視之與草芥無異是詩一出好事者將知所貴矣感
歎之餘敬次其韻有與我同志繼而述之不亦懿乎微
雨灑郊坰百卉欣並育幽花發溪側間錯金珠簇徐看
是鷺藤香味濃可掬忍饑出新句大笑負此腹遺落榛
莽間采擷誰見蓄情知無俗姿安能悦衆目先生日來
徃東溪路應熟一經品題餘名字耀巖谷遇合良有時
不才異山木
　　鈎藤
增─本草綱目─鈎藤(陶宏景曰出建平亦作弔藤李時珍/曰其刺曲如釣鈎故名今人呼為鈎)
(藤/)冦宗奭曰藤長八九尺或一二丈大如拇指其中空
李時珍曰狀如葡萄藤而有鈎紫色古方多用皮後世
多用鈎氣味甘微寒無毒治小兒寒熱十二驚癎小兒
驚啼瘛瘲熱擁客忤胎風大人頭旋目眩平肝風除心
熱小兒内釣腹痛發斑疹
　　(附/錄)倒掛藤
增─本草拾遺─倒掛藤生深山有逆刺如懸鈎倒掛於樹
葉尖而長味苦無毒主一切老血及産後諸疾結痛血
上欲死煑汁服之
　　白兎藿
增─本草綱目─白兎藿蘇恭曰山南人謂之白葛苖似蘿
藦圓厚莖有白毛與衆草異韓保昇曰蔓生葉圓似蓴
五月六月采苖氣味苦平無毒治蛇虺蜂蠆猘狗菜肉
蠱毒鬼疰風疰諸大毒
　　白英
增─本草綱目─白英一名縠菜一名白幕一名排風子名
鬼目(白英謂其花色縠菜象其葉文/排風言其功用鬼目象其子形)蘇恭曰蔓生葉似
王瓜小長而五椏實圓似龍葵子生青熟紫黒東人謂
之白草李時珍曰正月生苖白色可食秋開小白花根
苖氣味甘寒無毒治寒熱入疸消渴補中益氣久服輕
身延年葉作羮飲甚療勞煩熱風疹丹毒瘴瘧寒熱小
兒結熱子酸平無毒主明目
　　芄蘭
增─爾雅─雚丸蘭─注芄蘭蔓生斷之有白汁可啖　─陸璣
詩疏─芄蘭一名蘿摩幽州人謂之雀瓢　─本草綱目─蘿
摩一名白環藤實名雀瓢一名斫合子一名羊婆奶一
名婆婆鍼線包(陳藏器曰漢高帝用子傅軍士金瘡故/名斫合子李時珍曰白環即芄字之訛)
(其實嫩時有漿裂時如瓢故有雀瓢羊婆奶之稱其中/一子有一條白絨長二寸許故俗呼婆婆鍼線包又名)
(婆婆鍼/袋兒也)陶宏景曰蘿摩作藤生摘之有白乳汁人家多
種之葉厚而大可生啖亦蒸煑食之李時珍曰三月生
苖蔓延籬垣極易繁衍其根白軟其葉長而後大前尖
根與莖葉斷之皆有白乳如構汁六七月開小長花如
鈴狀紫白色結實長二三寸大如馬兜鈴一頭尖其殻
青軟中有白絨及漿霜後枯裂則子飛其子輕薄亦如
兜鈴子氣味甘辛溫無毒治虚勞補益精氣强隂葉煑
食功同子擣子傅金瘡生膚止血搗葉傅腫毒取汁傅
丹毒赤腫及蛇蟲毒
彚考─增─詩衛風─芄蘭之支
　　赤地利
增─本草綱目─赤地利一名赤薜荔一名五毒草一名五
蕺一名蛇䒽一名山蕎麥蘇頌曰春夏生苖作蔓繞
木上莖赤葉青似蕎麥葉七月開白花亦如蕎麥結子
青色根若菝葜皮紫赤肉黄赤八月采根曬乾收氣味
苦平無毒治赤白冷熱諸痢斷血破血生肌肉主癰疽
惡瘡毒腫赤白遊疹醋磨傅蟲蠶蛇犬咬亦𢷬莖葉傅
之恐毒入腹煑汁飲
　　紫葛
增─唐本草─紫葛生山谷中苖似葡萄長丈許根紫色大
者徑二三寸氣味甘苦寒無毒主傅癰腫惡瘡
　　烏蘝苺
增─爾雅─拔龍葛─注─似葛蔓生有節江東呼為龍尾亦謂
之虎葛細葉赤莖　─本草綱目─烏蘝苺一名五葉苺一
名蘢草一名赤葛一名五爪龍一名赤潑藤(即爾雅拔/龍葛也五)
(葉如白蘝故曰烏蘝俗名五爪龍曰龍尾曰/虎葛並取蔓形赤潑與赤葛及拔音相近)蘇恭曰蔓
生平澤葉似白蘝韓保昇曰莖端五葉開花青白色李
時珍曰其藤柔而有稜一枝一鬚凡五葉葉長而光有
疎齒面青背淡七八月結苞成簇青白色花大如粟黄
色四出結實大如龍葵子生青熟紫内有細子其根白
色大者如指長一二尺擣之多涎滑氣味酸苦寒無毒
傅癰癤瘡腫蟲咬風毒熱腫遊丹凉血解毒利小便消
癤腫
　　葎草
增─本草綱目─葎草一名勒草一名葛勒蔓一名來苺草
(此草莖有細刺善勒人膚故名勒草/訛為葎草又訛為來苺皆方音也)二月生苖莖有細
刺葉對節生一葉五尖微似萞麻而有細齒八九月開
細紫花成簇結子狀如黄麻子氣味甘苦寒無毒治瘀
血止精益盛氣療五淋利小便止水痢除瘧虚熱渴治
傷寒汗後虚熱疥癩潤三焦消五榖益五臟除九蟲辟
溫疫傅蛇蠍傷
　　澤㵼
增─爾雅蕍蕮─注─今澤㵼─疏─即藥草澤㵼也本草一名水
㵼一名及㵼一名芒芋一名鵠㵼　─本草綱目─澤㵼一
名禹孫(去水曰㵼如澤水之㵼/也禹能治水故名禹孫)蘇頌曰山東河陜江淮
皆有之漢中者為佳春生苖多在淺水中葉似牛舌獨
莖而長秋時開白花作叢似榖精草秋末采根曝乾氣
味甘寒無毒治風寒濕痺乳難養五臟益氣力肥健消
水治痞滿五淋消腫脹滲洩止渴滲濕熱行痰飲止嘔
吐㵼痢
　　羊蹄
增─陸璣詩疏─遂牛蘈揚州謂之羊蹄似蘆菔而莖赤可
瀹為茹滑而美也多啖令人下氣幽州人謂之蓫　─本
草綱目─羊蹄一名蓄一名秃菜一名敗毒菜一名牛舌
菜一名羊蹄大黄一名鬼目一名東方宿一名連蟲陸
一名水黄芹子名金蕎麥(陶𢎞景曰今人呼為禿菜即/蓄字音訛也李時珍曰羊蹄)
(以根名牛舌以葉形名秃菜以治/秃瘡名也金蕎麥以相似名也)近水及濕地極多葉
長尺餘似牛舌之形不似波稜入夏起薹開花結子花
葉一色夏至即枯秋深即生凌冬不死根長近尺赤黄
色如大黄胡蘿蔔形氣味苦寒無毒治頭秃疥瘙浸淫
疽痔腫毒殺蟲療蠱毒治癬殺一切蟲治産後風袐葉
甘滑寒無毒治小兒疳蟲腸痔㵼血殺河豚魚毒作菜
多食滑大腑
　　酸模
增─爾雅─須薞蕪─注─薞蕪似羊蹄葉細酢可食─本草綱
目酸模一名山羊蹄一名山大黄一名酸母一名蓚一
名當藥(即爾雅薞蕪也薞蕪乃酸模之音轉酸模又酸/母之轉皆以味而名與三葉酸母草同名掌禹)
(錫以薞蕪為/蔓菁菜誤矣)大明曰狀似羊蹄葉而小黄莖葉俱細節
間生子若茺蔚李時珍曰根葉花形並同羊蹄但葉小
味酸為異其根赤黄色連根葉取汁煉霜可制雄汞氣
味酸寒無毒治暴熱腹脹殺皮膚小蟲治疥療痢去汗
斑
　　龍舌草
增─本草綱目─龍舌葉如大葉菘菜及芣苡狀根生水底
抽莖出水開白花根似胡蘿蔔根而香杵汁能軟鵝鴨
卵方家用煑丹砂煆白礬制三黄氣味甘鹹寒無毒擣
塗癰疽湯火灼傷
　　麕舌
增─名醫别錄─麕舌生小水中五月五日采乾以治霍亂
甚良味辛微溫無毒主腹痛吐逆心煩又有牛舌實一
名豕首生水中澤旁大葉長尺五月采實今東土人呼
水中大葉如牛耳者為牛耳菜味鹹溫無毒主輕身益
氣
　　石斛
增─本草綱目─石斛一名石蓫一名金釵一名禁生一名
林蘭一名杜蘭(石斛石蓫未詳其莖狀如金釵之股故/古有金釵石斛之稱今蜀人栽之呼為)
(金釵花林蘭杜蘭與/木部木蘭同名恐誤)蘇恭曰有二種一種似大麥累累
相連頭生一葉而性冷名麥斛一種莖大如雀髀葉在
莖頭名雀髀斛其他斛如竹而節間生葉也蘇頌曰多
在山谷中五月生苖莖似小竹節節間出碎葉七月開
花十月結實其根細長黄色惟生石上者為勝李時珍
曰石斛叢生石上其根紏結甚繁乾則白軟其莖葉生
皆青色乾則黄色開紅花節上自生根鬚人亦折下以
砂石栽之或以物盛挂屋下頻澆以水經年不死俗稱
為千年潤石斛短而中實木斛長而中虚處處有之以
蜀中者為勝氣味甘平無毒治傷中除痺下氣補五臟
虚勞羸瘦久服厚腸胃補内絶不足平胃氣長肌肉逐
皮膚邪熱疿氣脚膝疼冷痺弱定志除驚輕身延年益
智清氣
　　骨碎補
增─本草綱目骨碎補一名猴薑一名胡猻薑一名石毛
薑一名石菴䕡(陳藏器曰骨碎補本名猴薑開元皇帝/以其主傷折補骨碎故命此名或作骨)
(碎布訛矣江西人呼為胡猻薑象形也李時珍/曰菴䕡主折傷破血此物功同故有菴䕡之名)蘇頌曰
淮浙陜西䕫路州郡皆有之生木或石上多在背隂處
引根成條上有黄赤毛及短葉附之抽大葉成枝葉面
青綠有青黄㸃背青白色有赤紫㸃春生葉至冬乾黄
無花實采根入藥李時珍曰其根扁長畧似薑形其葉
有椏缺頗似貫衆葉氣味苦溫無毒破血止血補傷折
骨中毒氣風血疼痛五勞惡疾蝕爛肉殺蟲
　　石韋
增─本草綱目─石韋一名石䩾一名石皮一名石蘭(陶𢎞/景曰)
(蔓延石上生葉如皮故名石韋/李時珍曰柔皮曰韋䩾亦皮也)蘇恭曰此物叢生石旁
隂處其生古瓦屋上者名瓦韋蘇頌曰今晉絳滁海福
州江寧皆有之叢生石上葉如柳背有毛而斑㸃如皮
福州别有一種石皮三月有毛采作浴湯治風李時珍
曰多生隂崖險罅處其葉長者近尺濶寸餘柔靭如皮
背有黄毛凌冬不凋又一種如杏葉者亦生石上其性
相同氣味辛平無毒治勞熱邪氣五癃閉不通利小便
水道止煩下氣通膀胱滿補五勞安五臟去惡風益精
氣治淋瀝發背主崩漏金瘡清肺氣
　　石莧
增─圖經本草石莧生筠州多附河岸沙石上春生苖莖
青高一尺以來葉如水柳而短八九月土人采之氣味
辛苦有小毒同甘草煎服主齁䶎又吐風涎
　　(附/錄)石垂
增─圖經本草─石垂生福州山中三月花四月采子生擣
為末丸服治蠱毒
　　景天
原─一名慎火(本草注云栽之可/救火故曰慎火)一名戒火一名䕶火一
名辟火一名救火一名火母人多種於石山上二月生
苖脆莖微帶赤黄色高一二尺折之有汁葉淡綠色光
澤柔厚狀似長匙頭及胡豆葉而不尖夏開小白花結
實如連翹而小中有黒子如粟粒其葉味苦平無毒治
大熱火瘡諸蠱寒熱療金瘡止血除熱狂赤眼頭痛寒
熱游風可煆硃砂苖葉花並可用葉煑熟水淘可食南
北皆有人家多種於中庭或盆栽置屋上以防火極易
生折枝置土中澆灌旬日便活
彚考─增─南越志─廣州有樹可以禦火山北謂之慎火或
謂之戒火多種屋上以防火也南中無霜雪故成樹
倦遊錄─慎火即龍骨樹也
集藻─五言古詩─增─梁范筠詠慎火草─兹卉信叢叢微榮
未足奇何期糅香草遂得遶花池忘憂雖無用止燄或
有施早得建章立幸爇栢梁垂
五言絶句─增─宋王十朋慎火草禁殿安蚩尾騷人逐畢
方何如栽此草有火自能妨
　　石胡荽
增─本草綱目─石胡荽一名天胡荽一名野園荽一名鵝
不食草一名雞腸草生石縫及隂濕處小草也高二三
寸冬月生苖細莖小葉形狀宛如嫩胡荽其氣辛薰不
堪食鵝亦不食之夏開細花黄色結細子極易繁衍僻
地則鋪滿也氣味辛寒無毒通鼻氣利九竅吐風痰去
目瞖療痔病解毒明目治耳聾頭痛腦酸痰瘧齁䶎鼻
窒不通散瘡腫
　　螺厴草
增─本草拾遺─螺厴草一名鏡面草蔓生石上葉狀似螺
厴微帶赤色而光如鏡背有少毛小草也味辛治癰腫
風疹脚氣腫
　　酢漿草
增─本草綱目─酢漿草一名酸漿一名三葉酸一名三角
酸一名酸母一名醋母一名酸箕一名鳩酸一名雀兒
酸一名雀林草一名小酸茅一名赤孫施(此小草三葉/酸也其味如)
(醋與燈籠草之酸漿名同物異/鄭樵通志言福人謂之孫施)李時珍曰苗高一二寸
叢生布地極易繁衍一枝三葉一葉兩片至晩自合帖
整整如一四月開小黄花結小角長一二分内有細子
冬亦不凋方士采制砂汞􁪫礬砒石氣味酸寒無毒殺
諸小蟲治惡瘡瘑瘻諸淋赤白帶塗湯火蛇蝎傷
　　(附/錄)酸草
增─名醫别錄─酸草生名山醴泉上隂厓莖有五葉青澤
根赤黄可以消玉一名醜草主輕身延年
　　(附/錄)三葉
增─名醫别錄─三葉生田中莖小黑白高三尺根黑三月
采隂乾一名三石一名當田一名赴魚味辛治寒熱蛇
蜂螫人
　　地錦
增─本草綱目地錦一名地朕一名地噤一名夜光一名
承夜一名草血竭一名血見愁一名血風草一名馬螘
草一名雀兒臥單一名醬瓣草一名猢猻頭草(赤莖布/地故曰)
(地錦專治血病故俗稱為血竭血見愁馬螘雀兒喜/聚之故有馬螘雀單之名醬瓣猢猻頭象花葉形也)掌
禹錫曰莖葉細弱蔓延於地莖赤葉青紫色夏中茂盛
六月開紅花結細實取苗子用之李時珍曰田野寺院
及階砌間皆有之就地而生赤莖黄花黒實狀如蒺藜
之朶斷莖有汁方士秋月采煑雌雄丹砂硫黄氣味辛
平無毒通流血脉治癰腫惡瘡金刃撲損出血血痢下
血崩中能散血止血
　　(附/錄)金瘡小草
增─本草拾遺金瘡小草生江南村落田野間下濕地高
一二寸許如薺而葉短春夏間有淺紫花長一粳米許
味甘平無毒主金瘡止血長肌斷鼻中衂血血瘀及卒
下血
　　崖㯶
增─圖經本草─崖㯶生施州石崖上苖高一尺以來其狀
如㯶四季有葉無花土人采根去麤皮入藥氣味甘辛
溫無毒治婦人血氣並五勞七傷同雞翁藤半天囘野
蘭根洗焙為末溫酒服
　　(附/錄)雞翁藤
增─圖經本草─雞翁藤生施州蔓延大木上有葉無花味
辛性溫無毒采無時
　　(附/錄)半天囘
增圖經本草─半天囘生施州春生苖高二尺以來赤斑
色至冬苖枯土人夏月采根味苦濇性溫無毒
　　(附/錄)野蘭根
增─圖經本草─野蘭根生施州叢生高二尺以來四時有
葉無花其根味微苦性溫無毒采無時
　　紫背金盤
增─本草綱目─蘇頌曰紫背金盤生施州苖高一尺以來
葉背紫無花土人采根用李時珍曰湖湘水石處皆有
之名金盤藤似醋筒草而葉小背微紫軟莖引蔓似黄
絲槎之即斷無汁可見方士用以制汞他處少有氣味
辛濇熱無毒治婦人血氣痛孕婦勿服能消胎氣
　　(附/錄)醋筒草
增─本草綱目─醋筒草葉似木芙蓉而偏莖空而脆味酸
開白花廣人以鹽醋淹食之
　　白龍鬚
增─本草綱目─白龍鬚生近水旁有石處寄生搜風樹節
乃樹之餘精也細如㯶絲直起無枝葉最難得真者一
種萬纒草生於白線樹根細絲相類但有枝莖稍麤為
異氣味平無毒治男子婦人風濕腰腿疼痛左癱右瘓
口目喎斜及産後氣血流散惟虚勞癱痿不可服
　　馬勃
　增─本草綱目─馬勃一名馬疕一名馬􁁉一名灰菰一名
　牛屎菰陶𢎞景曰紫色虚軟狀如狗肝彈之粉出冦宗
　奭曰生濕地及腐木上夏秋采之有大如斗者小亦如
　升杓氣味辛平無毒治惡瘡馬疥傅諸瘡治喉痺咽疼
　清肺散血熱解毒
　
　
　
　
　
　
　
　
　
　
御定佩文齋廣羣芳譜卷九十八
　欽定四庫全書
御定佩文齋廣羣芳譜卷九十九
　　藥譜
　　　屈草
　増本草經─屈草味苦微寒無毒主胸脇下痛邪氣腸間
　　熱隂痺乆服輕身益氣耐老
　　　别羇
　増本草經─别羇味苦微温無毒主風寒濕痺身重四肢
　疼酸寒厯節痛　─名醫别録─别羇一名别枝生藍田川
　谷二月八月采
　　　離樓草
　増─名醫别録─離樓草味鹹平無毒主益氣力多子輕身
　長年生常山七月八月采實
　　　黄護草
　増─名醫别録─黄護草無毒主痺益氣令人嗜食生隴西
　　　雀醫草
増─名醫别録─雀醫草味苦無毒主輕身益氣洗爛瘡療
風水一名白氣春生秋花白冬實黑
　　木甘草
増─名醫别録─木甘草主療癰腫盛熱煮洗之生木間三
月生大葉如蛇牀四四相值但折枝種之便生五月花
白實核赤三月三日采之
　　益決草
増─名醫别録─益決草味辛温無毒主欬肺傷生山隂根
如細辛
　　九熟草
増─名醫别録─九熟草味甘温無毒主出汗止洩療悶一
名鳥粟一名雀粟生人家庭中葉如棗一嵗九熟七月
采
　　兌草
増─名醫别録─兌草味酸平無毒主輕身益氣長年冬生
蔓草木上葉黄有毛
　　異草
増─名醫别録─異草味甘無毒主痿痺寒熱去黑子生籬
木上葉如葵莖旁有角汁白
　　灌草
増─名醫别録─灌草一名鼠肝葉滑汁白主癰腫
　　䒻草
増─名醫别録─䒻草味辛無毒主傷金瘡
　　莘草
増─名醫别録─莘草味甘無毒主盛傷痺腫生山澤如蒲
黄葉如芥
　　英草華
増─名醫别録─英草華味辛平無毒主痺氣療女勞疸觧
煩堅筋骨療風頭可作沐藥生蔓木上一名鹿英九月
采隂乾
　　封華
増─名醫别録─封華味甘有毒主疥瘡養肌去惡肉夏至
日采
　　㥏華
増─名醫别録─㥏華味甘無毒主上氣觧煩堅筋骨
　　節草
増─名醫别録─節草味苦無毒主傷中痿痺􁀙腫皮主脾
中客熱氣一名山節一名逹節一名通漆十月采暴乾
　　讓實
増─名醫别録─讓實味酸主㗋痺止洩痢十月采隂乾
　　羊實
増─名醫别録─羊實味苦寒主頭秃惡瘡疥瘙痂㿅生蜀
郡
　　桑莖實
増─名醫别録─桑莖實味酸温無毒主乳孕餘病輕身益
氣一名草王葉如荏方莖大葉生園中十月采
　　可聚實
増─名醫别録─可聚實味甘温無毒主輕身益氣眀目一
名長夀生山野道中穂如麥葉如艾五月采
　　滿陰實
増─名醫别録─滿隂實味酸平無毒主益氣除熱止渴利
小便長年生深山及園中莖如芥葉小實如櫻桃七月
成
　　馬顛
増─名醫别録馬顛味甘有毒療浮腫不可多食
　　馬逄
増─名醫别録─馬逄味辛無毒主癬蟲
　　兔棗
増─名醫别録─兔棗味酸無毒主輕身益氣生丹陽陵地
髙尺許實如棗
　　鹿良
増─名醫别録─鹿良味鹹臭主小兒驚癎賁豚瘛瘲大人
痓五月采
　　雞湼
増─名醫别録─雞湼味甘平無毒主眀目中寒風諸不足
水腫邪氣補中止洩痢療女子白沃一名陰洛生雞山
采無時
　　犀洛
増─名醫别録─犀洛味甘無毒主癃疾一名星洛一名泥
洛
　　雀梅
増─名醫别録雀梅味酸寒有毒主蝕惡瘡一名干雀生
海水石谷間
　　燕齒
増─名醫别録─燕齒主小兒癎寒熱五月五日采
　　土齒
増─名醫别録─土齒味甘平無毒主輕身益氣長年生山
陵地中狀如馬牙
　　金莖
増─名醫别録金莖味苦平無毒主金瘡内漏一名葉金
草生澤中髙處
　　白背
増─名醫别録白背味苦平無毒主寒熱洗惡瘡疥生山
陵根似紫葳葉如燕盧采無時
　　青雌
増─名醫别録─青雌味甘主惡瘡秃敗瘡火氣殺三蟲一
名蟲損一名孟推生方山山谷
　　白辛
増─名醫别録─白辛味辛有毒主寒熱一名脱尾一名羊
草生楚山三月采根白而香
　　赤舉
増─名醫别録─赤舉味甘無毒主腹痛一名羊飴一名陵
渴生山隂二月花繞蔓草上五月實黑中有核三月三
日采葉隂乾
　　赤湼
増─名醫别録─赤湼味甘無毒主疰崩中止血益氣生蜀
郡山石隂地濕處采無時
　　赤赫
増─名醫别録─赤赫味苦寒有毒主痂瘍惡敗瘡除三蟲
邪氣生益州川谷二月八月采
　　黄秫
増─名醫别録─黄秫味苦無毒主心煩止汗出形如桐根
　　黄辨
増─名醫别録─黄辨味甘平無毒主心腹疝瘕口瘡臍傷
一名經辯
　　紫給
増─名醫别録─紫給味鹹主毒風頭洩注一名野葵生髙
陵下地三月三日采根根如烏頭
　　紫藍
増─名醫别録─紫藍味鹹無毒主食肉得毒能消除之
　　糞藍
増─名醫别録─糞藍味苦主身痒瘡白禿漆瘡洗之生房
陵
　　巴朱
増─名醫别録─巴朱味甘無毒主寒上血帶下生雒陽
　　柴紫
増─名醫别録─柴紫味苦主小腹痛利小腹破積聚長肌
肉久服輕身長年生冤句二月七月采
　　文石
増─名醫别録─文石味甘主寒熱心煩一名黍石生東郡
山澤中水下五色有汁潤澤
　　路石
増─名醫别録─路石味甘酸無毒主心腹止汗生肌酒痂
益氣耐寒實骨髓一名陵石生草石上天雨獨乾日出
獨濡花黄莖赤黑三嵗一實赤如麻五月十月采莖葉
隂乾
　　曠石
増─名醫别録─曠石味甘平無毒主益氣養神除熱止渴
生江南如石草
　　敗石
増─名醫别録─敗石味苦無毒主渴痺
　　石劇
増─名醫别録─石劇味甘無毒止消渴
　　石芸
増─名醫别録─石芸味甘無毒主目痛淋露寒熱溢血一
名螫烈一名顧啄三月五月采莖葉陰乾
　　竹付
増─名醫别録─竹付味甘無毒止痛除血
　　祕惡
増─名醫别録─祕惡味酸無毒主療肝邪氣一名杜逢
　　盧精
増─名醫别録─盧精味平治蠱毒生益州
　　唐夷
増─名醫别録─唐夷味苦無毒主療踒折
　　知杖
増─名醫别録─知杖味甘無毒療疝
　　河煎
増─名醫别録河煎味酸主結氣癰在㗋頸者生海中八
月九月采
　　區余
増─名醫别録─區余味辛無毒主心腹熱癃
　　王眀
増─名醫别録─王眀味苦主身熱邪氣小兒身熱以浴之
生山谷一名王草
　　師系
増─名醫别録─師系味甘無毒主癰腫惡瘡煮洗之一名
臣堯一名巨骨一名鬼芭生平澤八月采
　　并苦
増─名醫别録─并苦主欬逆上氣益肺氣安五臓一名􁁉
(音/或)薰一名玉荆三月采隂乾
　　索千
増─名醫别録─索千味苦無毒主易耳一名馬耳
　　良逹
増─名醫别録─良達主齒痛止渴輕身生山隂莖蔓延大
如葵子滑小
　　戈共
増─名醫别録戈共味苦寒無毒主驚氣傷寒腹痛羸瘦
皮中有邪氣手足寒無色生益州山谷惡蜚亷
　　舩虹
増─名醫别録─舩虹味酸無毒主下氣止煩渴可作浴湯
藥色黄生蜀郡立秋取
　　姑活
増─名醫别録─姑活味甘温無毒主大風邪氣濕痺寒痛
久服輕身益氣耐老一名冬葵子生河東　─唐本草姑
活一名雞精
　　白女腸
増─名醫别録─白女膓味辛寒無毒主洩痢膓澼療心痛
破疝瘕生深山谷葉如藍實赤赤女膓同
　　白扇根
増─名醫别録─白扇根味苦寒無毒主瘧皮膚寒熱出汗
令人變
　　黄白支
増─名醫别録─黄白支生山陵三月四月采根暴乾
　　父陛根
増─名醫别録─父陛根味辛有毒以熨癰腫膚脹一名膏
魚一名梓藻
　　疥拍腹
増─名醫别録─疥拍腹味辛温無毒主輕身療痺五月采
隂乾
　　五母麻
増─名醫别録─五母麻味苦有毒主痿痺不便下痢一名
鹿麻一名歸澤麻一名天麻一名若草生田野五月采
　　五色符
増─名醫别録五色符味苦微温主欬逆五臓邪氣調中
益氣眀目殺蟲青符白符赤符黑符黄符各隨色補其
臓白符一名女木生巴山谷
　　救赦人者
増─名醫别録─救赦人者味甘有毒主疝痺通氣諸不足
生人家宮室五月十月采暴乾
　　常吏之生
増─名醫别録─常吏之生味苦平無毒主眀目實有刺大
如稻粱
　　載
増─名醫别録─載味酸無毒主諸惡氣
　　慶
増─名醫别録─慶味苦無毒主欬𠻳
　　腂
増─名醫别録─腂味甘無毒主益氣延年生山谷中白順
理十月采
　　芥
増─名醫别録─芥味苦寒無毒主消渴止血婦人痰除痺
一名梨葉如大青
　　鴆鳥漿
増─本草拾遺鴆鳥漿生江南林木下髙一二尺葉陰紫
色冬不凋有赤子如珠味甘温無毒能觧諸毒故名山
人浸酒服主風血羸老
　　吉祥草(與草譜吉祥/草名同物異)
増─本草拾遺─吉祥草生西國味甘温無毒主眀目强記
補心力
　　雞脚草
増─本草拾遺─雞脚草生澤畔赤莖對葉如百合苖味苦
平無毒主赤白久痢成疳
　　兔肝草
増─本草拾遺兔肝草初生細葉軟似兔肝一名雞肝味
甘平無毒主金瘡止血生肉觧丹石發熱
　　斷鑵草
増─本草拾遺─斷鑵草主疔瘡
　　千金䥶
増─本草拾遺千金䥶生江南髙二三尺主傅蛇蝎蟲咬
毒
　　土落草
増─本草拾遺土落草生嶺南山谷葉細長味甘温無毒
主腹冷氣痛痃癖
　　倚待草
増─本草拾遺─倚待草生桂州如安山谷葉圓髙二三尺
八月采味甘温無毒主血氣虚勞腰膝疼弱風緩羸瘦
無顔色絶陽無子婦人老血浸酒服逐病極速故名倚
待
　　藥王草
増─本草拾遺─藥王草苖莖青色摘之有汁味甘平無毒
觧一切毒止鼻衂吐血袪煩躁
　　筋子根
増─本草拾遺筋子根生四眀山苖髙尺餘葉圓厚光潤
冬不凋根大如指亦名根子味苦温無毒主心腹痛不
問冷熱逺近惡鬼氣注刺痛霍亂蠱毒暴下血
　　廅藥
増─本草拾遺─廅藥生蕃國似乾茅黄赤色味鹹温無毒
主折傷内損瘀血生膚止痛治五臓除邪氣補虚損産
後血病
　　無風獨揺草(與羗活天麻鬼/臼名同物異)
増─海藥本草─無風獨揺草生大秦國及嶺南五月五日
采諸山野亦徃徃有之頭若彈子尾若鳥尾兩片開合
見人自動故曰獨揺性平温無毒主頭骨逰風遍身癢
　─本草拾遺─獨揺草帶之令夫相愛
　　陀得花
増─開寳本草─陀得花味甘平無毒主一切風血生西國
蕃人將来蕃人采此花以釀酒呼為三勒漿
　　建水草
増─圖經本草─建水草生福州枝葉似桑四時常有土人
取葉治走注風痛
　　百藥祖
増─圖經本草─百藥祖生天台山中冬夏常青土人采葉
治風
　　催風使(與五加皮/名同物異)
増─圖經本草─催風使生天台山中冬夏常青土人采葉
治風
　　刺虎
増─圖經本草─刺虎生睦州凌冬不凋采根葉枝入藥味
甘主一切腫痛風疾
　　石逍遥
増─圗經本草─石逍遥生常州冬夏常有無花實味苦微
寒無毒主癱瘓諸風手足不遂久服益氣輕身
　　黄寮郎
増─圖經本草─黄寮郎生天台山中冬夏常青土人采根
治風　─醫學正傳─黄寮郎俗名倒摘刺治㗋痛
　　黄花了
増─圖經本草─黄花了生信州春生青葉三月開花似辣
菜花黄色秋中結實采無時治咽㗋口齒病
　　百兩金
増─圖經本草─百兩金生戎州河中府雲安軍苖髙二三
尺有榦如木凌冬不凋葉似荔枝初生背面俱青秋後
背紫面青初秋開花青碧色結實如豆大生青熟赤無
時采根去心用味苦性平無毒治壅熱咽㗋腫痛其河
中出者根赤如蔓菁莖細青色四月開碎黄花似星宿
花五月采根曬乾用治風涎
　　地茄子
増─圖經本草─地茄子生商州三月開花結子五六月采
陰乾味微辛温有小毒主中風痰涎麻痺下熱毒氣破
堅積利膈消癰腫瘡癤散血堕胎
　　田母草
増─圖經本草─田母草生臨江軍無花實三月采根性涼
主煩熱及小兒風熱
　　田麻
増─圖經本草─田麻生信州田野及溝澗旁春夏生青葉
八月中生小莢冬月采葉治癰癤腫毒
　　芥心草
増─圖經本草─芥心草生淄州引蔓白色根黄色四月采
苖葉治瘡疥
　　苦芥子
増─圖經本草─苦芥子生秦州苖長一尺餘莖青葉如栁
開白花似榆葉其子黑色味苦大寒無毒眀目治血風
煩躁
　　布里草
増─圖經本草─布里草生南恩州原野中莖髙三四尺葉
似李而大至夏不花而實食之㵼人采根皮焙為末味
甘寒有小毒治瘡疥殺蟲
　　茆質汙
増─圖經本草─茆質汙生信州葉青花白七月采根治風
腫行血
　　胡堇草
増─圖經本草─胡堇草生密州東武山田中枝葉似小堇
菜花紫色似翹軺花一枝七葉花出兩三莖春采苖味
辛滑無毒止痛散血治打撲損傷筋骨惡癰腫搗汁塗
金瘡
　　小兒羣
増─圖經本草─小兒羣生施州叢髙一尺以來春夏生苖
葉無花冬枯其根味辛性涼無毒治淋疾
　　獨脚仙
増─圖經本草─獨脚仙生福州山林旁陰泉處多有之春
生苗葉圓落下紫脚長三四寸秋冬葉落夏連根葉采
焙為末治婦人血塊
　　撮石合草
増─圖經本草─撮石合草生眉州平田中莖髙二尺以来
葉似榖葉十二月萌芽二月有花不結實其苖味甘無
毒療金瘡
　　露筋草
増─圖經本草─露筋草生施州株髙三尺以来春生苖隨
即開花結子碧緑色四時不凋其根味辛濇性涼無毒
主蜘蛛蜈蚣傷
　　九龍草
増─本草綱目─九龍草一名金釵草生平澤中紅子狀如
楊梅其苖觧諸毒治㗋痛折傷骨筋蛇虺傷㗋風重舌
牙闗𦂳閉
　　荔支草
増─本草綱目─荔支草治蛇咬犬傷及破傷風
　　水銀草
増─本草綱目水銀草治眼昏
　　透骨草
増─本草綱目─透骨草治筋骨一切風濕疼痛攣縮寒濕
脚氣癘風遍身瘡癬反胃吐食一切腫毒
　　蛇眼草
増─本草綱目蛇眼草生古井及年久陰下處形如淡竹
葉背後皆是紅圈如蛇眼狀搗傅蛇咬
　　鵞項草
増─本草綱目─鵞項草取花治咽㗋生瘡
　　蛇魚草
増─本草綱目─蛇魚草搗傅金瘡血出不止
　　九里香草
増─本草綱目─九里香草治肚癰
　　白筵草
増─本草綱目─白筵草香草也蟲最畏之取根葉煎洗諸
蟲瘡疥癩
　　環腸草
増─本草綱目─環腸草治蠱脹
　　劄耳草
増─本草綱目─劄耳草治氣聾
　　雲花草
増─本草綱目─雲花草一名雲花子状如麻黄治馬疥
　　野芕草
増─本草綱目─野芕草治痞滿
　　纎霞草
増─本草綱目─纎霞草治元臓虚冷氣攻臍腹痛
　　牛脂艻
増─本草綱目─牛脂艻治七孔出血
　　鴨脚青
増─本草綱目─鴨脚青治疔瘡
　　天仙蓮
増─本草綱目─天仙蓮搗葉傅惡毒瘡癤
　　䨇頭蓮
増─本草綱目─䨇頭蓮一名催生草主婦人産難左手把
之即生又主腫脹利小便搗爛貼大人小兒牙疳
　　豬藍子
増─本草綱目─豬藍子治耳内有膿名通耳
　　天芥菜
増─本草綱目─天芥菜生平野小葉如芥狀味苦一名雞
痾黏主傅蛇傷治一切腫毒
　　佛掌花
増─本草綱目─佛掌花根治疔瘡
　　郭公刺
増─本草綱目─郭公刺一名光骨刺取葉搗傅天泡瘡取
根煎服治哮喘
　　籩箕柴
増─本草綱目─籩箕柴生山中取皮煎服治癧瘡
　　碎米柴
増─本草綱目─碎米柴主癰疽發背
　　羊屎柴
増─本草綱目─羊屎柴生山野葉類鶴虱四月開白花亦
有紅花者結子如羊屎狀名鐡草子根可毒魚夏用苖
葉冬用根主傅癰疽發背能合瘡口散膿血又酒煮服
治下血
　　山枇杷柴
増─本草綱目─山枇杷柴取皮傅湯火傷
　　三角風
増─本草綱目─三角風名三角尖取石上者尤良主風濕
流注疼痛及癰疽腫毒
　　葉下紅
増─本草綱目─葉下紅滴汁治飛絲入目腫痛
　　滿江紅
増─本草綱目─滿江紅主癰疽
　　隔山消
増─本草綱目─隔山消出太和山白色主腹脹積滯氣隔
噎食轉食
　　石見穿
増─本草綱目─石見穿主骨痛大風癰腫
　　墓頭囘
増─本草綱目─墓頭囘治崩中赤白帶下
　　羊茅
増─本草綱目─羊茅羊喜食之故名治㗋痺腫痛
　　阿兒只
増─西域記─阿兒只出西域狀如苦參主打撲傷損婦人
損胎又治魚鼠瘡
　　阿息兒
増─西域記─阿息兒出西域狀如地骨皮治婦人産後胞
衣不下又治金瘡膿不出嚼爛塗之即出
　　奴哥撒兒
増─西域記─奴哥撒兒出西域狀如桔梗治金瘡及腸與
筋斷者嚼爛傅之自續也
　　薏苡
原─薏苡一名解蠡一名芑實一名􁁉米一名薏珠子一
名西番蜀秫一名囘囘米一名草珠兒(本草綱目云其/葉似蠡實而解)
(散又似芑黍之苗故有觧蠡芑實之名􁁉音感􁁉米乃/其堅硬者有􁁉彊之意一作􁁉珠一作􁀙米苗名屋菼)
(囘囘米以下三/名見救荒本草)處處有之交趾者子最大出真定者佳
今多用梁漢者氣劣於真定春生苖莖髙三四尺葉如
黍葉開紅白花作穂五六月結實青白色形如珠子而
稍長故呼薏珠子取用以顆小色青味甘黏牙者良形
尖而殻薄米白如糯米此真薏苡也可粥可麫可同米
釀酒性微寒無毒養心肺上品之藥徤脾益胃補肺清
熱去風勝濕消水腫治筋急拘攣去乾濕脚氣大驗久
服輕身辟邪令人能食根甘微寒無毒煮糜食甚香去
蚘蟲大效心腹煩滿及胸脅痛剉三升煮濃汁服汁能
堕胎氣葉作飲氣香益中暑月煎飲煖胃益氣血初生
小兒煎湯浴之無毒
彚考─増─史記夏本紀注─禹母修已見流星貫昴又吞神
珠薏苡胸坼而生禹　─後漢書馬援傳─初援在交趾嘗
餌薏苡實用能輕身省慾以勝瘴氣南方薏苡實大援
欲以為種軍還載之一車時人以為南方珍怪權貴皆
望之援時方有寵故莫以聞及卒後有上書譖之者以
謂前所載還乃眀珠文犀帝益怒
集藻─五言古詩─増─宋梅堯臣魏文以予病渴贈薏苡二
叢植庭下走筆戯謝─媿無相如才偶病相如渴潩水有
丈人薏苡分叢茇為飲可扶衰餘生幸且活安知惡已
者不願變野葛　─司馬光薏苡─佳實産南州流傳却山
瘴如何馬伏波坐取丘山謗夫君道義白復為神眀相
厲氣與流言安能逞無狀　─蘓軾小圃薏苡─伏波飯薏
苡禦瘴傳神良能除五溪毒不救䜛言傷䜛言風雨過
瘴癘久亦亡兩俱不足治但愛草木長草木各有宜珍
産駢南荒絳嚢懸荔枝雪粉剖桄榔不謂蓬荻姿中有
藥與糧舂為芡珠圓炊作菰米香子美拾橡栗黄精誑
空腸今吾獨何者玉粒照座光
七言古詩─増─宋陸游薏苡─初遊唐安飯薏米炊成不減
彫胡美大如芡實白如玉滑欲流匙香滿屋腹腴項臠
不入盤况復飱酪誇甘酸東歸思之未易得每以問人
人不識嗚呼竒才從古棄草菅君試求之籬落間
七言絶句─増─宋梅堯臣和石昌言學士官舎薏苡─葉如
華黍實如珠移種官庭特蔥蒨但蠲病渴付相如勿恤
謗言歸馬援　─眀邵寳樹張提學恵薏苡仁─辟濕初聞
薏苡仁涯翁詩裏見來真東風吹送臺端貺活火山泉
共作春
詩散句─増─唐王維─薏苡扶衰病歸來幸可將　─原─杜甫
稻粱求未足薏苡謗何頻　─増─宋蘇軾─只疑薏苡来交
趾未信蠙珠出泗濱　─黄庭堅黄金滿地無人費一斛
眀珠薏苡秋　─原─眀馮琦南國繇來多薏苡東山且可
問松蘿　─増─宋陸游甑香炊薏米　─金髙士談井邊薏
苡吐秋珠
别録─原─修治─取子於甑中蒸使氣餾曝乾挼之得仁亦
可碾取凡使每兩同糯米一兩炒熟去糯米用亦有以
鹽湯煮者　─製用─春熟炊為飯食之治冷氣　薏苡仁
為末同粳米煮粥日日食補正氣利腸胃消水腫治風
痺除胸中邪氣治筋脈拘攣除消渇水飲　─増─五雜俎
京師有薏酒用薏苡實釀之淡而有風致然不足快酒
人之吸也　─鳳洲筆記─薊州薏苡仁酒周氏第一成氏
次之三屯營所造更勝清冽秀美有出色香味之表者
　　檳榔
増─藥録─檳榔一名賓門　─本草注─檳榔一名仁頻一名
洗瘴丹一名螺果尖長有紫文者名檳圓大而矮者名
榔　─南方草木狀─檳榔樹髙十餘丈皮似青桐節如斑
竹下本不大上枝不小調直亭亭千萬若一森秀無柯
端頂有葉葉似甘蕉條𣲖開破仰望如挿叢蕉於竹杪
風至獨動似舉羽扇之掃天葉下繫數房房綴數十實
實大如桃李天生棘重累其下所以禦衛其實也味苦
澀剖其皮煮其膚堅如乾棗作雞心狀破皮作錦文者
為佳以扶留藤古賁灰并食則滑美下氣消榖　─名醫
别録─㯽榔生南海氣味苦辛温澀無毒消榖逐水除痰
澼三蟲伏尸寸白　─藥性本草─味甘性寒宣利五臓六
腑壅滯破胸中氣　─唐本草─除一切風下一切氣通闗
節利九竅徤脾調中除煩破瘕結　─鶴林玉露─嶺南人
以檳榔代茶禦瘴其功有四一曰醒能使之醉蓋食之
久則熏然頰赤若飲酒然二曰醉能使之醒蓋酒後嚼
之則寛氣下痰餘酲頓觧三曰飢能使之飽四曰飽能
使之飢蓋空腹食之則充然氣盛如飽飽後食之則飲
食快然易消又且賦性䟽通而不洩氣稟味嚴正而更
有餘甘有是徳故有是功也
彚考─増─梁書海南傳─于陁利國出檳榔特精好為諸國
之極　─南史劉穆之傳─穆之少時家貧誕節嗜酒食不
脩拘檢好徃妻兄家乞食多見辱不以為耻其妻江嗣
女甚明識毎禁不令徃江氏後有慶㑹屬令勿來穆之
猶徃食畢求檳榔江氏兄弟戯之曰檳榔消食君乃常
飢何忽須此妻復截髪市餚饌為其兄弟以餉穆之自
此不對穆之梳沐及穆之為丹陽尹將召妻兄弟妻泣
而稽顙以致謝穆之曰本不匿怨無所致憂及至醉穆
之乃令厨人以金柈貯檳榔一斛以進之　─任昉傳─昉
父遥本性重檳榔以為常餌臨終常求之剖百許口不
得好者昉亦所嗜好深以為恨遂終身不嘗檳榔　─唐
書南蠻傳─環王國取檳榔瀋為酒　哥羅國凡嫁娶納
檳榔為禮多至二百盤　真臘國客至屑檳榔龍腦香
蛤以進　婆賄伽盧國土熱衢路植椰子檳榔仰不見
日　─宋史地理志─瓊州貢檳榔　─三輔黄圗─漢武帝元
鼎六年破南越起扶荔宮以植所得奇草異木有檳榔
百餘本　─風俗記─王髙麗年十四五時四月八日在彭
城佛寺中謝混見而以檳榔贈之執王手謂曰王郎謝
叔源可與周旋否　─南中八郡志─檳榔土人以為貴婚
族欵客輙先進此物若邂逅不設用相嫌恨　─三國典
略─齊命通直散騎常侍辛徳源聘于陳陳遣主客蔡佞
宴酬因談謔手㺯檳榔乃曰頃聞北間有人為噉檳榔
獲罪人間遂禁此物定爾否徳源答曰此是天保初王
尚書罪狀故耳猶如李固被責云胡粉飾面搔首弄姿
不聞漢世頓禁胡粉　─酉陽雜俎─檳榔枝苗可以忘憂
　─嶺表録異─安南自嫩及老採檳榔實啖之自云交州
地温不食此無以袪其瘴癘廣州亦噉檳榔然不甚於
安南也　─西溪叢語─閩廣人食檳榔每切作片蘸蠣灰
以荖葉裹嚼之荖音老又音蒲口切初食微覺似醉面
赤故東坡詩云紅潮登頬醉檳榔　─宋類苑南海地氣
暑濕人多患胸中痞滯故常㗖檳榔數十口加以勃蔞
藤洎蜆灰同咀之液如朱色程思孟知畨禺凡左右侍
史啖檳榔者悉杖之或問其故曰惡其口唇如潄血耳
　─海槎餘録─㯽榔産於海南惟萬崖瓊山㑹同樂㑹諸
州縣為多他處則少每親朋㑹合互相擎送以為禮至
於議姻不用年帖只送㯽榔而已　─瀛涯勝覽─𤓰哇國
人㯽榔不離口寘飯於盤酥澆之餐則𠻳去榔屑向盤
掬而食食既水飲待賔以㯽榔
集藻─牋─増─晉俞益期與韓康伯牋─惟㯽榔樹最南㳺之
可觀子既非常木亦特異余在交州時度之大者三圍
髙者九丈餘葉聚樹端房棲葉下花秀房中子結房外
其擢穂似黍其綴實似榖其皮似桐而厚其節似竹而
穊其中空其外勁其屈如覆虹其伸如縋繩本不大末
不小上不傾下不斜稠直亭亭千百若一歩其林則寥
朗庇其蔭則蕭條信可以長吟可以逺想矣但性不耐
霜不得北植必當遐樹海南遼然萬里弗遇長者之目
自令人深恨
啓─増─梁庾肩吾謝東宮賚㯽榔啓─無勞朱實兼荔支之
五滋能發紅顔類芙蓉之十酒登玉案而上陳出珠盤
而下逮澤深温柰恩均含棗　─謝賚㯽榔啓─形均緑竹
詎掃山壇色譬青桐不生空井事踰紫柰用兼芳菊方
為口實永以蠲痾　─王僧孺謝賜于佗利所獻㯽榔啓
竊以文軌一覃充仭斯及入侍請朔航海梯山獻琛奉
貢充庖盈府故其取題任賦多述俞書萍實非甘荔葩
慙美
賦─増─眀黎遂球㯽榔賦有序─㯽榔生於海外予粤人喜
雜蔞葉蜆灰嚼之婚姻之約以表結言客粤者每不諳
食且資嘲笑然攷食檳榔不惟予粤人也晉劉穆之微
時嘗造妻家已食畢求檳榔妻兄弟曰君嘗苦飢何用
此物及任丹陽尹召妻兄弟以金盤貯㯽榔一斛贈之
然則徃故吳俗所貴何以云然予讀書之暇作賦争之
美嘉實之貞烈含文采於炎方榦亭亭而直上枝扶舉
而踈張渉南海以流望見團盖之彷徉摘鮫人之明珠
猶什襲而錦裝牽異草而薦葉朋翡翠於越裳凖削𤓰
以成瓣㦯如錢而擲筐疑獺髓與玉屑並資嚼而得漿
擬潄石而礪齒勝含脂以為容於是集良耦邀上賔進
鯉尾獻猩唇調甘選脆嘉澹雪醇龍華代燭雞人遲更
觴羽倦而既醉徳味飽乎大烹却易牙而不顧視杜康
以逡廵並牽裾與捧袂見微誠於華巾結方勝以象物
翅則蜨而首螓香儼含乎雞舌液半飲而霞蒸酌腑臓
之損益導元氣以降升是以靡俗不珍無時不宜托吉
士以為友比白茅而包之指摽梅以興感佇斯焉之相
遺陳𤓰果以穿鍼懸艾虎而續絲匪一端以調笑即懐
袖以寄怡在凝寒而擁背㦯立月而露滋忽温靄而如
醺惟丹丸之馥頥彼嚙唇與唼舌樂並枕於低帷暢同
心之蘭言相吞吐而氣佳笑貞士之苦節采松實而縁
阿分藜藿之我安適晚食而婆娑詠素餐以不怍歌無
酒而可酡從樂飢於衡門亦囘味以㫖多况鼎養之羅
列侑退食而委蛇
五言古詩─増─梁劉孝綽有人乞牛舌乳不付因餉㯽榔
陳乳何能貴爛舌不成珍空持渝皓齒非但汙丹脣别
有無枝實曾要湛上人差比朱櫻熟詎易紫梨津莫言
蔕中久當看心裏新微芳雖不足含咀願相親　─周庾
信忽見㯽榔─緑芳千子熟紫穂百花開莫言行萬里曾
經相識来　─宋蘇軾食㯽榔─月照無枝林夜棟立萬礎
𣺌𣺌雲間扇蔭此九月暑上有垂房子下繞絳刺禦風
欺紫鳳卵雨暗蒼龍乳裂包一堕地還以皮自煮北客
初未諳勸食俗難阻中虚畏泄氣始嚼忽半吐吸津得
微甘著齒隨亦苦面目太嚴冷滋味絶媚嫵誅彭勲可
䇿推轂勇宜賈瘴風作堅頑導利時有補藥儲固可爾
果録詎用許先生失膏粱便腹委敗鼓日噉過一粒膓
胃為所侮蟄雷殷臍腎藜藿腐亭午書燈看膏盡鉦漏
歴歴數老眼怕少睡竟使赤眥努渴思梅林嚥饑念黄
獨舉奈何農經中收此困羇旅牛舌不餉人一斛肎多
與乃知見本偏但可酬惡語　─戴復古泉南即事─寄跡
小園中自笑客異鄉東家送㯽榔西家送㯽榔咀嚼脣
齒赤亦能醉我腸南人愛敬客以此當茶湯慇懃謝其
来此意不可忘　─眀劉基初食㯽榔─㯽榔紅白文色似
青扶留驛吏勸我食可已瘴癘憂初驚刺生頰漸若㦸
在㗋紛紛花滿眼岑岑暈蒙頭將疑悮腊毒復想致無
由稍稍熱上靣輕汗如珠流清涼徹肺腑麤穢無纎留
信知殷王語瞑眩疾乃瘳三復増永歎書之遺朋儔
五言律詩─増─宋朱子㯽榔─憶昔南遊日初嘗靣發紅藥
嚢知有用茗盌詎能同蠲疾收殊效修真録異功三彭
如不避糜爛七非中
五言排律─増─宋李綱㯽榔─踈林滄海上結實已纍纍煙
濕頳虬卵風揺翠羽旗飛翔金鸑鷟掩映籜龍兒濩落
咍椰子勻圓訝荔枝當茶消瘴速如酒醉人遲蔞葉偏
相稱蠣灰亦漫為乍餐顔愧渥頻嚼齒愁疲飲啄隨風
土端憂化島黎
七言絶句─増─宋黄庭堅幾道復覔㯽榔─蠻烟雨裏紅千
樹逐水排痰肘後方莫笑忍饑窮縣令煩君一斛寄㯽
榔　─朱子㯽榔五絶卒章戲簡及之主簿─暮年藥裹闗
身切此外翛然百不貪薏苡載来縁下氣檳榔收得為
祛痰　錦文縷切勸加餐蜃炭扶留共一盤食罷有時
求不得英雄邂逅亦飢寒　向来試吏著南冠馬甲蠔
山得飫餐却藉芳辛来觧穢雞心磊落看堆盤　箇中
有味要君參螫吻舂㗋久不甘珍重人心亦如此莫將
寒苦換春酣　髙士沉迷簿領書有時紅糁綴𤣥鬚定
知不著金盤貯兒女心情本自無
詩散句─増─唐李白─何如黄金盤一斛薦㯽榔─宋唐庚
織貝流肌滑㯽榔入頰紅　─元張翥㯽榔新善啖一斛
宿酲空　宋蘇軾─不用長愁挂月村㯽榔生子竹生孫
　─唐曹鄴─㯽榔自無柯─宋鄭域─㯽榔共聘幣　戴復
古─紅吐㯽榔唾
　　(附/録)山㯽榔
増─羅浮山䟽─山㯽榔一名蒳子生日南樹似栟櫚而小
與㯽榔同狀一叢十餘榦一榦十餘房一房數百子子
長寸餘五月采之味近甘苦
　　大腹子
増─本草綱目─大腹子一名大腹㯽榔出嶺表滇南㯽
中一種腹大形扁而味澀者不似㯽榔尖長味良甘者
所謂猪㯽榔也雲南記云大腹㯽榔每枝有二三百顆
青時以一片蔞葉及蛤粉卷和食之即減澀味與㯽榔
可通用但力稍劣耳皮味辛微温無毒治冷熱氣攻心
腹大腸蠱毒痰膈醋心下一切氣止霍亂通大小腸健
脾開胃消肌膚中水氣壅逆瘴瘧痞滿胎氣惡阻脹悶
　　馬㯽榔
原─馬㯽榔俗譌為馬金囊一名馬金南一名紫㯽榔結
實紫色内有核而殻薄去殻其仁色白盤轉與北方文
官果無異第文官果乾久食之刺㗋馬㯽榔雖乾嚼之
軟美嚼完以新汲水送下其清甜香美凡果無與為比
味甘寒無毒出雲南金齒沅江諸夷地核仁氣味苦甘
寒無毒治産難傷寒熱病惡瘡腫毒俱以冷水嚼服數
枚
集藻─五言古詩─増─眀吳寛馬㯽榔─有樹吾不識人云馬
㯽榔㯽榔産南海結實因瘴鄉平生冐其名豈亦如丁
香白花細而密實甘翻可甞其葉與麻同沃若澤且光
麻馬音㦯譌欲問郭駝亡
　　茱萸(二種/)同類
増─本草綱目─吳茱萸(陳藏器曰茱萸南北總有入藥以/吴地者為好所以有吳之名也)
處處有之江淮蜀漢尤多木髙丈餘皮青緑色葉似椿
而濶厚紫色三月開紅紫細花七八月結實似椒子嫩
時微黄至熟則深紫李時珍曰枝柔而肥葉長而皺其
實結於梢頭纍纍成簇而無核一種粒大一種粒小小
者入藥為勝氣味辛温有小毒温中下氣止痛除濕逐
風邪開腠理治欬逆寒熱利五臟去痰冷逆氣治飲食
不消心腹諸冷絞痛中惡心腹痛霍亂吐瀉􁟇痺刺痛
腰脚軟弱利大腸壅氣膓風痔疾殺三蟲鬼疰治腎氣
通闗節健脾厚腸胃開鬱化滯食茱萸一名藙一名
榝一名艾子一名辣子一名越椒一名欓子(陶𢎞景曰/禮記名藙)
(而俗呼為榝子當是不識藙子也蘇恭曰爾雅云椒榝/醜莍陸璣詩䟽云椒榝屬也並有榝名李時珍曰此即)
(欓子也蜀人呼為艾子楚人謂之辣古人謂之藙及榝/子因其辣蜇口惨腹有殺毅黨然之狀故有諸名曹憲)
(博雅云欓子越椒茱萸也鄭樵通志/云欓子一名食茱萸以别吳茱萸也)蘇頌曰南北皆有
之其木甚高大有長及百尺者枝莖青黄莖間有刺上
有小白㸃葉類油麻其花黄色子宜入食羮中能發辛
香李時珍曰髙木長葉黄花緑子叢簇枝上味辛而苦
土人八月採搗濾取汁入石灰攪成名曰艾油亦曰辣
米味辛辣入食物中用主治功同吴茱萸但力少劣耳
彚考─増─禮記内則三牲用藙─註─藙煎茱萸也漢律㑹稽
獻焉爾雅謂之榝䟽賀氏云今蜀郡作之九月九日取
茱萸折其枝連其實廣長四五寸一升實可和十升膏
名為藙也　─南齊書祥瑞志始興郡本無欓樹調味有
闕世祖在郡堂屋後忽生一株　─唐書文藝傳─王維别
墅在輞川有茱萸沜　─詩含神霧─茱萸耐老　─淮南畢
萬術─井上宜種茱萸茱萸葉落井中飲此水者無瘟病
懸茱萸于屋内鬼畏不入　─雜五行書─舎東種白楊茱
萸三根増年益夀除患害也　─搜神記─永嘉六年正月
無錫縣歘有四枝茱萸樹相樛而生狀若連理　─發蒙
記─蛇以茱萸為酒謂飲之即醉也　異苑─晉新野庾紹
字道遐與南陽宋協中表之親情好綢繆桓𤣥時庾為
湘東太守病亡義熙中忽見形詣協求酒協時時餌茱
萸酒因為設之酒至執杯還置云有茱萸氣恊云卿惡
之耶紹云上官皆畏之非獨我也　─風土記─俗尚九月
九日謂之上九茱萸到此日氣烈熟色赤可折其房以
挿頭云辟惡氣禦冬　─易洞林─郭璞避難至新息有人
以茱萸令璞射之璞曰子如小鈴含𤣥珠按文言之是
茱萸　─續齊諧記─汝南桓景隨費長房遊學長房謂之
曰九月九日汝南當有大災戹急令家人縫囊盛茱萸
繫臂上登山飲菊花酒此禍可消景如言舉家登山夕
還見雞犬牛羊一時暴死長房問之曰此可代矣今世
人九日登髙飲酒帶茱萸囊蓋始於此　─成都古今記
蜀人每進酒輙以艾子一粒投之少頃香滿盂醆　─福
建志─建寧府重陽日登髙飲茱萸酒名茱萸為辟邪翁
集藻─贊─増─宋宋祁艾子贊─緑實若萸味辛香苾投粒羮
臛椒桂之匹
賦─増─晉孫楚茱萸賦─有茱萸之嘉木植茅茨之前庭歴
漢女而始育閱百嵗而長生森蔓延以盛興布緑葉於
紫莖鶉火西徂白藏授節零露既凝鷹隼飄厲攀紫房
於纎阿綴朱實之酷烈應神農之本草療生民之疢疾
文散句─増─楚屈原離騷─榝又欲充夫佩幃
五言古詩─増─梁簡文帝茱萸女─茱萸生狹邪結子復銜
花遇逄纎手摘濫得映鉛華雜與鬟簪插偶逐鬢鈿斜
東西争贈玉縱横来問家不無夫婿馬空駐使君車
唐萬楚茱萸女─山隂栁家女九日采茱萸復得東隣伴
䨇為陌上姝插枝著髙髻結子置長裾忤性常遲緩非
闗詫丈夫平眀折林樾日入返城隅俠客要羅袖行人
挑短書蛾眉自有主年少莫踟蹰
五言律詩─増─宋徐鉉奉御扎賦茱萸─萬物慶西成茱萸
獨擅名房排紅結小香透夾衣輕宿霧霑猶重朝陽照
更眀長和菊花酒髙宴奉西清
七言律詩─増─宋徐鉉奉和御製茱萸─臺畔西風御果新
芳香精彩麗蕭辰柔條細葉妝治好紫蔕紅芳㸃綴勻
㡬朶得陪天上宴千株長作洞中春今朝聖藻偏流詠
黄菊無由更敢隣
五言絶句─増─唐王維茱萸沜─結實紅且緑復如花更開
山中儻留客置此芙蓉杯　─山茱萸─朱實山下開清香
寒更發幸與叢桂花窻前向秋月　─裴廸茱萸沜─飄香
亂椒桂布葉開檀欒雲日雖囘照森沉猶自寒
七言絶句─増─唐武元衡寄題江南所居茱萸樹─手種茱
萸舊井傍㡬回春露又秋霜今来獨向秦中見攀折無
時不斷腸
詩散句─増─唐孟浩然─茱萸正可佩折取寄情親　─司空
曙─强向衰叢見芳意茱萸紅實是繁花　─張說茱囊繫
牧童　─李白─九日茱萸熟　─李益─茱萸滴露房　─宋司
馬光─萸房近令節　─唐王昌齡茱萸插鬢花宜夀─王
維─徧插茱萸少一人　─杜甫─醉把茱萸仔細看　─盧綸
茱萸一朶映華簮　─權徳輿─酒泛茱萸晚易曛　白居
易─舞鬟擺落茱萸房茱萸色淺未經霜　─元稹─茱萸
暗綻紅珠蘂　─崔櫓─茱萸冷吹溪口香─無名氏─茱萸
蘂綻蠅頭赤
别録─増─齊民要術─食茱萸二月栽之宜固城隄冡髙燥
之處候實開便收之挂著屋裏壁上令隂乾勿使煙薰
用時去中黒子　─炮炙論凡使吳茱萸去葉梗每十兩
以鹽二兩投東流水四斗分作一百度洗之自然無涎
日乾入丸散用之若用醋煮者每十兩用醋一鎰煮三
十沸後入茱萸曬乾用
　　桂(巖桂别見花譜/)
増─爾雅─梫木桂註─今南人呼桂厚皮者為木桂桂樹葉
似枇杷而大白華華而不著子叢生巖嶺枝葉冬夏常
青　─桂海虞衡志─桂南方竒木上藥也桂林以地名地
實不産而出於賓宜州凡木葉心皆一縱理獨桂有兩
紋形如圭製字者意或出此葉味辛甘與皮無别而加
芳美人喜咀嚼之　─南方草木狀─桂出合浦生必以髙
山之巔冬夏常青其類自為林間無雜樹交趾置桂園
桂有三種葉如柏葉皮丹者為丹桂葉似柿葉者為菌
桂葉似枇杷葉者為牡桂　─酉陽雜俎─牡桂葉大如苦
竹葉葉中一脈如筆跡花蔕葉三瓣瓣端分為兩岐其
表色淺黄近岐淺紅色花六瓣色白心凸起如荔枝其
色紫出婺州山中　─唐本草─牡桂乃爾雅所云梫木桂
也葉長尺許花子與菌桂同大小枝皮俱名牡桂但大
枝皮肉理麤虛如木而肉少味薄名曰木桂亦云大桂
不及小嫩枝皮肉多而半卷中必皺起其味辛美一名
肉桂亦名桂枝一名桂心出邕州桂州交州甚良其菌
桂葉似柿葉中有縱文三道表裏無毛而光澤肌理𦂳
薄如竹大枝小枝皮俱是筒其大枝無肉老皮堅板不
能重卷味極淡薄不入藥用小枝薄而卷及二三重者
良或云筒桂陶氏云小桂是也今惟出韶州　─本草綱
目─牡桂葉長如枇杷葉堅硬有毛及鋸齒其花白色其
皮多脂菌桂葉如柿葉而尖狹光净有三縱文而無鋸
齒其花有黄有白其皮薄而卷今商人所貨皆此二種
别録單名桂者即肉桂李杲云桂之細薄者為枝厚脂
者為肉去皮與裏當其中者為桂心桂肉氣味甘辛有
小毒利肝肺氣心腹寒熱冷痰霍亂轉筋頭痛腰痛出
汗温中堅筋骨通血脈理䟽不足宣導百藥治沈寒痼
冷之病去營衛中風寒表虚自汗桂心苦辛無毒治九
種心痛腹内冷痛欬逆結氣壅脾脚痺不仁止痢破血
殺三蟲治一切風氣補五勞七傷通九竅利闗節益精
眀目暖腰膝治風痺骨節攣縮續筋骨生肌肉消瘀血
破痃癖癥瘕殺草木毒治風癖失音陽虚失血内托癰
疽痘瘡觧蛇蝮毒牡桂即木桂其最薄者為桂枝枝之
嫩小者為栁桂氣味辛温無毒治上氣欬逆結氣㗋痺
吐吸利闗節補中益氣治心痛脇痛温筋通脉止煩發
汗去冷風疼痛菌桂氣味辛温無毒治百病養精神和
顔色為諸藥先聘通久服輕身不老靣生光華媚好常
如童子昔人所服食者蓋此類也
彚考─増─戰國䇿─蘇秦曰楚國之食貴於玉薪貴於桂
山海經─桂林八樹在賁隅東─註─八樹成林言其大也
莊子─桂可食故伐之　─列仙傳─范蠡好食桂飲水賣藥
人間世世見之　─說文─桂江南木百藥之長　─原─地理
志─桂陽郡有桂嶺開花遍樹林嶺盡香　─増─捜神記─彭
祖者殷時大夫也姓籛名鏗帝顓頊之孫陸終氏之中
子歴夏而生商末號七百嵗常食芝桂　─抱朴子趙佗
子服桂二十年足下生毛日行五百里力舉千斤─廣
州記─桂父常食桂葉見知其神人尊事之一旦與鄉曲
别飄然入雲　─拾遺記─闇河之北有紫桂成林其實如
棗羣仙餌焉韓終採藥四言詩曰闇河紫桂實大如棗
得而食之後天而老　─臨海記─郡東南有白石山望之
如雪山有湖傳云金鵞之所集八桂之所植　─水經注
林邑城隍塹之外林棘荒蔓榛梗冥鬱縢槃等秀参錯
際天其中香桂成林氣清澄煙桂父象人也棲居此林
服桂得道　─羅浮山記─山頂有桂山海經所謂賁禺之
桂　─一品集─李徳裕平泉莊有東陽之牡桂　─酉陽雜
俎─大凢木脈皆一脊唯桂葉三脊　─孫公談苑─南唐後
主嘗召徐鍇至清暑閣前地經雨草生磚縫中薙去復
生鍇曰呂氏春秋云桂枝之下無雜木味辛故也後主
令取桂屑數斗勻布縫中經宿盡死　─夢溪筆談呂氏
春秋云桂枝之下無雜木蓋桂枝味辛螫故也然桂之
殺草木自是其性不為辛螫也雷公炮炙論云以桂為
丁以釘木中其木即死一丁至微未必能螫大木自是
其性相制耳　─避暑録話─蘇子瞻在恵州作桂酒嘗問
其二子邁過云一試之而止大抵氣味似屠蘇酒二子
語及亦自撫掌大笑劉禹鍚傳信方有桂漿法善造者
暑月極快美凡酒用藥未有不奪其味况桂之烈楚人
所謂桂酒椒漿者安知其為美酒但土俗所尚今欲因
其名以求美亦過矣
集藻─贊─増─晉郭璞桂贊─桂生南裔拔萃岑嶺廣莫熈葩
凌霜津穎氣王百藥森然雲挺
　文賦散句─増─楚屈原離騷─雜申椒與菌桂兮豈維紉夫
　蕙茝　─漢司馬相如上林賦─桂椒木蘭　─晉孫綽天台
　賦─八桂森挺以凌霜
　五言古詩─原─周庾信詠桂─南中有八桂繁華無四時不
　識風霜苦安知零落期　─増─唐顔真卿謝陸處士杼山
　折青桂花見寄之什─羣子遊杼山山寒桂花白緑荑含
　素萼采折自逋客忽枉巖中詩芳香潤金石全髙南越
　蠧豈謝東堂策㑹惬名山期從君恣幽覿
　詩散句─増─唐李白─何以折相贈白花青桂枝　─孟浩然
　青桂春再榮白雲暮來變─白居昜─身倚白石崖手攀
　青桂樹　─晉張恊─尺燼重㝷桂　─梁庾肩吾─八桂動芳
　枝　─原─唐李白青桂隠遥月　─増─姚合─辛香發桂叢
　李賀─山頭老桂吹古香
　别録─原─漢書南越傳─尉陀獻桂蠧一器─註─師古曰此蟲
　食桂故味辛而漬之以蜜食之也
御定佩文齋廣羣芳譜卷九十九
　欽定四庫全書
御定佩文齋廣羣芳譜卷一百
　　藥譜
　　　丁香(與花譜丁香/名同物異)
　增─本草綱目─丁香一名丁子香一名雞舌香陳藏器曰
　雞舌香與丁香同種花實叢生其中心最大者為雞舌
　撃破有順理而解為兩向如雞舌故名乃是母丁香也
　馬志曰生交廣南番樹髙丈餘木類桂葉似櫟葉花圓
　細黄色其子出枝蘂上如釘長三四分紫色其中有麤
　大如山茱萸者俗呼為母丁香雞舌香氣味辛微温無
　毒治風水毒腫霍亂心痛去惡熱丁香氣味辛温無毒
　温脾胃止霍亂壅脹風毒諸腫齒疳䘌殺蟲辟惡治口
　氣反胃鬼疰蠱毒殺酒毒消痃癖療腎氣奔豚腹痛嘔
　逆去胃寒理元氣血氣盛者勿服(按今所種丁香花三/四月開又一種也)
　彚考─增─酉陽雜俎─藥草異名亭炅獨生雞舌香也─藥
　譜─丁香異名支解香　─夢溪筆談─予集靈苑方論雞舌
香以為丁香母蓋出陳氏拾遺今細考之尚未然按齊
民要術云雞舌香世以其似丁子故一名丁子香即今
丁香是也日華子云雞舌香治口氣所以三省故事郎
官日含雞舌香欲其奏事對答其氣芬芳此正所謂丁
香治口氣至今方書為然又古方五香連翹湯用雞舌
香千金五香連翹湯無雞舌香却有丁香此最為明驗
新補本草又出丁香一條蓋不曽深考也今世所用雞
舌香乳香中得之大如山茱萸剉開中如柿核畧無氣
味以治痰殊極乖謬
集藻─五言古詩─增─唐杜甫丁香─丁香體柔弱亂結枝猶
墊細葉帶浮毛疎花披素艶深栽小齋後庶近幽人占
晚墮蘭麝中休懐粉身念
五言律詩─增─唐錢起賦得池上䨇丁香樹─得地移根逺
交柯繞指柔露香濃結桂池影鬭蟠虬黛葉輕筠緑金
花笑菊秋何如南海外雨露隔炎洲
七言絶句─增─唐陸龜蒙丁香─江上悠悠人不問十年雲
外醉中身殷勤解却丁香結從放繁枝散誕春　─金元
好問賦瓶中雜花─香中人道睡香濃誰信丁香臭味同
　一樹百枝千萬結更應薫染費春工　─明許邦才丁香
花─蘇小西陵踏月廻香車白馬引郎來當年剰綰同心
結此日春風為翦開
詩散句─增─宋宋白─昨日司花新奉勅後園差使結丁香
　─陶弼─萬枝千葉逓相就内結花心外結身
　　烏藥
增─本草綱目─烏藥一名旁其一名鰟魮一名矮樟(烏以/色名)
(其葉狀似鰟魮鯽魚故俗呼為鰟魮樹拾遺作/旁其方音訛也南人亦呼為矮樟其氣似樟也)蘇頌曰
台州雷州衡州皆有之以天台者為勝木似茶檟髙五
七尺葉微圓而尖靣青背白有紋四五月開細花黄白
色六月結實根有極大者又似釣樟根然根有二種嶺
南者黑褐色而堅硬天台者白而虛軟並以八月采根
如車轂紋形如連珠者佳李時珍曰呉楚山中極多人
以為薪根葉皆有香氣但根不甚大纔如芍藥嫩者肉
白老者肉褐色其子如冬青子生青熟紫核殻極薄其
仁亦香而苦根味辛温無毒治中惡心腹痛蠱毒疰忤
鬼氣宿食不消天行疫瘴膀胱腎間冷氣攻衝背膂婦
人血氣小兒腹中諸蟲除一切冷霍亂反胃吐食瀉痢
癰癤疥癘并解冷熱
　　(附/録)研藥
增─海藥本草─研藥生南海諸州小樹葉如椒根如烏藥
而圓小根味苦温無毒主霍亂下利赤白中惡蠱毒腹
不調者剉水煎服
　　乳香
增─香録─乳香一名薫陸香出大食國南其樹類松以斤
斫樹脂溢於外結而成香聚而成塊上品為揀香圓大
如乳頭透明俗呼滴乳又曰明乳次為瓶香以瓶收者
次為乳塌雜沙石者次為黑塌黒色次為水濕塌水漬
色敗氣變者次為斫削雜碎不堪次為纒末播揚為塵
者　─本草綱目─熏陸香一名馬尾香一名天澤香一名
摩勒香一名多伽羅香(宼宗奭曰薫陸香即乳香為其/垂滴如乳頭也鎔塌在地者為)
(塌香皆一也李時珍曰佛書謂之天澤香言其潤澤也/又謂之多伽羅香又曰杜嚕香李珣言薫陸是樹皮乳)
(是樹脂陳藏器言乳香是薫陸之類宼宗奭言是/一物陳承言薫陸是總名乳香是薫陸之乳頭也)掌禹
錫曰按南方異物志云薫陸出大秦國在海島有大樹
枝葉正如古松生于沙中盛夏木膠流出沙上狀如桃
膠夷人采取賣與商賈無賈則自食之氣味微温無毒
主風水毒腫去惡氣伏尸瘾疹癢毒治耳聾中風口噤
不語婦人肉氣止大腸洩澼療諸瘡令内消能發酒理
風冷下氣益精補腰膝治腎氣止霍亂衝惡中邪氣心
腹痛疰氣長血活血定痛伸筋治婦人産難折傷
彚考─增─酉陽雜俎─藥草異名靈華汎腴薫陸香也　貞
元中蜀郡有僧志功言住寳相寺持經夜乆忽有飛蟲
五六枚大如蠅金色迭飛燈熖或蹲于柱花上鼔翅與
火一色久乃滅熖中如此數夕童子擊墮一枚乃薫陸
香也亦無形狀自是不復見
　　沒藥
增─本草綱目─沒藥(一作末藥/皆梵言也)蘇頌曰今南海諸國及廣
州或有之木之根株皆如橄欖葉青而宻歳乆者則有
脂液流滴在地下凝結成塊或大或小亦類安息香采
無時按一統志云沒藥樹髙大如松皮厚二三寸采時
掘樹下為坎用斧伐其皮脂流於坎旬餘方取之氣味
苦平無毒破血止痛療金瘡杖瘡諸惡瘡痔漏卒下血
目中翳暈痛膚赤破癥瘕宿血損傷瘀血消腫痛治心
膽虛肝血不足墮胎及産後心腹血痛
　　騏驎竭
增─本草綱目─騏驎竭一名血竭(騏驎馬名也此物如乾/血故謂之血竭曰騏驎)
(者隐/之也)蘇頌曰南番諸國及廣州皆有之木髙數丈婆娑
可愛葉似櫻桃而有三角其脂液從木中流出滴下如
膠飴狀乆而堅凝乃成竭赤作血色采無時按一統志
云血竭樹畧如沒藥樹其肌赤色采法亦於樹下掘坎
斧伐其樹脂流於坎旬日取之多出大食諸國今人試
之以透指甲者為真氣味甘鹹平無毒治心腹卒痛金
瘡血出破積血止痛生肉去五臟邪氣傷折打損一切
疼痛血氣攪刺内傷血聚補心包絡肝血不足益陽精
消隂滯氣
　　阿魏
增─酉陽雜俎─阿魏木出伽闍郍國即北天竺也伽闍郍
呼為形虞亦出波斯國呼為阿虞截樹長八九丈皮色
青黄三月生葉似䑕耳無花實斷其枝汁如飴乆乃堅
凝名阿魏拂林國僧彎所説同摩伽陁國僧提婆言取
其汁如米豆屑合成阿魏　─本草綱目─阿魏一名薫渠
一名哈昔泥(夷人自稱曰阿此物極臭阿之所畏也經/謂之央匱䝉古人謂之哈昔泥元時食用)
(以和料其根名稳展/以淹羊肉甚香美)蘇恭曰生西番及崑崙苗葉根莖
酷似白芷擣根汁日煎作餅者為上截根穿暴乾者為
次體性極臭而能止臭又婆羅門云薫渠即是阿魏取
根汁暴之如膠或截根日乾並極臭西國持呪人禁食
之常食用之云去臭氣陳承曰今江浙人家亦種之枝
葉香氣皆同而差淡薄但無汁膏李時珍曰阿魏有草
木二種草者出西域可曬可煎木者出南番取其脂汁
校一統志所載有此二種云出火州及沙鹿海牙國者
草髙尺許根株獨立枝葉如蓋臭氣逼人生取其汁熬
作膏名阿魏出三佛齊及暹羅國者樹不甚髙土人納
竹筒于樹内脂滿其中冬月破筒取之其樹低小如枸
杞牡荆之類西南風土不同故或如草如木也氣味辛
平無毒殺諸小蟲去臭氣破癥積下惡氣除邪鬼蠱毒
治風邪鬼疰心腹中冷傳尸冷氣辟瘟治瘧霍亂心腹
痛腎氣瘟瘴禦一切蕈菜毒解自死牛羊馬肉諸毒消
肉積
　　盧㑹
增─本草綱目─盧會一名奴會一名訥會一名象膽(陳藏/器曰)
(俗呼為象膽以/其味苦如膽也)李珣曰盧㑹生波斯國狀如黒餳乃樹
脂也蘇頌曰今惟廣州有來者其木生山野中滴脂淚
而成采之不拘時月李時珍曰一統志云𤓰哇三佛齊
諸國所出者乃草屬狀如鱟尾采之以玉器搗成膏氣
味苦寒無毒治熱風煩悶胸膈間熱氣明目鎮心小兒
癲癎驚風療五疳殺三蟲及痔病瘡瘻解巴豆毒除鼻
癢傳􁝎齒治濕癬出黄汁
　　黄蘗
原─黄蘗(俗作/黄柏)一名蘗木根名檀桓出邵陵者輕薄色深
為勝出東山者厚而色淺樹髙數丈葉似呉茱萸亦如
紫椿經冬不凋皮外白裏深黄色厚二三分二月五月
采皮隂乾性苦寒無毒洩伏火補腎水堅腎壯骨治衝
脈氣逆不渴而小便不通消五臟腸胃中結熱黄疸除
骨蒸瀉膀胱相火得知母滋隂降火得蒼术除濕清熱
為治痿要藥得細辛瀉膀胱火治口舌生瘡金張元素
曰黄蘗之用有六瀉膀胱心火一也利小便結二也除
下焦濕腫三也痢疾先見血四也臍中痛五也補腎壯
骨髓六也凡膀胱腎水不足諸痿厥腰無力于黄茋湯
中加用使兩足膝中氣力涌出痿軟即去乃癱瘓必用
之藥明李時珍曰古書言知母佐黄柏滋隂降火有金
水相生之義黄柏無知母猶水母之無蝦蓋黄柏能制
膀胱命門隂中之火知母能清肺金滋腎水之化源氣
為陽血為隂邪火煎熬則隂血漸涸故隂虛火動之病
須之非隂中之火不可用又必少壯氣盛能食者用之
相宜若中氣不足邪火熾甚者乆服有寒中之變
彚考─增─牕間紀聞─古人寫書皆用黄紙以蘗染之所以
辟蠧故曰黄卷
别録─增─修治─炮炙論云削去麤皮用生蜜水浸半日曬
乾每五兩用蜜三兩塗之文武火炙令蜜盡為度李時
珍云黄蘗性寒而沉生用降實火熟用不傷胃酒制治
上鹽制治下蜜制治中
　　小蘗
增─本草綱目─小蘗一名子蘗一名山石榴(此與金櫻子/杜鵑花並名)
(山石榴非/一物也)蘇恭曰生山石間所在皆有襄陽峴山東者
為良其樹枝葉與石榴無别但花異子細黒圓如牛李
子及女貞子爾李時珍曰其皮外白裏黄狀如蘗皮而
薄小氣味苦大寒無毒治口瘡疳䘌殺諸蟲去心腹中
熱氣治血崩
　　厚朴
增─廣雅─重皮厚朴也　─漢書注─朴木皮也此藥以皮為
用而皮厚故呼厚朴　─本草綱目─厚朴一名烈朴一名
赤朴一名厚皮樹名榛子名逐折(其木質朴而皮厚味/辛烈而色紫赤故有)
(厚朴烈/赤諸名)蘇頌曰以梓州龍州者為上木髙三四丈徑一
二尺春生葉如槲葉四季不凋紅花而青實皮極鱗皺
而厚紫色多潤者佳薄而白者不堪李時珍曰朴樹膚
白肉紫五六月開細花細實如冬青子生青熟赤有核
七八月采之味甘美皮氣味苦温無毒治中風傷寒頭
痛寒極驚悸氣血痺死肌去三蟲温中益氣消痰下氣
療霍亂腹痛脹滿胃中冷逆洩痢淋露反胃轉筋瀉膀
胱及五臟一切氣消宿食去結水破宿血化水榖止吐
酸水大温胃氣
彚考─增─温公詩話─文徳殿百官常朝之所也宰相奏事
畢乃來押班常至日旰守堂卒好以厚朴湯飲朝士朝
士有乆無差遣厭苦常朝者戲為詩曰立殘階下梧桐
影喫盡街頭厚朴湯亦朝中之實事也
　　杜仲
增─廣雅─杜仲曼榆也　─原─一名思仲一名思仙一名木
棉一名檰(本草綱目云昔有杜仲服此得道因以名之/思仲思仙皆此義其皮中有銀絲如綿故曰)
(木/棉)漢中建平宜都者佳脂厚潤者良豫州山谷及上黨
商州陜州亦有之樹髙數丈葉類柘又似辛夷江南謂
之檰初生嫩葉可食謂之檰牙花實名逐折味苦澀亦
堪入藥木可作屐益脚皮色紫而潤狀如厚朴而更厚
折之多白絲相連如綿二五六九月皆可採味甘微辛
氣温平甘温能補微辛能潤故能潤肝而補腎主補中
益精治腰膝痛堅筋骨强志療腰腎脊攣潤肝燥補肝
經風虚葉作蔬去風毒脚氣乆積風冷
别録─原─修治─凡使削去麤皮每一斤用酥一兩蜜三兩
和塗火炙以盡為度細剉用
　　秦皮
增─本草綱目─秦皮一名梣皮一名樳木一名石檀一名
樊槻一名盆桂一名苦樹一名苦櫪(秦皮本作梣皮其/木小而岑髙故名)
(人訛為樳木又訛為秦木或云木出秦地故得秦名髙/誘注淮南子云梣苦櫪木也蘇恭云樹葉似檀故名石)
(檀俗因味苦/呼為苦樹)蘇恭曰此樹似檀葉細皮有白㸃而不麤
錯取皮漬水便碧色書紙看之皆青色者是真蘇頌曰
其木大都似檀枝榦皆青緑色葉如匙頭虚大而不光
並無花實根似槐根俗呼為白樳木氣味苦微寒無毒
治風寒濕痺除熱目中青瞖白膜乆服頭不白輕身可
作洗目湯
彚考─增─淮南子─夫梣木色青翳而羸瘉蝸睆此皆治目
之藥也人無故求此物者必有蔽其明者
　　皁角
原─皁角一名皁莢一名烏犀一名懸刀一名雞棲子(本/草)
(綱目云莢之樹皁故名廣志謂之雞棲子/曽氏方謂之烏犀外丹本草謂之懸刀)所在有之樹
髙大葉如槐葉瘦長而尖枝間多刺夏開細黄花結實
有三種一種小如猪牙一種長而肥厚多脂而黏一種
長而瘦薄枯燥不黏以多脂者為佳不結實者鑿一孔
入生鐵三五斤泥封之即結性辛鹹温有小毒通闗節
破堅癥通肺及大腸氣治咽喉痺塞痰氣喘咳風癘疥
癬下胞衣墮胎
彚考─原─神仙傳─左親騎軍崔言一旦得大風惡疾䨇目
昏盲睂髪自落鼻梁崩倒勢不可救遇異人傳方用皁
角刺三斤燒灰蒸一時乆日乾為末食後濃煎大黄湯
調一匕飲之一旬睂髪再生肌潤目明後入山修道不
知所終　─增─墨客揮犀─唐華清宫今靈泉觀也七聖殿
之西南隅數十歩間有皁角一株合數人抱枝榦頗瘁
相傳明皇洎貴妃共植於此每歳結實必有十數莢合
歡者京兆尹命老卒數人守視之移接於他樹則不復
合歡也
集藻─七言絶句─增─宋張耒皁莢樹─畿縣塵埃不可論故
山喬木尚能存不縁去垢湏青莢自愛蒼鱗百歳根
别録─原─採取─樹多刺難上採時以篾篐其樹一夕盡落
　─修治─皁莢取赤肥不蛀者新汲水浸一宿銅刀削去
麤皮以酥反復炙透去子弦每一兩酥五錢又有蜜炙
絞汁燒灰之異各依方法　子揀圓滿堅硬不蛀者瓶
煮熟剥去硬皮取向裏白肉兩片去黄以銅刀切曬用
　─禁忌─皁角與鐵有相感召處鐵砧槌皁角即自損鐵
碾碾之乆則成孔鐵鍋㸑之多爆片落　製用─溽暑乆
雨時皁莢合蒼术燒烟辟瘟疫邪濕氣　皁莢浸酒中
取盡其精煎成膏塗帛上貼一切腫毒　子炒舂去赤
皮水浸軟煮熟糖漬食疏導五臟風熱　─增─翰墨叢記
淮南人藏鹽酒蟹凡一器十隻以皁莢半挺置其中則
經歳不壊
　　(附/録)波斯皁莢
增─酉陽雜俎─波斯皁莢出波斯國呼為忽野簷黙拂林
呼為阿棃去伐樹長三四丈圍四五尺葉似鉤縁而短
小經寒不凋不花而實其莢長二尺中有隔隔内各有
一子大如指頭赤色至堅硬中黒如墨甜如飴可噉亦
入藥用　─本草拾遺─一名阿勃勒狀如皁角而圓長味
甘好喫
　　(附/録)鬼皁莢
增─酉陽雜俎─鬼皁莢生江南地澤如皁莢髙一二尺沐
之長髪亦去衣垢
　　(附/録)肥皁莢
增─本草綱目─肥皁莢生髙山中其樹髙大葉如檀及皁
莢葉五六月開白花結莢長三四寸狀如雲實之莢而
肥厚多肉内有黒子數顆大如指頭不正圓其色如漆
而甚堅中有白仁如栗煨熟可食亦可種之十月采莢
煮熟搗爛和白麫及諸香作丸澡身靣去垢而膩潤勝
于皁莢也氣味辛温微毒去風濕治下痢便血瘡癬腫
毒
　　(附/録)酸角
增─雲南志─臨安府出酸角如皁角而小味酸
　　訶黎勒
增─南方草本状─訶黎勒樹似木梡花白子形如橄欖六
路皮肉相著可作飲變白髭髪令黑出九眞　─本草綱
目─訶黎勒一名訶子(訶黎勒梵言/天主持來也)蘇頌曰嶺南皆有而
廣州最盛子形如巵子橄欖青黄色七八月實熟時采
未熟時風飄墮者謂之隨風子暴乾收之益小者彼人
尤珍貴之氣味苦温無毒治冷氣心腹脹滿下食破胸
膈結氣下宿物止腸澼乆洩赤白痢消痰活水調中止
嘔吐霍亂心腹虛痛奔豚腎氣
彚考─增─嶺南異物志─廣州法性寺有訶黎勒四五十株
子極小而味不濇皆是六路每歳州貢只以此寺者寺
有古井木根蘸水水味不鹹每子熟時有佳客至則院
僧煎湯以延之其法用新摘訶子五枚甘草一寸破之
汲井水同煎色若新茶
集藻─五言排律─增─唐包佶抱病謝李吏部贈訶黎勒葉
　一葉生西徼齎來上海查歳時經水府根本别天涯方
士眞難見商胡輙自誇比香同異域看色勝仙家茗飲
暫調氣梧丸喜伐邪幸蒙却老疾深願駐韶華
别録─增─炮炙論─凡用訶黎勒酒浸後蒸一伏時刀削去
皮取肉剉焙用用核則去肉
　　婆羅得
增─本草綱目─婆羅得一名婆羅勒(婆羅得梵言/重生果也)李珣曰
婆羅得生西海波斯國樹似中華栁樹子如蓽麻子氣
味辛温無毒治冷氣塊温中補腰腎破痃癖可染髭髮
令黑
　　巴豆
增─本草綱目─巴豆一名巴菽一名剛子一名老陽子(此/物)
(出巴蜀而形如菽豆故名宋/本草一名巴椒菽字之訛也)蘇頌曰嘉州戎州睂州皆
有之木髙一二丈葉似櫻桃而厚大初生青色後漸黄
赤至十二月葉漸凋二月復漸生四月舊葉落盡新葉
齊生即花發成穗微黄色五六月結實作房生青至八
月熟而黄漸漸自落乃收之一房有二瓣一瓣一子或
三子仍有殻戎州出者殻上有縱文隠起如線一道至
兩三道土人呼為金線巴豆最為上等氣味辛温有毒
治傷寒温瘧寒熱破癥瘕結聚堅積留飲痰癖開通五
臟六腑閉塞利水榖道去惡肉除鬼毒蠱疰邪物殺蟲
魚峻用則有戡亂刼病之功微用亦有撫綏調中之妙
彚考─增─稽神録─明經趙瑜魯人累舉不第困厄甚矣因
遊泰山祈于嶽廟將出門忽有小吏自後至曰判官召
隨之而去奄至一㕔事良乆聞簾中檢閲簿書既而言
曰君命生至薄名與禄仕皆無分今此見告當有以奉
濟今以一藥方授君君以此給足衣食然不可置家置
家則貧矣瑜拜謝而出至門外空中飄大桐葉至乃書
巴豆丸方于其上與人間之方正同瑜遂稱前長水令
賣藥于夷門市餌其藥者病無不愈獲利甚多道士李
徳陽親見其桐葉已十餘年尚如新折者　─隣幾雜誌
呉冲卿説其先君為瑞昌令一卒力㗖巴豆如松子問
其由始用飯一盌巴豆兩粒漸加巴豆減飯積以歳月
至於純食巴豆此亦習噉葛之類
　　大風子
原─大風子出海南諸番國乃大樹之子狀如椰子而圓
中有核數十枚大如雷丸子中有仁白色乆則黄而油
不堪入藥氣味辛熱有毒取油治瘡有殺蟲之功不可
多服或至䘮明用之外塗功不可沒
别録─原─修治─取油法用子二三斤去殻及黄油者研極
爛盛磁器中封口入滚湯中蓋鍋宻封勿令透氣文武
火煎至黑色如膏名大風油以和藥
　　海紅豆
增─南州異物記─海紅豆生南海人家園圃中大樹而生
葉圓有莢近時蜀中種之亦成　─益都方物畧記─紅豆
葉如冬青而圓澤春開花白色結莢枝間其子累累而
綴珠若大紅豆而扁皮紅肉白以似得名蜀人用為果
飣　─本草綱目─紅豆樹髙二三丈葉似棃葉而圓氣味
微寒有小毒治人黑皮䵟􁢡花癬頭靣遊風宜入靣藥
及澡豆
集藻─贊─增─宋宋祁紅豆贊─葉圓以澤素蘤春敷子生莢
間纍纍綴珠
　　相思子
增─本草綱目─相思子一名紅豆(古今詩話云相思子圓/而紅故老言昔有人殁)
(於邉其妻思之哭於/樹下而卒因以名之)生嶺南樹髙丈餘白色其葉似槐
其花似皁莢其莢似扁豆其子大如小豆半截紅色半
截黑色彼人以嵌首飾叚公路北户録言有蔓生用子
收龍腦香相宜令香不耗也氣味苦平有小毒通九竅
去心腹邪氣止熱悶頭痛風痰瘴瘧殺腹臟及皮膚内
一切蟲除蠱毒取二七枚研服即吐出
　　猪腰子
增─本草綱目─猪腰子生栁州蔓生結莢内子大若猪之
内腎狀酷似之長三四寸色紫而肉堅彼人以充土宜
饋送中土氣味甘微辛無毒治一切瘡毒及毒箭傷
　　金櫻子
增─本草綱目─金櫻子一名刺棃子一名山石榴一名山
頭雞子(金櫻當作金罌謂其子形如/黄罌也石榴雞頭皆象形也)蘇頌曰叢生郊野
中大類薔薇有刺四月開小白花夏秋結實亦有刺黄
赤色形似小石榴李時珍曰花最白膩其實大如指頭
狀如石榴而長其核細碎而有白毛氣味酸濇平無毒
治脾洩下痢止小便利濇精氣乆服耐寒輕身
集藻─五言古詩─增─宋黄庭堅和孫公善李仲同金櫻餌
唱酬二首─人生欲長存日月不肯遲百年風吹過忽成
甘蔗滓傳聞上世士烹餌草木滋千秋垂緑髪每恨不
同時李侯好方術肘後探神竒金櫻出皇墳刺槖攬霜
枝寒牕司火候古鼎凍膠飴初嘗不可口醇酒和味宜
至今身七十孺子色不衰田中按耘耝孫息親抱持却
笑隣舍翁未老湏杖藜　假手富春公秋毫聽民詞夙
夜臨公㕔歸卧酸體肢李侯來饋藥期以十日知深中
䕶靈根金鏁祕玉符不湏許斧子辛勤來玉芝我方困
健訟撾翁爭一錐不能鳴絃坐頗愧巫馬期敢乞刀圭
餘歸和夘飲巵儻令憂民病從此得國醫
七言絶句─增─宋謝薖採金櫻子─三月花如薝蔔香霜中
採實似金黄煎成風味亦不淺潤色猶煩顧長康
詩散句─增─宋楊萬里─霜紅半臉金櫻子
　　衛茅
增─本草綱目─衛茅一名鬼箭一名神箭(劉熙釋名言齊/人謂箭羽為衛)
(此物榦有直羽如箭羽矛刃自衛之狀故名張揖廣雅/謂之神箭宼宗奭衍義言人家多燔之遣祟則三名又)
(或取此/義也)蘇頌曰生山石間小株成叢春長嫩條條上四
面有羽如箭羽視之若三羽青葉狀似野茶對生味酸
濇三四月開碎花黄緑色結實大如冬青子氣味苦寒
無毒除邪殺鬼毒蠱疰治婦人血氣
　　五加
原─五加一名文章草一名金玉香草一名金鹽一名五
花一名追風使一名犲漆一名犲節一名五佳一名白
刺一名木骨(本草綱目云此藥以五葉交加者良故名/五加又名五花丹鉛録作五佳云一枝五)
(葉者佳故也蜀人呼為白刺異物志名文章草本草犲/漆犲節之名不知何義蘇頌圖經云蘄州人呼為木骨)
(呉中俗名追風使/金鹽詳見煮石經)江淮湖南州郡皆有之春生苗莖葉
皆青作叢苗莖俱有刺類薔薇長者至丈餘葉五出香
氣似橄欖春時結實如豆粒而扁色青得霜乃紫黑根
類地骨皮輕脆芬香一云生南方者微白而柔韌大類
桑白皮生北方者微黑而硬入藥用南方者苖可作茹
用皮浸酒乆服輕身耐老明目下氣補中益精堅筋强
志意黑鬚髪令人有子或只為散代茶餌之亦驗
彚考─增─煮石經─舜嘗登蒼梧之山曰厥金玉之香草朕
欲偃息正道此五加也又異名曰金鹽昔西域眞人王
屋山人王常曰何以得長乆何不食石蓄金鹽何以得
長壽何不食石用玉豉玉豉者即地榆也五加地榆皆
是煮石而餌得長生之藥也昔尹公度聞孟綽子董士
固相與言曰寜得一把五加不用金玉滿車寜得一斤
地榆安用明月寳珠　昔魯定公母服五加酒以致不
死尸解而去　張子聲楊建始王叔牙于世彦等皆服
此酒而房室不絶得壽三百年有子二十人世人服而
延年者甚衆　眞人王常云五加者五車之星精也水
應五湖人應五徳位應五方物應五車故青精入莖則
有東方之液白氣入節則有西方之津赤氣入華則有
南方之光𤣥精入根則有北方之􁎭黄煙入皮則有戊
巳之靈五神鎮主轉相育成餌之者真仙服之者反嬰
集藻─贊─增─漢譙周文章草贊─文章作酒能成其味以金
買草不言其貴
别録─原─種植─深掘肥地每二尺埋一根令沒舊痕甚易
活苖生從一頭翦訖鋤土壅之五月採莖十月採根皆
取皮隂乾　─製用─造酒方用五加皮洗淨去骨莖葉亦
可以水煎汁和麴釀米酒成時時飲之亦可煮酒飲加
逺志為使更良一方加木𤓰煮酒服談野翁試驗方云
神仙煮酒法用五加皮地榆刮去麤皮各一斤袋盛入
無灰好酒二斗大罈封固安大鍋内文武火煮罈上安
米一合米熟為度取出入水中三日出火毒以渣曬乾
為丸每旦服五十丸藥酒送下臨卧再服能去風濕壯
筋骨順氣化痰添精補髓乆服延年益壽功難盡述王
綸醫論云風病飲酒能生痰火惟五加皮一味浸酒日
飲數杯最有益諸浸酒藥惟五加皮與酒相合且味美
也
　　枸杞
原─枸杞一名枸檵(爾雅云杞枸檵/註云今枸杞也)一名枸棘一名天精
(廣韻云春名天精子夏名枸/杞秋名却老枝冬名地骨皮)一名地仙一名却老　增
本草綱目─一名地輔一名枸忌一名却暑一名苦杞一
名地節一名羊乳一名仙人杖一名西王母杖─原─枸
杞二木名此物棘如枸之刺莖如杞之條故兼二名處
處有之春生苖葉如石榴葉而軟薄堪食俗呼為甜菜
其莖幹髙三五尺叢生六七月開小花淡紅紫色隨結
實微長生青熟紅味甘美根名地骨根之皮名地骨皮
古以常山者為上近時以甘州者為絶品今陜之蘭州
靈州以西并是大樹葉厚根麤河西及甘州者子圓如
櫻桃曝乾𦂳小紅潤甘美可作果食花葉根實並用益
精補氣不足悦顔色堅筋骨黑鬚髪耐寒暑明目安神
輕身不老葉甘凉除煩益志壯心氣益精解熱補五勞
七傷去皮膚骨節間風消麫毒散瘡腫去上焦心肺客
熱和羊肉作羮益人忌與乳酥同食皮甘淡寒解骨蒸
肌熱消渴風濕痺堅筋骨凉血挫拌麫煮熟吞之去腎
家風益精氣治金瘡去下焦肝腎之虚熱子味甘而潤
性滋而補不能退熱止能補腎潤肺生精益氣乃平補
之藥所謂精不足者補之以味也諺云去家千里莫食
枸杞言無所用其補益也其莖堅硬者可作拄杖
彚考─增─易─姤卦以杞包𤓰─註─杞之為物生於肥地者也
疏─薛虞記云杞杞栁也案王氏云生於肥地蓋以杞為
今之枸杞也　─原─詩小雅集于苞杞　陟彼北山言采
其杞　南山有杞　薄言采杞于彼新田于此菑畝
隰有杞桋─續神仙傳朱孺子嘉安國人幼事道士王
𤣥真居大箬巖常登山嶺采黄精服餌一日就溪濯蔬
忽見岸側有二小花犬相趂孺子異之乃㝷逐入枸杞
叢下歸語𤣥真訝之遂與孺子俱徃伺之復見二犬戲
躍逼之又入枸杞下𤣥真與孺子共尋掘乃得二枸杞
根形狀如花犬堅若石洗挈歸煮食之俄頃而孺子忽
飛昇在前峯上𤣥真驚異乆之孺子謝别𤣥真昇雲而
去今俗呼其峯為童子峯　─圖經本草─蓬萊縣南丘村
多枸杞髙者一二丈其根盤結甚固其鄉人多壽考
潤州開元寺大井傍生枸杞嵗乆土人目為枸杞井云
飲其水甚益人也　─增─夢溪筆談─枸杞陜西極邉生者
髙丈餘大可作柱葉長數寸無刺根皮如厚朴甘美異
于他處千金翼云枸杞出甘州者為真葉厚大者是大
體出河西諸郡其次江池間埂上者實圓如櫻桃全少
核暴乾如餅極膏潤有味　─東坡集─蜀青城山老人村
有五世孫者道極險逺生不識鹽醯而溪中多枸杞根
如龍蛇飲其水故壽近歳道稍通漸能致五味而壽益
衰　─貴耳録─綦内相崇禮在太學前廊裕陵有進枸杞
根如犬大作賀表學宫令前廊撰述皆不下筆綦欣然
當之其用一句靈根夜吠舉學皆服用東坡詩云靈尨
或夜吠又出白樂天枸杞詩因此後登玉堂─茅亭夜
話─華陽邑村民叚九者常入山野中採枸杞根莖貨之
有年矣因於紫山脚下見枸杞一株甚大遂劚之根本
怪異不類常者長尺餘四莖如四足兩莖如頭尾若一
獸形持歸村舍家狗吠之不已至夜四隅村落羣狗聚
而吠之終夕不輟不堪其喧也遲明妻怒將充朝㸑羣
狗乃不復吠矣休復見道書云枸杞茯苓人參薯藥术
等形有異者餌之皆獲上壽或除嗜慾嗇神抱和則必
有真靈降顧接引為地仙爾　─浩然齋日抄─徽宗時順
州築城得枸杞于土中其形如獒狀馳獻闕下乃仙家
所謂千歳枸杞其形如犬者也
集藻─賦─增─宋史子玉枸杞賦有序─史子分教劍庠之明
年目𤯝踰月廢卷黙坐客有告之曰兹土之宜杞根實
繁産諸泮林尤腴而美揆之本草明目養神盍試其味
尋命僮僕則取之不竭食之既厭而昏者開翳者鮮矣
於是作而歎曰是物也不假種植沾濡雨露芬敷自榮
其功效足以囬光返照如此况出於輔之翼之長之養
之者豈不足以備明時之采擇哉有感而為之賦曰當
春用事肝怙勢而驕厥火彌壯用弗利乎眸紫珍兮塵
漫望舒兮雲浮熨之平之濯之冷之計屢施而㒺功書
既展而復收其誰巧運乎金箆抑將乞諸其龍湫者也
客莞爾而笑曰泮宫眈眈靈根萃止匪藻匪芹强名曰
杞或云羊乳亦曰狗忌其效伊何未易殫紀於以安神
於以輕體至於瑩秋水之神而爛巖電之光則又其效
驗之細者也子居是間左抽右取不費一錢多取其數
餐厥英還爾明為子之計不亦近而易行乎應之曰廣
文一寒飯嘲不足信如子言載采盈掬因以比離婁之
目且不負將軍之腹豈不魚熊之兼得又何必空糜乎
廩禄於是叱畦丁戒僕夫捜諸荆棘之塲探諸榛莽之
區叢然而遂油然而達或壓枝以駢出或附趾而簪碧
隨取隨足不耘不植蔓延布滿夭矯瑰特有如蒙頂之
苖而槍之始露有如楚畹之香而芽之方茁至若仙杖
飛空髣髴驂鸞壽幹通靈時聞吠尨幸則髙人逸士襲
其馨而挹其味不幸則樵夫野叟㸑之棄而斧之戕也
於是小摘薦至大烹可期錯落琉璃之碎青蔥雨露之
滋憫寒庖之屢空笑盛饌之莫知燎南山之煤罌西澗
之水潔蠲瓦缶酌中火劑登爼過熟噴香霧之蒙茸舉
箸頓空覺餘糝之滑美混甘苦而爽口逼寒凉而液齒
知再飯之㡬如陋八珍之鮮味朝焉咀英暮焉茹脆曽
不論乎韮菘又何數乎蓴豉殆不可無此君於一日又
何拘乎去家之一思惜乎首陽之夫貪采薇而遂足商
巖之老厭噉芝而遂止秦人之炙夫何太俗相如之渇
胡不嗜此哉已而心體舒逸神情爽塏湧真水於玉池
炯夜光於銀海客不予欺遜而謝之荷神農之知音悵
離騷之偶遺雖則一草之微無庸多談感物悟理斯有
可觀彼弗種而然矧種之者乎彼弗養而然矧養之者
乎所以菁莪誦育才之樂棫樸歌官人之能行有枝葉
可使莠亂苗之去仁在乎熟深懼茅塞子之心維杞維
梓扶而養之一薰一蕕疏而别之自本自根種而茂之
孝弟忠信培而植之師友淵源灌而溉之先王遺言饜
而飫之散柯布葉日積月長摩厲青冥直干霄漢股肱
心膂無施不可如此則劒山之植物豈但收近效於眸
子瞭焉而已哉
五言古詩─增─宋梅堯臣舟中行自采枸杞子─野岸竟多
杞小實霜且丹繫舟聊以掇粲粲忽盈盤助吾苦羸薾
豈必採琅玕自異驕華人百金求祕丸昔聞王子喬上
帝降玉棺此焉即不免但願在世安　─原─蘇軾小圃枸
杞─神藥不自閟羅生滿山澤日有牛羊憂歳有野火厄
越俗不好事過眼等茨棘青荑春自長絳珠爛莫摘短
籬䕶新植紫笋生卧節根莖與花實收拾無棄物大將
𤣥吾髩小則餉我客似聞朱明洞中有千年質靈尨或
夜吠可見不可索仙人可許我借杖扶衰疾─增─黄庭
堅顯聖寺庭枸杞─仙苗壽日月佛界承露雨誰為萬年
計乞此一坏土扶疎上翠蓋磊落綴丹乳去家尚不食
出家何用許政恐落人間采剥四時苦養成九節杖持
獻西王母
七言古詩─增─宋蘇軾周教授索枸杞因以詩贈録呈廣
倅蕭大夫─鄴侯藏書手不觸嗟我嗜書終日讀短檠照
字細如毛怪底昏花懸兩目扶衰賴有王母杖名字於
今挂仙籙荒城古塹草露寒碧葉叢低紅菽粟春根夏
苗秋著子盡付天隨耻充腹蘭傷桂折縁有用爾獨何
損丹其族贈君慎勿比薏苡采之終日不盈匊外澤中
乾非爾儔歛藏更借秋陽暴雞壅桔梗一稱帝堇也雖
尊等臣僕時復論功不汝遺異時謹事東籬菊　─原─楊
萬里題張似道寒緑軒─菊芽伏土摻青粟杞笋傍根埋
紫玉雷聲一夜雨一朝森然迸出如蕨苗先生飢腸詩
作梗小摘珍芳汲水井風爐蟹眼候松聲罩篱親撈微
帶生爛炊雕胡淅青精芼以天隨寒緑萌飢時作韲仍
作羮飽後龍鳯同庖烹大官蒸羊壓花片宰夫胹蹯削
瓊軟豹胎熬出禍胎來貴人有眼何曽見天隨尚有愁
作魔愁杞作棘菊作莎君不見黄金錢照紅玉豆秋髙
更覺風味多先生釀金煉紅玉自莎自棘如予何金空
玉盡苗復出喫苗喫花并喫實天隨白眼屠沽兒不道
有人頭上立
七言律詩─原─唐劉禹錫楚州開元寺北院枸杞臨井繁
茂可觀羣賢賦詩因以繼和─僧房藥樹依寒井井有香
泉樹有靈翠黛葉生籠石甃殷紅子熟照銅瓶枝繁本
是仙人杖根老新成瑞犬形上品功能甘露味還知一
勺可延齡─宋楊萬里嘗枸杞─芥花菘莟餞春忙夜吠
仙苗喜晩嘗味抱土膏甘復脆氣含風露嚥猶香作虀
淡著微施酪芼茗臨時莫過湯却憶荆溪古城上翠條
紅乳摘盈箱─增─明吴寛謝顧良弼甘州枸杞─畦間此
種看來無緑葉尖長也自殊似取珊瑚沉鐵網空將薏
苡作明珠菊苗同摘慿誰賦藥品兼收正爾須曽是老
人宜服食只今衰病莫如吾
五言排律─原─唐孟郊井上枸杞架─深鎖銀泉甃髙葉架
雲空不與凡木並自將仙蓋同影疎千㸃月聲細萬條
風迸子鄰溝外飄香客位中花杯承此飲椿歲小無窮
七言絶句─增─唐白居易和郭使君題枸杞─山陽太守政
嚴明吏静人安無犬驚不知靈藥根成狗怪得時聞吠
夜聲
詩散句─增─宋張耒─江臯春氣足佳杞蕃新苗老枿飽霜
露餘滋發柯條神農不吾欺誇譽何忉忉堅筋及奔馬
瑩目察秋毫─曾肇─腹飽仙人杖心存姹女丹　─朱子
雨餘芽甲翠光勻杞菊成蹊亦自春　─陸游─雪霽茒堂
鐘磬清晨齋枸杞一杯羮─蘇軾─新芽摘杞叢
别録─原移植─揀好地熟斸加糞逐畦開深七八寸取枸
杞連莖剉四寸長以草索束如碗大壠中立種相去尺
許調爛牛糞如稀糊灌束上令滿減則更灌以肥土壅
滿更加熟牛糞然後灌水不乆即生極肥嫩從一頭割
如翦韮法種半畝料理如法可供數人割時以早朝為
佳避熱及雨須與地靣平髙留則無葉深翦則傷根要
數鋤壅灌每月一加糞尤妙─種子─取枸杞於水盆内
揉去皮取子曝乾斸肥地作畦畦中去土二三寸仍深
斸熟加糞用二月初一日撒子如種菜法又以爛牛糞
蓋之又蓋土一層令與畦平苗出頻澆之當年疎痩二
年以後悉肥可作菜食割如上法一年但五度不可過
勿令長不堪食如食不盡即翦作乾菜以備冬用如此
從春及秋其苗不絶其根年年生發可備常用─辨訛
葉厚而長梗上無刺者枸杞葉圓梗上有刺者名白棘
味辛苦麻人不堪服慎之　─製用─養生雜纂─採枸杞子
紅熟者去蔕水淨洗瀝乾砂盆内爛研以細布袋盛濾
去滓沉清一宿去清水若天氣稍暖更不待經宿入銀
石器中慢火熬成膏不住手攪之勿黏底候稀稠得所
瀉向新瓷瓶中盛之蠟紙封勿令透氣每日早朝温酒
下二大匙夜卧再服百日身輕氣壮耳目聰明鬚髪烏
黑　─嵗時記─澡浴除病正月一日二月二日三月三日
四月四日以至十二月十二日皆用枸杞葉煎湯洗澡
令人光澤百病不生　九月上戌日采枸杞十月上亥
日製服　─法天生意─廿一日枸杞煎湯沐浴令人不病
不老　十月壬癸日面東采枸杞子二升以好酒五升
磁瓶内浸二十一日開封入生地黄汁三升攪勻以紙
三重封口更浸候至立春前三日開瓶空心暖飲一杯
至立春後髭鬚却黑補益精氣服之耐老輕身忌食蘿
蔔蕪夷　十四日取枸杞煎湯沐浴令人光澤不老
十一月初十日十二月除夜取枸杞煎湯沐浴令人光
澤不病不老去災─增─外臺祕要─枸杞酒補虛損去勞
熱長肌肉益顔色肥健人止肝虚目淚用生枸杞子五
升搗破絹袋盛浸好酒二斗中宻封勿洩氣二七日服
之　─養疴漫筆─枸杞子榨油㸃燈觀書能益目力
　　溲疏
增─藥録─溲疏一名楊櫨一名牡荆一名空疏皮白中空
時時有節子似枸杞子冬月熟赤色味甘苦　─名醫别
録─溲疏一名巨骨味苦微寒無毒治皮膚中熱除邪氣
止遺溺利水道除胃中熱下氣可作浴湯
　　楊櫨(與上溲疏/名同物異)
增─唐本草─楊櫨一名空疏所在皆有生籬垣間其子為
莢葉氣味苦寒有毒治疽瘻惡瘡水煮汁洗之立瘥
　　木天蓼
增─本草綱目木天蓼(其樹髙而味/辛如蓼故名)蘇恭曰所在皆有生
山谷中今安州申州作藤蔓葉似柘花白子如棗許無
定形中瓤似茄子味辛噉之以當薑蓼陳藏器曰今時
所用木蓼出山南鳯州樹髙如冬青不凋藤蓼生江南
淮南山中藤著樹生葉如棃光而薄子如棗即蘇恭以
為木天蓼者又有小天蓼生天目山四明山樹如巵子
冬月不凋野獸食之是有三天蓼俱能逐風而小者為
勝蘇頌曰木天蓼今出信陽木髙二三丈三月四月開
花似柘花五月采子子作毬形似檾麻子可藏作果食
李時珍曰天蓼雖有三種而功用彷彿蓋一類也其子
可為燭其芽可食枝葉氣味辛温有小毒治癥結積聚
風勞虛冷細切釀酒飲
　　放杖木
增─本草拾遺─放杖木生温括睦婺諸州山中樹如木天
蓼老人服之一月放杖故以為名氣味甘温無毒治一
切風血理腰脚輕身變白不老浸酒服之
　　接骨木
增─唐本草─接骨木一名木蒴藋所在皆有之葉如陸英
花亦相似但作樹髙一二丈許木體輕虛無心斫枝扦
之便生人家亦種之氣味甘苦平無毒治折傷續筋骨
除風痺齲齒可作浴湯葉治痰瘧
　　新雉木
增─名醫别録─新雉木味苦香温無毒主風眩痛可作沐
藥七月采隂乾實如桃
　　合新木
增─名醫别録─合新木味辛平無毒解心煩止瘡痛生遼
東
　　俳蒲木
增─名醫别録─俳蒲木味甘平無毒主少氣止煩生陵谷
葉如柰實赤三稜
　　遂陽木
增─名醫别録─遂陽木味甘無毒主益氣生山中如白楊
葉三月實十月熟赤可食
　　學木核
增─名醫别録─學木核味甘寒無毒主脇下留飲胃氣不
平除熱如蕤核五月采隂乾
　　栒核
增─名醫别録─栒核味苦療水身面癰腫五月采
　　木核
增─名醫别録─木核療腸澼花療不足子療傷中根療腹
逆氣止渇十月采
　　荻皮
增─名醫别録─荻皮味苦止消渇白蟲益氣生江南如松
葉有别刺實赤黄十月采
　　柵木
增─海藥本草─柵木皮味苦温無毒主霍亂吐瀉小兒吐
乳暖胃正氣按廣志云生廣南山野其樹如桑
　　乾陀木
增─海藥本草─按西域記云乾陀木生西國彼人用染僧
褐故名乾陀褐色也樹大皮厚葉如櫻桃安南亦有皮
味温平無毒主癥瘕氣塊温腹暖胃止嘔逆破宿血
　　馬瘍木
增─本草拾遺─馬瘍木根皮有小毒塗惡瘡疥癬出江南
山谷樹如櫪也
　　角落木
增─本草拾遺角落木皮味苦温無毒主赤白痢生江西
山谷似茱萸獨莖也
　　芺樹
增─本草拾遺─芺樹有大毒主風瘇偏枯筋骨攣縮癱􁁜
皮膚不仁疼冷等取根葉搗碎大甑蒸熱鋪牀上卧之
生江南深山葉長厚冬月不凋
　　白馬骨
增─本草拾遺─白馬骨無毒燒灰塗瘰癧惡瘡蝕息肉白
癜風取莖葉煮汁服止水痢生江東似石榴而短小對
節
　　慈母
增─本草拾遺─慈母枝葉炙香作飯下氣止渇令人不睡
主小兒痰痞生山林間葉如櫻桃而小樹髙丈餘
　　黄屑
增─本草拾遺─黄屑味苦寒無毒主心腹痛霍亂破血洒
疸目黄及野雞病熱痢下血從西南來者並作屑染黄
用之樹如檀
　　大木皮
增─圖經本草─大木生施州四時有葉無花其皮味苦濇
性温無毒采無時治一切熱毒氣
　　茯苓
原─茯苓一名伏靈一名伏菟一名松腴一名不死麫生
深山大松下蓋古松乆為人斬伐其枯槎枝葉不復上
生者謂之茯苓撥其撥大者茯苓亦大有大如拳者有
大如斗者外皮黑而細皺内堅白似鳥獸形人形龜形
者為佳皆自作塊不附著根亦無苗葉花實性不朽蛀
埋地中二三十年色性無異有赤白二種氣味甘平無
毒白主氣赤主血白者逐水緩脾和中益氣止渇除濕
補勞傷㬉腰膝利小便除虚熱赤者破結氣瀉心小腸
膀胱濕熱利竅行水張元素謂其用有五利小便一也
開腠理二也生津液三也除虛熱四也止泄瀉五也皮
治水腫腹脹通水道開腠理
彚考─增─史記龜䇿傳─蓍龜傳曰下有伏靈上有兎絲所
謂伏靈者在兎絲之下狀似飛鳥之形新雨已天清靜
無風以夜捎兎絲去之即以簼燭此地燭之火滅即記
其處以新布四尺環置之明即掘取之入四尺至七尺
得矣過七尺不可得伏靈者千歲松根也食之不死
南史隐逸傳─陶𢎞景永明十年脱朝服挂神武門上表
辭禄詔許之賜以束帛勅所在月給茯苓五斤白蜜二
斤以供服餌　─典論─潁川郤儉能辟榖餌茯苓初儉至
市茯苓價暴數倍　議郎李覃學郤儉辟榖食茯苓飲
水中大寒洩痢殆至殞命─博物志─神仙傳云松柏脂
入地千年化為茯苓茯苓化為琥珀琥珀一名江珠今
泰山出茯苓而無琥珀益州永昌出琥珀而無茯苓或
云燒蜂巢所作─神仙傳─黄初平得仙道兄初起棄妻
子就初平學共服松脂茯苓至五百歲能坐在立亡行
於日中無影而有童子之色　孔元方許昌人也常服
松脂茯苓松實等藥老而益少容如四十許人　─原─抱
朴子─任子季服茯苓十八年玉女從之能隠能彰不食
榖炙瘢滅面體玉澤　─枕中記─茯苓乆服百日病除二
百日晝夜不眠二年役使鬼神四年後玉女來侍　─增
魏夫人傳─夫人志慕神仙味真耽𤣥欲求冲舉常服胡
麻散茯苓丸　─酉陽雜俎─藥草異號絳晨伏胎茯苓也
　武攸緒隠居中岳服赤箭茯苓晩年肌肉殆盡目有
紫光晝見星月又能辨數里外語　沈約謝始安王賜
茯苓一枚重十二斤八兩有表　陜州西北白徑嶺上
邏村村人田氏常穿井得一根大如臂節中麤皮若茯
苓氣似术其家奉釋有像設數十遂置於像前田氏女
名登娘十六七有容質父常令供香火焉經歲餘女常
見一少年出入佛堂中白衣躡履女遂私之精神舉止
有異於常矣其物根每歲至春擢芽其女有娠乃以其
事白於母母疑其怪常有衲僧過門其家留之供養僧
將入佛宇輙為物拒之一日女隨母他出僧入佛堂門
纔啓有鴿一隻拂僧飛去其夕女不復見其怪視其根
頓成朽蠧女娠纔七月産物三節其形如像前根也田
氏併火焚之其怪亦絶成式常見道者論枸杞茯苓人
參术形有異服之獲上夀或不葷血不色欲遇之必能
降真為地仙矣田氏無分見怪而去宜乎　─湖山勝槩
無垢寺偃松下有茯苓因名泉為茯苓泉
集藻─贊─原─宋王微茯苓贊─皓苓下居彤絲上薈中狀雞
鳬其容龜蔡神侔少司保延幼艾終志不移柔紅可佩
賦─增─宋蘇轍服茯苓賦有序─余少而多病夏則脾不勝
食秋則肺不勝寒治肺則病脾治脾則病肺平居服藥
殆不復能愈年三十有二官於宛丘或憐而授之以道
士服氣法行之期年二疾良愈蓋自是始有意養生之
説晩讀抱朴子書言服氣與草木之藥皆不能致長生
古神仙真人皆服金丹以為草木之性埋之則腐煮之
則爛燒之則焦不能自生而况能生人乎余既汨沒世
俗意金丹不可得也則試求之草木之類寒暑不能移
歳月不能敗者惟松柏為然古書言松脂流入地下為
茯苓茯苓又千歲則為琥珀雖非金石而其能自完也
亦乆矣於是求之名山屑而瀹之去其脈絡而取其精
華庶㡬可以固形養氣延年而却老者因為之賦以道
之辭曰春而榮夏而茂憔悴乎風霜之前摧折乎冰雪
之後閲寒暑以同化委糞壤而兼朽兹固百草之微細
與衆木之凡陋雖復效骨革於刀几盡性命於杵臼解
急難於俄頃破竒邪於邂逅然皆受命淺薄與時變遷
朝菌無日蟪蛄無年茍自救之不暇矧他人之足延乃
欲擷根莖之么末假臭味以登仙是猶託疲牛於千里
駕鳴鳩而升天則亦辛勤於澗谷之底槁死於峯巖之
巔顧桑榆以竊歎意神仙之不然者矣若夫南澗之松
拔地千尺皮厚犀兕心堅鐵石鬚髪不改蒼然獨立流
膏液於黄泉乗隂陽而固結象鳥獸之蹲伏類龜黿之
閉蟄外黝黑以鱗皴中潔白而純宻上灌莽之不犯下
螻蟻之莫賊經歴千歳化為琥珀受雨露以彌堅與日
月而終畢故能安魂魄而定心志却五味與榖粒追赤
松於上古以百歳為一息顔如處子緑髪方目神止氣
定浮游自得然後乗天地之正御六氣之辨以遊夫無
窮夫又何求而得食
五言古詩─增─唐李益罷秩後入華山採茯苓逄道者─委
綬來名山觀竒恣所停山中若有聞言此不死庭遂逢
五老人一謂西嶽靈或聞樵人語飛去入昴星授我出
雲路蒼然凌石屏視之有文字乃古黄庭經左右長松
列動揺風露零上蟠千年枝隂虬負青冥下結九秋霰
流膏為茯苓取之沙石間異若龜鶴形况聞秦宫女華
髪變已青有如上帝心與我千萬齡始疑有仙骨鍊魄
可永寜何事逐豪遊飲啄以羶腥神物亦自閟風雷䕶
此扃欲傳山中寶囬策忽已暝乃悲世上人求醒終不
醒　─宋梅堯臣尹子漸歸華産茯苓若人形者賦以贈
行─因歸話茯苓乆著桐君籍成形得人物具體存標格
神岳蓄粹和寒松化膏液外凝石稜紫内藴瓊腴白千
載忽旦暮一朝成琥珀既瑩毫芒分不與蚊蚋隔拾芥
曽未難為器期増飾至珍行處稀美價定多益
七言古詩─增─宋張鎡謝李仁父茯苓─岷峨山中千歳松
枝虬榦直摩青空雪霜剝落中不槁膏液下與靈泉通
龜跧鳬伏自磊砢金堅玉潔仍豐融篝明夜取喜得雋
煮鼎朝聽如吟風杵成坐上香飛雪更和乳酪收全功
當知至味本無味予若服之壽無窮巽巖脊梁硬如鐵
冠峨切雲佩明月百好都隨春夢空大藥獨傳鴻寳訣
中宵咀嚼不揺頭玉池生肥嚥不徹憐我百慮形蚤衰
裹贈扶持意何切丹砂著根謾爾傳脂澤釀黍計已拙
由來妙道初不煩此法莫從兒軰説徑思舉袂揖浮丘
下視塵世真一吷朱顔留得亦何為追逐同堅歳寒節
五言律詩─增─唐杜甫路逄襄陽楊少府入城戲呈楊員
外綰─寄語楊員外山寒少茯苓歸來稍暄暖當為斸青
冥翻動神仙窟封題鳥獸形兼將老藤杖扶汝醉初醒
七言律詩─增─唐吴融病中宜茯苓寄李諫議千年伏莵
帶龍鱗太華峯頭得最珍金鼎曉煎雲漾粉玉甌寒貯
露含津南宫已借徴詩客内署今還託諫臣飛檄愈風
知妙手也須分藥救漳濵
詩散句─增─元袁桷─南山植松苗深根生茯苓─唐戴叔
倫─日日澗邉尋茯苓巖扉常掩鳯山青─宋蘇軾─我來
徙倚長松下欲掘茯苓親洗曬─陸游─百尺松根結茯
苓千年長養似人形　─元張雨─道人腰著金鴉觜自向
松根洗茯苓─唐李啇隐─碧松根下茯苓多─李洞─入
雲晴斸茯苓還　元袁桷采苓欲取千年魄　陳樵─茯
苓分種傍松栽
詞─增─宋黄庭堅鷓鴣天湯泛氷甆一坐春長松林下得
靈根吉祥老子親拈出箇箇教成百歳人　燈熖熖酒
醺醺壑源曽未破醒魂與君更把長生盌畧為清歌駐
白雲
别録─原─採取─視茯苓撥所在即于四面丈餘地内以鐵
錐刺地有茯苓則錐固不可拔乃掘取之二八月末隂
乾堅如石者絶勝　─修治凡用去皮搗細水盆中攪濁
濾去浮者此茯苓赤筋若誤服令人瞳子黑睛㸃小兼
盲目陶𢎞景曰作丸散者先煮二三沸乃切曝乾用
增─東坡雜記─茯苓自是神仙上藥但其中有赤筋脈若
不能去服乆不利人眼或使人眼小當削去皮斫為方
寸塊銀石器中清水煮以酥軟解散為度入細布袋中
以冷水搗搜如作葛粉狀澄取粉而筋脈留袋中棄去
不用用其粉以蜜和如濕香狀蒸過食之尤佳　─原─服
食─集仙方多單餌茯苓其法取白茯苓五斤去黑皮搗
篩以熟絹囊盛於二斗米下蒸之米熟即止曝乾又蒸
如此三遍乃取牛乳二斗和合著銅器中微火煮如膏
收之每食以竹刀割隨性飽食辟榖不饑如欲食榖先
煮葵汁飲之　又茯苓酥法白茯苓三十斤山之陽者
甘美山之隂者味苦去皮薄切曝乾蒸之以湯淋去苦
味淋之不止其汁當甜乃曝乾篩末用酒三石蜜三升
相和置大甕中攪百匝宻封勿洩氣冬五十日夏二十
五日酥自浮出酒上掠取其味極甘美作掌大塊空室
中隂乾色赤如棗饑時食一枚酒送下終日不食名神
仙度世法　又茯苓合白菊花或合桂心或合术為散
丸皆可常服補益殊勝　儒門事親方用茯苓四兩頭
白麫二兩水調作餅以黄蠟三兩煎熟飽食一頓便絶
食辟榖至三日覺難受以後氣力漸生也　又法用華
山挺子茯苓削如棗大方塊安新甕内好酒浸之紙封
一重百日乃開其色當如餳糖日食一塊百日肌體潤
澤一年可夜視物乆乆腸化為筋延年耐老面若童顔
　又法茯苓松脂各二斤醇酒浸之和以白蜜日三服
之乆乆通靈　又法白茯苓去皮酒浸十五日漉出為
散每服三錢水調下日三服
　　(附/録)茯神
原─茯苓抱木者為茯神安魂魄養精神止驚悸辟不祥
補勞乏開心益智人虚小腸不利者倍用
集藻─辨─增─唐柳宗元辨茯神文─茯神之神兮惟餌之良
愉心舒肝兮魂平志康敺開滯結兮調䕶柔剛和寜悦
懌兮復被恒常休嘉訢合兮邪怪遁藏君子食之兮其
樂揚揚余殆於理兮榮衛蹇極伏盃積塊兮悸不得息
有醫導余兮求是以食徃沽之市兮欣焉有得滌濯㸑
烹兮專恃爾力反増予疾兮昏憒憑塞余駭其狀兮徃
尤於醫徴滓以觀兮既笑而嘻曰子胡昧愚兮兹謂蹲
鴟處身猥大兮善埴圩卑氣受頑昏兮隂僻欹危累積
星紀兮以老為竒潛苞水土兮混雜蝝蚳不幸充腹兮
唯痼之宜野夫忮害兮假是以欺刮肌刻貌兮觀者勿
疑中虛以脆兮外澤而夷誤而為餌兮命或殆而今無
以追兮後慎觀之嗚呼物固多偽兮知者蓋寡考之不
良兮求福得禍出而為詞兮願寤來者
　　(附/録)神木
原─神木一名黄松節治偏風口面喎斜毒風筋攣不語
心神驚掣虚而健忘脚氣痺痛諸筋牽縮
　　豬苓
增─昌黎詩註─豨苓豬苓也楚人呼豬為豨─本草綱目
豬苓一名豭豬苓一名豕槖一名地烏桃陶𢎞景曰是
楓樹苓其皮黑色肉白而實者佳削去皮用李時珍曰
豬苓亦是木之餘氣所結如松之結茯苓也他木皆有
　楓樹為多氣味甘平無毒治疾瘧解毒蠱疰不祥利水
　道解傷寒温疫大熱發汗主腫脹滿腹急痛治渇除濕
　瀉膀胱開腠理治淋腫脚氣
　
　
　
　
　
　
　
　
　
　
　
　
御定佩文齋廣羣芳譜卷一百
