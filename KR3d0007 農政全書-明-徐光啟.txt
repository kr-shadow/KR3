#+TITLE: 農政全書-明-徐光啟
#+DATE: 2018-05-12 10:17:39
#+SOURCE: github.com/kanripo/KR3d0007 master 79da8b62                
欽定四庫全書　　　　　子部四
　農政全書目録　　　　　農家類
　　卷一
　　　農本
　　　　經史典故　　　　諸家雜論上
　　卷二
　　　農本
　　　　諸家雜論下
　　卷三
　　　農本
　　　　國朝重農考
　　卷四
　　　田制
　　　　井田考
　　卷五
　　　田制
　　　　田制篇
　　卷六
　　　農事
　　　　營治上
　　卷七
　　　農事
　　　　營治下
　　卷八
　　　農事
　　　　開墾上
　　卷九
　　　農事
　　　　開墾下
　　卷十
　　　農事
　　　　授時(總論/)　(春/)　(夏/)　(秋/)　(冬/)
　　卷十一
　　　農事
　　　　　占候(正月/六月)　(二月/七月)　(三月/八月)　(四月/九月)　(五月/十月)
　　　　　　(十一月/風)　(十二月日雲/雨)　(月/霧)　　(星/霞)
　　　　　　(虹/雪)　　　(雷/山)　　(電/地)　　(氷/水)　　(霜/草)
　　　　　　(花/龍)　　　(木/魚)　　(潮蟲/雜)　(飛禽/)　(走獸/)
　　卷十二
　　　水利
　　　　總論　　　　　　西北水利
　　卷十三
　　　水利
　　　　東南水利上
　　卷十四
　　　水利
　　　　東南水利中
　　卷十五
　　　水利
　　　　東南水利下
　　卷十六
　　　水利
　　　　水利䇿(浙江/滇南)　　　水利疏
　　卷十七
　　　水利
　　　　灌溉圖譜
　　卷十八
　　　水利
　　　　利用圖譜
　　卷十九
　　　水利
　　　　太西水法上
　　卷二十
　　　水利
　　　　太西水法下
　　卷二十一
　　　農器
　　　　圖譜一
　　卷二十二
　　　農器
　　　　圖譜二
　　卷二十三
　　　農器
　　　　圖譜三
　　卷二十四
　　　農器
　　　　圖譜四
　　卷二十五
　　　樹藝
　　　　榖部上(榖名攷/  粱)　(黍秫/粱)　(稷秫/薥)　(稻附/稗)
　　卷二十六
　　　樹藝
　　　　榖部下(大豆/豌豆)　(小豆/豇豆)　(菉豆/藊豆)　(赤豆/刀豆)　(蠶豆/黎豆)
　　　　　　　(麥/)　　(蕎麥/)　(胡麻/)
　　卷二十七
　　　樹藝
　　　　蓏部(種𤓰法黄𤓰/茄子  瓠)　(王𤓰/芋)　(絲𤓰/香芋)　(西𤓰/蓮)
　　　　　　(菱藥/山)　(芡藷/甘)　(烏芋/蘿菔)　(慈姑菔菰/胡蘿)
　　卷二十八
　　　樹藝
　　　　蔬部(葵松/烏)　(蜀葵/夏松)　(龍葵/蒜)　(蔠葵/蔥)　(蔓菁/韭)
　　　　　　(薤菜/菠)　(薑/莧)　　(芥蒿/茼)　(蒝荽/甜菜)　(蕓薹/芹)
　　　　　　(蘧荷/蘘)　(苜蓿/菌)　(紫蘇/)　(蓼/)　　(蘭香/)
　　卷二十九
　　　樹藝
　　　　果部上(棗/梨)　　(桃/栗)　　(李/榛)　　(梅/柰)　　(杏檎/林)
　　　　　　　(柹/)　　(椑柹/)　(君遷子/)　　(安石橊/)
　　卷三十
　　　樹藝
　　　　果部下(荔枝萄/野葡)　(龍眼/橘)　(楊梅柑葡萄/枇杷)　(銀杏/柚)
　　　　　　　(佛手柑/樝子)　(金橘/榠樝)　(金豆/榅桲)　(桑椹/山樝)　(木𤓰/甘蔗)
　　卷三十一
　　　蠶桑
　　　　總論　　　　　　養蠶法
　　卷三十二
　　　蠶桑
　　　　栽桑法
　　卷三十三
　　　蠶桑
　　　　蠶事圖譜
　　卷三十四
　　　蠶桑
　　　　桑事圖譜　　　　織絍圖譜
　　卷三十五
　　　蠶桑廣類
　　　　木棉
　　卷三十六
　　　蠶桑廣類
　　　　麻(苧麻/葛附)　(大麻/)　(檾麻/)
　　卷三十七
　　　種植
　　　　總論
　　卷三十八
　　　種植
　　　　木部(榆/檜)　　(梓/椿)　　(松桐/梧)　(杉/椒)　　(栢/榖)
　　　　　　(槐槿/水)　(楊柳/櫧)　(白楊/烏臼)　(女貞/漆)　(冬青/皁莢)
　　　　　　(㯶櫚/椰)　(柞子/梔)　(楝/楂)　　(棠梨/)　(海紅/)
　　卷三十九
　　　種植
　　　　雜種上(竹/)　　(茶/)　　(菊/)
　　卷四十
　　　種植
　　　　雜種下(紅花/決明)　(藍精/黄)　(紫草/百合)　(枸杞/薏苡)　(茱萸/芭蕉)
　　　　　　　(萱草/蓆)　(芥藍/燈草)　(蓴/)　　(葦/)　　(蒲/)
　　卷四十一
　　　牧養
　　　　六畜(雜附/)　(馬/猫)　(驢/鵞)　(牛/鴨)　(羊/雞)　(豬/魚)　(狗蜂/蜜)
　　卷四十二
　　　制造
　　　　食物(雜附/)
　　卷四十三
　　　荒政
　　　　備荒總論　　　　備荒考上
　　卷四十四
　　　荒政
　　　　備荒考中
　　卷四十五
　　　荒政
　　　　備荒考下
　　卷四十六
　　　荒政
　　　　救荒本草一(草部/)　(葉可食三十四種/)
　　卷四十七
　　　荒政
　　　　救荒本草二(草部/)　(葉可食三十二種/)
　　卷四十八
　　　荒政
　　　　救荒本草三(草部/)　(葉可食三十一種/)
　　卷四十九
　　　荒政
　　　　救荒本草四(草部/)　(葉可食三十六種/)
　　卷五十
　　　荒政
　　　　救荒本草五(草部/)　(葉可食二十六種/)
　　卷五十一
　　　荒政
　　　　救荒本草六(草部/)　(根可食二十四種/)
　　卷五十二
　　　荒政
　　　　救荒本草七(草部可實可食二十種/實皆  食十二種)　(葉及/)
　　卷五十三
　　　荒政
　　　　救荒本草八(草部食根葉可食二十三種食/莖可  三種  笋及實皆可)
　　　　　(一種/)
　　卷五十四
　　　荒政
　　　　救荒本草九(木部/)　(葉可食四十一種/)
　　卷五十五
　　　荒政
　　　　救荒本草十(木部/)　(實可食二十種/)
　　卷五十六
　　　荒政
　　　　救荒本草十一(木部可葉及實皆可食八種/  花  食五種  花葉皆可)
　　　　　(食一種槐樹芽食花葉實皆可食二種/葉皮及實皆可  二種  笋可食一種)
　　卷五十七
　　　荒政
　　　　救荒本草十二(米榖部/)　(實可食二十種/)
　　卷五十八
　　　荒政
　　　　救荒本草十三(果部皆實可食十四種可葉/及實  可食五種  根  食)
　　　　　(二種/菜部)　(根及實皆可食三十七種/葉可食十四種)
　　卷五十九
　　　荒政
　　　　救荒本草十四(菜部二葉可食十九種食根/可食  種  根葉皆可  四)
　　　　　(種一葉及實皆可食五種/食  種)　(根及實皆可/)
　　卷六十
　　　荒政
　　　　野菜譜(六十種/)
　　　　(臣/)等謹案農政全書六十卷明徐光啓撰光
　　　　啓有詩經六帖已著録是編總括農家諸書
　　　　裒為一集凡農本三卷皆經史百家有關民
　　　　事之言而終以明代重農之典次田制二卷
　　　　一為井田一為厯代之制次農事六卷自營
　　　　治開墾以及授時占候無不具載次水利九
　　　　卷備録南北形勢兼及灌溉器用諸圖譜後
　　　　六卷則為泰西水法考明史光啓本傳光啓
　　　　從西洋人利瑪竇學天文厯算火器盡其術
　　　　崇禎元年又與西洋人龍華民鄧玉函羅雅
　　　　谷等同修新法厯書故能得其一切捷巧之
　　　　術筆之書也次為農器四卷皆詳繪圖與王
　　　　禎之書相出入次為樹藝六卷分榖蓏蔬果
　　　　四子目次為蠶桑四卷又蠶桑廣類二卷廣
　　　　類者木棉麻苧之屬也次為種植四卷皆樹
　　　　木之法次為牧養一卷兼及養魚養蜂諸細
　　　　事次為製造一卷皆常需之食品次為荒政
　　　　十八卷前三卷為備荒中十四卷為救荒本
　　　　草末一卷為野菜譜亦類附焉其書本末咸
　　　　該常變有備盖合時令農圃水利荒政數大
　　　　端條而貫之滙歸于一雖采自諸書而較諸
　　　　書各舉一偏者特為完備明史稱光啓編修
　　　　兵機屯田鹽筴水利諸書又稱其負經濟才
　　　　有志用世於此書亦略見一斑矣乾隆四十
　　　　六年三月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)陸　費　墀
欽定四庫全書
　農政全書卷一
　　　　　　　　　　　　明　徐光啟　撰
　　農本
　　　經史典故
神農氏曰炎帝以火名官斵木為耜揉木為耒耒耨之
用以教萬人始敎耕故號神農氏白虎通云古之人民
皆食禽獸肉至扵神農用天之時分地之利制耒耜教
民農作神而化之使民宜之故謂之神農典語云神農
嘗草别榖烝民粒食後世至今賴之農丈人一星在斗
西南老農主稼穡也其占與糠畧同與箕宿邊杵星相
近葢人事作乎下天象應乎上農星其殆始扵此也后
稷名曰棄棄為兒時如巨人之志其遊戲好種植麻麥
及為成人遂好耕農相地之宜宜榖者稼穡之民皆法
之帝堯聞之舉為農師帝舜曰棄黎民阻饑汝后稷播
時百榖詩曰思文后稷克配彼天立我烝民莫匪爾極
帝命率育奄有下國俾民稼穡豳風七月之詩陳王業
之艱難盖周家以農事開國實祖扵后稷所謂配天社
而祭者皆後世仰其功徳尊之之禮實萬世不廢之典
也
嘗聞古之耕者用耒耜以二耜為耦而耕皆人力也至
春秋之間始有牛耕用犂山海經曰后稷之孫叔均始
作牛耕是也嘗考之牛之有星在二十八宿丑位其來
著矣謂牛生扵丑宜以是月至祭牛宿及令各加蔬豆
養牛以備春耕
漢食貨志后稷始甽田以二耜為耦
藝文志農九家百四十一篇農家者流蓋出農稷之官
播百榖勸耕桑以足衣食
書洪範八政一曰食二曰貨(𤣥扈先生曰生之者衆食/之者寡此言食也為之者)
(疾用之者舒/此言貨也)
周公曰嗚呼君子所其無逸先知稼穡之艱難乃逸則
知小人之依
禮王制國無九年之蓄曰不足無六年之蓄曰急無三
年之蓄曰國非其國也三年耕必有一年之食九年耕
必有三年之食以三十年之通雖有凶旱水溢民無菜
色
孝經庶人章用天之道(春則耕種夏則芸苗/秋則穫刈冬則入廩)分地之利
(分别五土之高下/隨所宜而播種之)謹身節用(身恭謹則逺恥辱/用節省則免饑寒)以養父
母此庻人之孝也
周制種榖必雜五種以備災害(種即五榖謂黍/稷麻麥豆也)還廬樹
桑菜茹有畦𤓰匏果蓏殖扵疆場鷄豚狗彘毋失其時
女脩蠶織則五十可以衣帛七十可以食肉入者必持
薪樵輕重相分班白不提挈冬民既入婦人同巷相従
夜績女工一月得四十五日(服䖍曰一月之中又得夜/半為十五日凡四十五日)
必相従者所以省費燎火同巧拙而合習俗也
管子民無所㳺食必農民事農則田墾田墾則粟多粟
多則國富(𤣥扈先生曰有所㳺/食必不農今世是也)
管仲相齊與俗同好惡其稱曰倉廩實而知禮節衣食
足而知榮辱
莊子長梧封人曰昔予為禾稼而鹵莽種之其實亦鹵
莽而報予芸而滅裂之其實亦滅裂而報子來年深其
耕而熟耨之其禾繁以滋予終年厭飱
李悝為魏文侯作盡地力之教以為地方百里提封九
萬頃除山澤邑居叄分去一為田六百萬畮治田勤謹
則畮益三升(臣瓚曰當言三斗謂治/田勤則畮加三斗也)不勤則損亦如之
地方百里之增減輒為粟百八十萬石矣又曰糴甚貴
傷民甚賤傷農民傷則離散農傷則國貧故甚貴與甚
賤其傷一也
汜勝之書湯有旱災伊尹作為區田敎民糞種負水澆
稼(汜扶嚴反水名又姓出燉煌濟北二/望本姓凡氏避地於汜水因改焉)
史記太史公曰居之一嵗種之以榖十歲樹之以木百
嵗來之以徳徳者人物之謂也今有無秩禄之奉爵邑
之入而樂與之比者命曰素封故曰陸地牧馬二百蹄
(漢書音義/曰五十疋)牛蹄角千(漢書音義曰百六十七頭/也馬貴而牛賤以比為率)千足羊
澤中千足彘(韋昭曰二/百五十頭)水居千石魚陂(徐廣曰魚以/斤兩為計也)山
居千章之材安邑千樹棗燕秦千樹栗蜀漢江陵千樹
橘淮北常山已南河濟之間千樹荻陳夏千畝漆齊魯
千畝桑麻渭川千畝竹及名國萬家之城帶郭千畆畆
鍾之田(徐廣曰六/斛四斗也)若千畆巵茜(徐廣曰巵音支鮮支也/茜音債一名紅藍其花)
(染繒赤/黄也)千畦薑韭(徐廣曰千畦二十五畆/駟案韋昭曰畦猶隴也)此其人皆與
千户侯等
漢文帝時賈誼說上曰漢之為漢幾四十年矣公私之
積猶可哀痛即不幸有方二三千里之旱國胡以相恤
卒然邊境有急數十百萬之衆國胡以餽之夫積貯者
天下之大命也茍粟多而財有餘何為而不成以攻則
取以守則固以戰則勝懷敵附逺何招而不至今敺民
而歸之農使天下各食其力末技游食之人轉而縁南
畆則蓄積足而人樂其所矣
張堪拜漁陽大守開稻田八千餘頃勸民耕種以致殷
富百姓歌曰桑無附枝麥穂兩岐張君為政樂不可支
王符曰一夫不耕天下受其飢一婦不織天下受其寒
今舉俗舍本農趨商賈是則一夫耕百人食之一婦桑
百人衣之以一奉百孰能供之
劉陶曰民可百年無貨不可一朝有饑故食為至急也
仇覽為蒲亭長勸人生業為制科令至扵果菜為限雞
豚有數農事既畢乃令子弟羣居就學其剽輕㳺恣者
皆役以田桑嚴設科罰躬助䘮事振恤窮寡期年稱大
化
唐張全義為河南尹經黄巢之亂繼以秦宗權孫儒殘
暴居民不滿百户四境俱無耕者全義招懷流散勸之
樹藝數年之後都城坊曲漸復舊制諸縣户口率皆歸
復桑麻蔚然野無曠土全義出見田疇美者輒下馬與
僚佐共觀之召田主勞以酒食有蠶麥善收者或親至
其家悉呼出老幼賜以茶綵衣物民間言張公不喜聲
伎見之未嘗笑獨見佳麥良繭則笑耳有田荒穢者則
集衆杖之或訴以乏人牛乃召其鄰里責之曰彼誠乏
人牛何不助之衆皆謝乃釋之由是鄰里有無相助故
比户皆有蓄積凶年不饑遂成富庶焉
李襲譽嘗謂子孫曰吾負京有田十頃能耕之足以食
河内千樹桑事之可以衣能勤此無資扵人矣
　　　諸家雜論上
管子夫管仲之匡天下也其施七尺瀆田悉徙五種
無不宜其立後而手實其木宜蚖菕與杜松其草宜楚
棘見是土也命之曰五施五七三十五尺而至於泉呼
音中角　赤壚歴强肥五種無不宜其麻白其布黄其
草宜白茅與雚其木宜赤裳見是土也命之曰四施四
七二十八尺而至扵泉呼音中商其水白而甘其民夀
　黄堂無宜也唯宜黍秫也宜縣澤行廧(墻/同)落地潤數
毁難以立邑置廧其草宜黍秫與茅其木宜櫄櫌桑見
是土也命之曰三施三七二十一尺而至扵泉呼音中
宫其泉黄而糗流徙　斥埴宜大菽與麥其草宜萯雚
其木宜杞見是土也命之曰再施二七十四尺而至扵
泉呼音中羽其泉鹹水流徙　黑埴宜稻麥其草宜苹
蓨其木宜白棠見是土也命之曰一施七尺而至於泉
呼音中徴其水黑而苦凡聴徴如負猪豕覺而駭凡聴
羽如鳴馬在野(一作鳴/鳥在樹)凡聴宫如牛鳴窌中凡聴商如
離羣羊凡聴角如雉登木以鳴音疾以清凡將起五音
凡首先主一而三之四開以合九九以是生黄鍾小素
之首以成宫三分而益之以一為百有八為徴不無有
三分而去其乗適足以是生商有分而復於其所以是
成羽有三分而去其乘適足以是生角　墳延者六施
六七四十二尺而至扵泉陜之芳七施七七四十九尺
而至扵泉祀陜八施八七五十六尺而至扵泉杜陵九
施七九六十三尺而至扵泉延陵十施七十尺而至扵
泉環陵十一施七十七尺而至扵泉蔓山十二施八十
四尺而至扵泉付山十三施九十一尺而至於泉付山
白徒十四施九十八尺而至扵泉中陵十五施百五尺
而至扵泉青山十六施百一十二尺而至扵泉青龍之
所居庚泥不可得泉赤壤􁜦山十七施百一十九尺而
至扵泉其下青商不可得泉􁱿山白壤十八施百二十
六尺而至扵泉其下駢石不可得泉徒山十九施百三
十三尺而至扵泉其下有灰壤不可得泉高陵土山二
十施百四十尺而至扵泉　山之上命之曰縣泉其地
不乾其草如茅與走其木乃樠鑿之二尺乃至扵泉山
之上命曰復吕其草魚腸與蕕其木乃柳鑿之三尺而
至扵泉山之上命曰泉英其草蘄白昌其木乃楊鑿之
五尺而至扵泉山之材其草兢與薔其木乃格鑿之二
七十四尺而至扵泉山之側其草葍與蔞其木乃品榆
鑿之三七二十一尺而至扵泉　凡草土之道各有榖
造或高或下各有草木葉下扵􁉢􁉢下扵莧莧下扵蒲
蒲下扵葦葦下扵雚雚下扵蔞蔞下扵茾茾下扵蕭蕭
下扵薜薜下扵萑萑下扵茅凡彼草物有十二衰各有
所歸　九州之土為九十物每州有常而物有次　羣
土之長是為五粟五粟之物或赤或青或黑或黄或白
五粟五章五粟之狀淖而不肕剛而不觳不濘車輪不
汙手足其種大重細重白莖白秀無不宜也五粟之土
若在陵在山在隫在衍其隂其陽盡宜桐柞莫不秀長
其榆其柳其檿其桑其柘其櫟其槐其楊羣木蕃滋數
大條直以長其澤則多魚牧則宜牛羊其地其樊俱宜
竹箭藻黽楢檀五臭生之薜荔白芷蘪蕪椒連五臭所
校寡疾難老士女皆好其民工巧其泉黄白其人夷姤
五粟之土乾而不格湛而不澤無高下葆澤以處是謂
粟土粟土之次曰五沃五沃之物或赤或青或黄或白
或黑五沃之物各有異則五沃之狀剽怸槖土蟲易全
處怸剽不白下乃以澤其種大苗細苗赨莖黑秀箭長
五沃之土若在丘在山在陵在岡若在陬陵之陽其左
其右宜彼羣木桐柞扶櫄及彼白梓其梅其杏其桃其
李其秀生莖起其棘其棠其槐其楊其榆其桑其杞其
枋羣木數大條直以長其陰則生乂之楂梨其陽則安
樹之五麻若髙若下不擇疇所其麻大者如箭如葦大
長以美其細者如雚如蒸欲有與名大者不類小者則
治揣而藏之若衆練絲五臭疇生蓮與蘪蕪藁本白芷
其澤則多魚牧則宜牛羊其泉白青其人堅勁寡有疥
騷終無痟酲五沃之土乾而不斥湛而不澤無髙下葆
澤以處是謂沃土沃土之次曰五位五位之物五色雜
色各有異章五位之扶不塥不灰青怸以菭及其種大
葦無細葦無赨莖白秀五位之土若在岡在陵在隫在
衍在丘在山皆宜竹箭求黽楢檀其山之淺有籠與斥
羣木安逐條長數大其桑其松其杞其茸種木胥容榆
桃柳楝羣藥安生姜與桔梗小辛大䝉其山之梟多桔
符榆其山之末有箭與苑其山之傍有彼黄䖟及彼白
昌山藜葦芒羣藥安聚以圉民殃其林其漉其槐其楝
其柞其榖羣木安逐鳥獸安施既有麋麃又且多鹿其
泉青黑其人輕直省事少食無高下葆澤以處是謂位
土位土之次曰五隠五隠之狀黑土黑菭青怵以肥芬
然若灰其種櫑葛赨莖黄秀恚目其葉若苑以蓄殖果
木不若三土以十分之二是謂􁁊土􁁊土之次曰五壤
五壤之狀芬然若澤若屯土其種大水腸細水腸赨莖
黄秀以慈忍水旱無不宜也蓄殖果木不若三土以十
分之二是謂壤土壤土之次曰五浮五浮之狀捍然如
米以葆澤不離不坼其種忍蘟忍葉如雚葉以長狐茸
黄莖黑莖黑秀其粟大無不宜也蓄殖果木不如三土
以十分之二凡上土三十物種十二物　中土曰五怸
五怸之狀廩焉如􁀙潤濕以處其種大稷細稷赨莖黄
秀以慈忍水旱細粟如麻蓄殖果木不若三土以十分
之三怸土之次曰五纑五纑之狀强力剛堅其種大邯
鄲細邯鄲莖葉如扶櫄其粟大蓄殖果木不若三土以
十分之三纑土之次曰五􁀙五􁀙之狀芬焉若糠以肥
其種大荔細荔青莖黄秀蓄殖果木不若三土以十分
之三􁀙土之次曰五剽五剽之狀華然如芬以脤其種
大秬細秬黑莖青秀蓄殖果木不若三土以十分之四
剽土之次曰五沙五沙之狀粟焉如屑塵厲其種大萯
細萯白莖青秀以蔓蓄殖果木不若三土以十分之四
沙土之次曰五塥五塥之狀纍然如僕累不忍水旱其
種大樛杞細樛杞黑莖黑秀蓄殖果木不若三土以十
分之四凡中土二十物種十二物　下土曰五猶五猶
之狀如糞其種大華細華白莖黑秀蓄殖果木不如三
土以十分之五猶土之次曰五𢎞五𢎞之狀如䑕肝其
種青粱黑莖黑秀蓄殖果木不如三土以十分之五𢎞
土之次曰五殖五殖之狀甚澤以疏離坼以臞塉其種
雁膳黑實朱跗黄實蓄殖果木不如三土以十分之六
五殖之次曰五觳五觳之狀婁婁然不忍水旱其種大
菽細菽多白實蓄殖果木不如三土以十分之六觳土
之次曰五鳬五鳬之狀堅而不骼其種陵稻黑鵞馬夫
蓄殖果木不如三土以十分之七鳬土之次曰五桀五
桀之狀甚鹹以苦其物為下其種白稻長狹蓄殖果木
不如三土以十分之七凡下土三十物其種十二物凡
土九十其種三十六
野與市爭民金與粟爭貴又曰狄諸侯畆鍾之國也故
粟十鍾而錙金程諸侯出東之國也故粟五釜而錙金
商子曰金生而粟死粟死而金生金一兩生扵境内粟
十二石死扵境外粟十二石生扵境内金一兩死扵境
外好生金扵境内則金粟兩死倉府兩虚國弱好生粟
扵境内則金粟兩生倉府兩盈國强
吕覽曰(𤣥扈先生曰古農家之書甚多于今罕傳吕/相所集諸篇概有所本亦可覩見一二矣)凡
農之道厚之為寳斬木不時不折必穗稼就而不穫必
遇天菑夫稼為之者人也生之者地也養之者天也是
以人稼之容足耨之容耰據之容手此之謂耕道是以
得時之禾長秱而穂大本而莖我蔬穖而穂大其粟圓
而薄糠其米多沃而食之彊如此者不風先時者莖葉
帶芒以短衡穂矩而芳奪秮米而不香後時者莖葉帶
芒而末衡穂閱而青零多粃而不滿得時之黍芒莖而
徼下穂芒以長摶米而薄糠舂之易而食之不噮而香
如此者不飴先時者大本而華莖殺而不遂葉藁短穂
後時者小莖而麻長短穗而厚糠小米鉗而不香得時
之稻大本而莖葆長秱疏穖穗如馬尾大粒無芒摶米
而薄糠舂之易而食之香如此者不益先時者大本而
莖葉格對短秱短穂多粃厚糠薄米多芒後時者纖莖
而不滋厚糠多粃􁁜辟米不得恃定熟印天而死得時
之麻必芒以長疎節而色陽小本而莖堅厚枲以均後
熟多榮日夜分復生如此者不蝗得時之菽長而短足
其美二七以為族多枝數節競葉蕃實大菽則圓小菽
則摶以芳稱之重食之息以香如此者不蟲先時者必
長以蔓浮葉疏節小英不實後時者短莖疏節本虚不
實得時之麥秱長而莖黑二七以為行而服薄䅵而赤
色稱之重食之致香以息使人肌澤且有力如此者不
蚼蛆先時者暑雨未至朋動蚼蛆而多疾其次羊以節
後時者弱苗而穂蒼狼薄色而美芒是故得時之稼興
失時之稼約莖相若稱之得時者重粟之多量粟相若
而舂之得時者多米量米相若而食之得時者忍饑是
故得時之稼其臭香其味甘其氣章百日食之耳目聰
明心意叡智四衛變彊䂩氣不入身無苛殃黄帝曰四
時之不正也正五榖而已矣(審時/萹)
后稷曰子能以窐為突乎子能藏其惡而揖之以陰乎
子能使吾土靖而甽浴土乎子能使保涇安地而處乎
子能使雚夷毋淫乎子能使子之野盡為冷風乎子能
使藁數節而莖堅乎子能使穂大而堅均乎子能使粟
圜而薄糠乎子能使米多沃而食之彊乎無之若何凡
耕之大方力者欲柔柔者欲力息者欲勞勞者欲息棘
者欲肥肥者欲棘急者欲緩緩者欲急溼者欲燥燥者
欲溼上田棄畆下田棄甽五耕五耨必審以盡其深殖
之度隂土必得大草不生又無螟蜮今兹美禾來兹美
麥是以六尺之耟所以成畆也其博八寸所以成甽也
耨柄尺此其度也其耨六寸所以間稼也地可使肥又
可使棘人肥必以澤使苗堅而地隙人耨必以旱使地
肥而土緩草諯大月冬至後五旬七日菖始生菖者百
草之先生者也於是始耕孟夏之㫺殺三葉而穫大麥
日至苦菜死而資生而樹麻與菽此告民地寳盡死凡
草生藏日中出稀首生而麥無葉而従事扵蓄藏此告
民究也五時見生而樹生見死而穫死天下時地生財
不與民謀有年瘞土無年瘞土無失民時無使之治下
知貧富利器皆時至而作渴時而止是以老弱之力可
盡起其用曰半其功可使倍不知事者時未至而逆之
時既往而慕之當時而薄之使其民而郄之民既郄乃
以良時慕此従事之下也操事則苦不知高下民乃逾
處種稑禾不為稑種重禾不為重是以粟少而失功(任/地)
(篇/)
凡耕之道必始扵壚為其寡澤而後枯必厚其靹為其
唯厚而及鎗者􁁊之堅者耕之澤其靹而後之上田
則被其處下田則盡其汚無與三盜任地夫四序叅發
大甽小畆為青魚胠苗若直獵地竊之也既種而無行
耕而不長則苖相竊也弗除則蕪除之則虚則草竊之
也故去此三盜者而後粟可多也所謂今之耕也營而
無獲者其蚤者先時晚者不及時寒暑不節稼乃多菑
實其為畮也高而危則澤奪陂則埒見風則􁀙高培則
抜寒則彫熟則修一時而五六死故不能為來不俱生
而俱死虚稼先死衆盜乃竊望之似有餘就之則虚農
夫知其田之易也不知其稼之疎而不適也知其田之
際也不知其稼居地之虚也不除則蕪除之則虚此稼
之傷也故畮欲廣以平甽欲小以深下得隂上得陽然
後咸生稼欲生扵塵而殖扵堅者愼其種勿使數亦無
使疎於其施土無使不足亦無使有餘熟有耰也必務
其培其耰也植植者其生也必先其施土也均均者其
生也必堅是以畮廣以平則不喪本莖生於地者五分
之以地莖生有行故遫長弱不相害故遫大衡行必得
縦行必術正其行通其風夫心中央帥為洽風苖其弱
也欲孤長也欲相與居其熟也欲相扶是故三以為族
乃多粟凡禾之患不俱生而俱死是以先生者美米後
生者為粃是故其耨也長其兄而去其弟樹肥無使扶
疎樹墝不欲専生而族居肥而扶疎則多粃墝而専居
則多死不知稼者其耨也去其兄而養其弟不收其粟
而收其粗上下安則禾多死厚土則孽不通薄土則蕃
轓而不發壚埴㝠色剛土柔種免耕殺蟲使農事得(辨/土)
(篇/)
亢倉子曰人捨本事末則不一令不一令則不可守不
可戰人捨本事末則其産約其産約則輕流徙輕流徙
則國家時有災患皆生逺志無復居心人忘本而事末
則好智好智則多詐多詐則巧法令巧法令則以是為
非以非為是古先聖王之所以理人者先務農業農業
非徒為地利也貴其志也人農則樸樸則易用易用則
邊境安邊境安則主位尊人農則童童則少私義少私
義則公法立力博深農則其産複其産複則重流散重
流散則死其處無二慮是天下為一心矣天下一心軒
轅几蘧之理不是過也古先聖王之所以茂耕織者以
為本敎也是故天子躬率諸侯耕藉田大夫士第有功
級勸人尊地産也后妃率嬪御蠶扵郊桑公田勸人力
婦敎也男子不織而衣婦人不耕而食男女貿功資相
為業此聖王之制也故敬時受日埒實課功非老不休
非疾不息一人勤之十人食之當時之務不興土功不
料師旅男不出御女不外嫁以妨農也黄帝曰四時之
不可正正五榖而已耳夫稼為之者人也生之者天也
養之者地也是以稼之容足耨之容耰耘之容手是謂
耕道農攻食工攻器賈攻貨時事不龔敓之以土功是
謂大凶凡稼蚤者先時暮者不及時寒暑不節稼乃生
災冬至已後五旬有七日而昌生扵是乎始耕事農之
道見生而藝生見死而穫死天發時地産財不與人期
有年祀土無年祀土無失人時迨時而作遇時而止老
弱之力可使盡起不知時者未至而逆之既往而慕之
當其時而薄之此従事之下也夫耨必以旱使地肥而
土緩稼欲産扵塵土而殖扵地堅者慎其種勿使數亦
無使疎扵其施土無使不足亦無使有餘畎欲深以端
畆欲沃以平下得隂上得陽然後咸生立苗有行故速
長强弱不相害故速大正其行通其中疏為泠風則有
牧而多功率稼望之有餘就之則疎是地之竊也不除
則蕪除之則虚是事之傷也苗其弱也欲孤其長也欲
相與居其熟也欲相與扶三以為族稼乃多榖凡苗之
患不俱生而俱死是以先生者美米後生者為粃是故
其耨也長其兄而去其弟樹肥無使扶疎樹墝不欲専
生而獨居肥而扶疎則多粃墝而専居則多死不知耨
者去其兄而養其弟不收其粟而收其粃上下不安則
稼多死得時之禾長稠而大穂圜粟而薄糠米飴而香
舂之易而食之强失時之禾深芒而小莖穂銳多粃而
青蘦得時之黍穂不芒以長團米而寡糠失時之黍大
本華莖葉膏短穂得時之稻莖葆長稠稠如馬尾失時
之稻纎莖而不滋厚糠而菑死得時之麻疎節而色陽
堅枲而小本失時之麻蕃柯短莖岸節而葉蟲得時之
菽長莖而短足其莢二七以為族多枝數節競葉繁實
稱之重食之息失時之菽必長以蔓浮葉虚本疎節而
小莢得時之麥長稠而頸族二七以為行薄翼而䵍色
食之使人肥且有力失時之麥胕腫多病弱苗而翜穂
是故得時之稼豐失時之稼約庶榖盡宜從而食之使
人四衛變强耳目聰明凶氣不入身無苛殃善乎孔子
之言冬飽則身温夏飽則身涼夫温涼時適則人無病
疢人無病疢是疫癘不行疫癘不行咸得遂其天年故
曰榖者人之天是以興王務農王不務農是棄人也王
而棄人將何國哉(農道/篇)
戴埴論曰(𤣥扈先生曰書不刪無逸詩不刪豳風夫/子告須之辭亦猶孟子不欲並耕之意耳)樊
遲學稼學圃夫子固以須無志扵大而鄙之然夫子所
謂不如老農圃則是真實之辭古者人各有一業一事
一物皆有傳授問樂必須夔問刑必須臯農事非后稷
不可禾麻菽麥秬秠穈芑各有土地之宜方苞種褒發
秀穎栗各有前後之序本末源流特槩見扵生民七月
周禮􁀙職事曰稼穯樹藝及任農以耕事任圃以樹事
是各有職老農老圃葢習聞其故家遺俗窮耕植之理
者也此許行所以學農家今以所傳齊民要術亦可想
農圃之梗概管子地員一篇載土地所宜比禹貢尤詳
悉亢倉子說農道大有意義稼容足耨容耰耘容手謂
之耕道人耨以旱使地肥而土緩稼欲産扵塵而殖扵
堅其種勿使數亦無使跡疎施土無使不足亦無使有
餘畎欲深而端畆欲沃以平下得陰上得陽然後盛生吾
苗有行故速長强弱不相害故速大苗其弱也欲孤其
長也欲相與居其熟也欲相與扶其耨也長其兄而去
其弟樹肥無扶疎樹墝不欲專生而獨居肥而扶疎則
多粃墝而專居則多死其說禾黍稻麻菽麥得時失時
尤詳且悉與吕氏春秋大概畧同昔李斯請史官非秦
紀皆燒所不去者醫藥卜筮種樹之書藝文志神農二
十篇野老十七篇宰氏十七篇董安國十六篇尹都尉
十四篇趙氏五篇汜勝之十八篇王氏六篇葵葵一篇
九家百十四篇要之各有傳授不可例以夫子鄙須遂
謂無此學也
賈思勰齊民要術叙曰葢神農為耒耜以利天下堯命
四子敬授民時舜命后稷食為政首禹制土田萬國作
乂殷周之盛詩書所述要在安民富而教之管子曰一
農不耕民有饑者一女不織民有寒者倉廩實知禮節
衣食足知榮辱傳曰人生在勤勤則不匱語曰力能勝
貧謹能勝旤葢言勤力可以不貧謹身可以避旤故李
悝為魏文侯作盡地利之教國以富强秦孝公用商君
急耕戰之賞傾奪鄰國而雄諸侯淮南子曰聖人不恥
身之賤也愧道之不行也不憂命之長短而憂百姓之
窮是故禹為治水以身解扵𤾉旴之河湯由苦旱以身
禱扵桑林之野神農憔悴堯瘦臞舜黎黑禹胼胝由此
觀之則聖人之憂勞百姓亦甚矣故自天子以下至扵
庶人四肢不勤思慮不用而事治求贍者未之聞也故
田者不彊囷倉不盈將相不彊功烈不成仲長子曰天
為之時而我不農榖亦不可得而取之青春至焉時雨
降焉始之耕田終之簠簋惰者釜之勤者鍾之矧夫不
為而尚乎食也哉譙子曰朝發而夕異宿勤則菜盈傾
筐且茍有羽毛不織不衣不能茹草飲水不耕不食安
可以不自力哉晁錯曰聖王在上而或不凍不饑者非
耕而食之織而衣之為開其資財之道也夫寒之扵衣
不待輕煖饑之扵飡不待甘㫖饑寒至身不顧廉恥一
日不再食則饑終歲不製衣則寒夫腹饑不得食體寒
不得衣慈母不能保其子君亦安得以有民夫珠玉金
銀饑不可食寒不可衣粟米布帛一日不得而饑寒至
是故明君貴五榖而賤金玉劉陶曰民可百年無貨不
可一日有饑故食為至急陳思王曰寒者不貪尺玉而
思裋褐饑者不願千金而美一食千金尺玉至貴而不
若一食裋褐之惡者物時有所急也誠哉言乎神農倉
頡聖人者也其扵事也有所不能矣故趙過始為牛耕
實勝耒耜之利蔡倫立意造紙豈方縑牘之煩且耿壽
昌之常平倉桑𢎞羊之均輸法益國利民不朽之術也
諺曰智如禹湯不如常耕是以樊遲請學稼孔子答曰
吾不如老農然則聖賢之智猶有所未達而况扵凡庸
者乎猗頓魯窮士聞陶朱公富問術焉告之曰欲速富
畜五牸乃畜牛羊子息萬計九真廬江不知牛耕每致
困乏任延王景乃令鑄作田器教之墾闢歲歲開廣百
姓充給燉煌不曉作耬犂及種人牛功力既費而收榖
更少皇甫隆乃敎作耬犁所省傭力過半得榖加五又
燉煌俗婦女作裙攣縮如羊腸用布一疋隆又禁改之
所省復不貲茨充為桂陽令俗不種桑無蠶織絲麻之
利類皆以麻枲頭貯衣民惰窳少麤履足多剖裂血出
盛冬皆然火燎炙充敎民益種桑柘養蠶織履復令種
苧麻數年之間大賴其利衣履温煖今江南知桑蠶織
履皆充之教也五原土宜麻枲而俗不知績織民冬月
無衣積細草臥其中見吏則衣草而出崔寔為作紡績
織絍之具以教民得免寒苦黄霸為潁川使郵亭鄉官
皆畜雞豚以贍鰥寡貧窮者及務耕桑節用殖財種樹
鰥寡孤獨有死無以𦵏者鄉部書言霸具為區處某所
大木可以為棺某亭豚子可以為祭吏往皆如言龔遂
為渤海勸民務農桑令口種一株榆百本薤五十本蔥
一畦韭家二母彘五母雞民有帶持刀劍者使賣
劍買牛賣刀買犢曰何如帶牛佩犢春夏不得不趨田
畆秋冬課收斂益畜果實菱芡吏民皆富實召信臣為
南陽好為民興利務在富之躬勸耕農出入阡陌止舎
鄉亭稀有安居時行視郡中水泉開通溝瀆起水門提
閼凡數十處以廣溉灌民得其利畜積有餘禁止嫁娶
送終奢靡務出扵儉約郡中莫不耕稼力田吏民親愛
信臣號曰召父童恢為不其令率民養一豬雌鷄四頭
以供祭祀買棺木顔裴為京兆乃令整阡陌樹桑果又
課以閒月取材使得轉相告戒教匠作車又課民無牛
者令畜豬投貴時賣以買牛始者民以為煩一二年間
家丁車大牛整頓豐足王丹家累千金好施與周人之
急每歲時後察其强力收多者輒歴載酒肴從而勞之
便扵田頭樹下飲食勸勉之因留其餘肴而去其惰者
獨不見勞各自恥不能致丹其後無不力田者聚落以
致殷富杜畿為河東課勸耕桑民畜牸牛草馬下逮雞
豚皆有章程家家豐實此等豈好為頓擾而輕費損哉
盖以庸人之性率之則自力縦之則惰窳耳故仲長子
曰叢林之下為倉庾之坻魚鼈之堀為耕稼之塲者此
君長所用心也是以太公封而斥鹵播嘉榖鄭白成而
關中無饑年葢食魚鼈而藪澤之形可見觀草木而肥
墝之勢可知又曰稼穡不修桑果不茂畜産不肥鞭之
可也拖落不完垣墻不牢掃除不淨笞之可也此督課
之方也且天子親耕皇后親蠶况夫田父而懷窳惰乎
李衡扵武陵龍陽汎洲上作宅種甘橘千樹臨卒勅兒
曰吾州里有千頭木奴不責汝衣食嵗上一疋絹亦可
足用矣吳末甘橘成嵗得絹數千疋恒稱太史公所謂
江陵千樹橘與千户侯等者也樊重欲作器物先種梓
漆時人嗤之然積以歲月皆得其用向之笑者咸求假
焉此種殖之不可已也(𤣥扈先生曰余勸人種樹或曰/不能待何法而可余曰不能待)
(速種/為可)諺曰一年之計莫如種榖十年之計莫如樹木此
之謂也書曰稼穡之艱難孝經曰用天之道因地之利
論語曰百姓不足君孰與足漢文帝曰朕為天下守財
矣安敢妄用哉孔子曰居家理故治可移扵官然則家
猶國國猶家是以家貧思良妻國亂思良相其義一也
夫財貨之生既艱難矣用之又無節凡人之性好懶惰
矣率之又不篤加以政令失所水旱為災一榖不登胔
腐相繼古今同患所不能止也嗟乎且饑者有過甚之
願渇者有兼量之情既飽而後輕食既煖而後輕衣或
由年榖豐穰而忽扵蓄積或由布帛優贍而輕扵施與
窮窘之來所由有漸故管子曰桀有天下而用不足湯
有七十里而用有餘天非獨為湯雨菽粟也盖言用之
以節仲長子曰鮑魚之肆不自以氣為臭四夷之人不
自以食為異生習然也居積習之中見生然之事孰自
知也斯何異蓼中之蟲而不知藍之甘乎今采拓經傳
爰及歌謡詢之老成驗之行事起自耕農終扵醯醢資
生之業靡不畢書號曰齊民要術其有五榖果蓏非中
國所植者存其名目而已種植之法盖無聞焉捨本逐
末賢哲所非日富歲貧饑寒之漸故商賈之事闕而不
録花草之流可以恱目徒有春花而無秋實匹諸浮偽
葢不足存鄙意曉示家童未敢聞之有識故叮嚀周至
言提其耳每事指斥不尚浮辭覽者無或嗤焉
齊民要術云淮南子曰夫地勢水東流人必事焉然後
水潦得谷行禾稼春生人必加功焉故五穀遂長聴其
自流待其自生大禹之功不立而后稷之智不用禹決
江疏河以為天下興利不能使水西流后稷闢土墾草
以為百姓力農然而不能使禾冬生豈其人事不至哉
其勢不可也食者民之本民者國之本國者君之本是
故人君上因天時下盡地利中用人力是以羣生遂長
五榖蕃殖教民養育六畜以時種樹務修田疇滋殖桑
麻肥磽高下各因其宜丘陵阪險不生五榖者以樹竹
木春伐枯槁夏取果蓏秋蓄蔬食(菜食曰蔬/榖食曰食)冬伐薪蒸
以為民資是故生無乏用死無轉屍故先王之政四海
之雲至而修封疆(四海雲至/之月也)蝦蟇鳴燕降而通路除道
矣(燕降/二月)陰降百泉則修橋梁(隂降百/泉十月)昬張中則務種榖
(一月昬張星中扵/南方朱鳥之宿)大火中則種黍菽(大火昬/中六月)虚中即種
宿麥(虚昬中/九月)昴星中則收斂蓄積伐薪木(昴星西方白/虎之宿季秋)
(之月收/斂蓄積)所以應時修備富國利民霜降而樹榖氷泮而
求穫欲得食則難矣又曰為治之本務在安民安民之
本在扵足用足用之本在扵勿奪時(言不奪民/之農要時)勿奪時
之本在扵省事省事之本在扵節欲(節止/貪欲)節欲之本在
扵反性(反其所受扵/天之所性也)未有能揺其本而靜其末濁其源
而清其流者也夫日囘而月周時不與人逰故聖人不
貴尺璧而重寸隂難得而易失也故禹之趨時也履遺
而不納冠挂而不顧非其爭先也而爭其得時也楊泉
物理論曰種作曰稼收斂曰穡稼欲熟穡欲速此良農
之務也漢書食貨志曰種榖必雜五種以備災害(師古/曰嵗)
(田有宜及水旱之利也種/即五榖謂黍稷麻麥豆也)田中不得有樹用妨五榖(不/有)
(樹而當五榖且倍焉蓰焉者乎齊桓公問扵管子曰饑/寒室屋漏而不治垣牆壞而不築為之奈何管子對曰)
(沐塗樹之枝公令左右沐塗樹之枝其年民被布帛治/屋築垣公問此何故管子對曰齊夷萊之國也一樹而)
(百乗息其下以其不稍也衆鳥居其上丁壯者挾丸操/彈居其下終日不歸父老拊枝而論終日不去今吾沐)
(塗樹之枝日方中無尺陰行者疾/走父老歸而治産丁壯歸而有業)力耕數耘收穫如宼
盜之至(恐為風雨/所損也)還廬樹桑菜茹有畦(還繞/也)𤓰瓠果蓏
殖扵疆場雞豚狗彘毋失其時女修蠶織則五十可以
衣帛七十可以食肉入者必持薪樵輕重相分班白不
提攜冬民既入婦人同巷相従夜績女工一月得四十
五日(服䖍曰一月之中又得夜半/為十五日凡四十五日也)必相従者所以省費
燎火同巧拙而合習俗(師古曰省費燎火之費也燎/所以為明火所以為温也)董
仲舒曰春秋他榖不書至扵麥禾不成則書之以此見
聖人扵五榖最重麥禾也趙過為搜粟都尉過能為代
田一畆三甽嵗代處故曰代田(此為代田歲易甽非歲/易田也代田與區田同)
(意/)古法也苗生葉以上稍耨隴草因隤其土以附苗根
故其詩曰或芸或耔黍稷薿薿芸除草也耔附根也言
苗稍壯每耨輒附根比盛暑隴盡而根深能風與旱(能/讀)
(曰/耐)故薿薿而盛也其耕耘下種田器皆有便巧率十二
夫為田一井一屋故畆五頃(便巧之為利如/此曷不為便巧)用耦犁二
牛三人一嵗之收常過縵田畆一斛以上善者倍之(善/者)
(之為利如/此曷不善)過使教田太常三輔大農置功巧奴與従事
為作田器二千石遣令長三老力田及里父老善田者
受田器學耕稼養苗狀(君臣之用心扵民如此/蘇林曰為法意狀也)民或苦
少牛亡以趨澤(趨及也澤雨/之潤澤也)故平都令光教過以人輓
犂過奏光以為丞敎民相與庸輓犁(能者之虚心如此/不虚不能不能不)
(虚師古曰庸功也言換功/其作也義亦與庸賃同)率多人者田日三十畆少者
十三畆以故田多墾闢過試以離宫卒田其宫壖地(宫/壖)
(地謂外垣之内内垣之外也守離宫卒閒而無事因令/壖地為田也此時未有形家者言幸不受其排擯生扵)
(郭璞之後/者難矣)課得榖皆多其勞田畆一斛以上令命家田
三輔公田(豈有無賞而能成所欲成者乎韋昭曰命家/謂受爵命一爵謂父土以上令得田以田優)
(之也師古曰/令力成反)又教邊郡及居延城(韋昭曰居延張掖/縣也時有田卒也)是
後邊城河東𢎞農三輔太常民皆便代田用力少而得
榖多
　
　
　
　
　
　
　
　
　
　
　
　
　
　農政全書卷一
欽定四庫全書
　農政全書卷二
　　　　　　　　　　　　明　徐光啟　撰
　　農本
　　諸家雜論下
閻閎序王禎農桑通訣曰巡撫山東右副都御史安州
邵公得元王禎氏農書顧右布政使長興顧公謂兹實
大闗民事而政之首也當轉寫善本即布政使司刻之
以廣流布示吾民勤衣食之原而期享樂利之休盛心
也刻半左布政使固始李公至乃趣完刻余為言以著
公意言曰天之生也與以所長則限之以短其于人也
賦性獨靈而制生養之材甚艱人之欲生也固不待聖
人有作孰不求所以自活而聖人者亦人之欲生者也
今無論羲農軒堯以来想巢燧之初觀時造始實求自
永其生而天遂命之人遂宗之君臣道興衣食之原漸
以開矣是故耕穫鉏報隂陽蚤莫之節宜順也髙下邍
隰燥濕寒燠之氣宜候也洩制生化土木金石之物宜
悉也糞灌培蒔剛柔疏宻之性宜辨也水旱蟲盜捍禦
守視之役宜力也采摘修捋生熟急緩之度宜中也飲
飼閑放好惡新故之情宜調也牝牡生息老嫩去留之
班宜審也堆􁀙攤曬風雨霧露之防宜豫也碾碡碓磑
精麤籭簸之計宜凖也倉窖轉般䑕雀浥漏之虞宜際
也積散出内盈縮低翔之數宜算也是故農事修則食
用贏衣用裕器用精財用饒而生養遂矣是故天子則
君人養人者也士以上皆禆君長民者也君不知稼穡
逞欲殄物民因以極民火動而元命㨱醫論且然况君
以民為命者乎故君知稼穡則知懼長民而斁民事衣
食縣官不宣心力猶慵者懈主人將轉雇君子當㢘勤
自樹忍以榖恥乎故仕知民事則知媿是故聖人之重
衣食也王公躬藉以先耕后夫人親蠶以先織卿大夫
士以及内子胥與事焉而治本重矣故曰民事不可緩
也今簡王氏書首以通訣繼以器譜而終以諸種民事
通諸上下者益備矣是故得嘉種而缺利器則難播與
失種同制利器而昧要訣則逆時與無器同故得其訣
器可假而使也利諸器種可糴而下也度要訣以達冲
和之化儲利器以運制用之機富嘉種以取十千之報
比屋上農矣吾又恐浮食末作未縁南畆藝將孰載方
農之殷使輒不時則功孰與成今民不但六也盡歸而
農誠未即得盍若寛見農而不妨其務俾自趨利而樂
生乎是故解内之逺重也㸃集之煩數也迎候之紛㳫
也力役之勤悴也守戍之隔離也讞報之留滯也六者
于古已然而害農一也嗚呼是書據六經該羣史旁兼
諸子百家以及殊方異俗咸著亦用心矣從政者無害
農皆以此利農者訓農則王氏撰述之初意邵公刊布
之盛心當惠徧吾人豈有窮乎雖然以今昏旦之中考
農祥則失度西凉白麥之熟較南夏則違時故雪而迅
霆桃源之夫呼凍雷父椎牛骨而子漸之谿峒土人數
十年而食假鬼或驘馬驢耕或鴨羣鉏稻稻一熟也或
三熟蕎秋種也或春種是以有老媪挿秧有少婦列肆
有以蕨肥田又淋其灰汁作葅南河之南有車鐵輪野
馬之川牛服鞍甌越之徼塗篾釡或隔年見如樹或二
月食櫻桃蜑家于舟苗獨藏穗闗隴之野尚營窟而土
處則九域民事物候固多端而難律也中土耕一犂三
牛水田水牛故一犂一牛一牛三犂䅹犂也而載之墾
耕篇則誤矣王氏又謂餘甘獨泉産也往泛昆明則食
之是猶賈勰要術附槃多摩厨徒示博耳故擊壤食葵
今俗所少葛籠牧笛取具事目聞之農老曰必母蒼生
炁下種則一年可耩之日少余亦嘗曰必草人法糞田
亦恐渇澤不得鹿墳壤之不得麋也故曰通其變使民
不倦神而明之存乎其人真知農哉邵公名錫李公名
緋顧公名應祥皆以進士顯余往給事中邵公則都給
事中云
王盤農桑輯要序曰聖天子臨御天下使斯民生業富
樂而永無饑寒之憂詔立大司農司不治他事而專以
勸課農桑為務行之五六年功効大著民間墾闢種藝
之業増前數倍農司諸公又慮夫田里之人雖能勤身
從事而播殖之宜蠶繅之節或未得其術則力勞而功
寡獲約而不豐矣於是徧求古今所有農家之書披閱
叅考刪其繁重摭其要切纂成一書曰農桑輯要凡七
卷鏤為板本以進呈畢將頒布天下屬余題其卷首余
嘗論豳詩知周家所以成八百年興王之業者皆由稼
穡艱難積累以致之讀孟子書見論語王道丁寧反覆
皆不出乎夫畊婦蠶五雞二彘無失其時老者衣帛食
肉黎民不饑不寒數十字而已大哉農桑真斯民衣食
之源有國者富强之本王者所以興教化厚風俗敦孝
弟崇禮教致太平躋斯民於仁夀未有不權輿於此者
矣然則二書之出其利益天下豈可一二言之哉
于永清序鄺廷瑞便民圗纂曰昔漢天子家令晁錯紆
籌計邉事募民徙塞實廣虚以威匈奴先為居室置田
具器相其隂陽之和流泉之味土地之宜草木之饒使
民樂其業有長居心無他使之也上谷雲中壤接三輔
扆漢控胡巍然西北重鎮於今稱絶塞焉虜款以来烽
燧無警者二十餘年矣完固阜殷宜益倍曩昔乃閈陌
耗敝罄懸抒倚蒲蠃襏襫不給於南畆而庾鬴韋複告
匱於北山闗以北石田敝土蕪穢汚莱無耕桑林澤之
業一切機利悉倒制於借壤雁民白登於西計文讕滿
羼名規役租積逋且萬計尺伍執殳之夫雕攰脱巾單
産孱民飴堇荼綀緼不銖於體乃裔徼習呰窳猥云輸
財効力疆腹殊共藉令方内有數千里水旱之災大庾
之金不輦於塞林林寄生之衆將安所哺啜䄛􁣼慰啼
號哉汜勝齊民之術顧安可置弗講也鄺廷瑞便民圗
纂凡三卷分類凡一十有一列條凡八百六十有六自
樹藝占法以及祈涓之事起居調攝之節蒭牧之宜微
瑣製造之事捆摭該備大要以衣食生人為本是故繪
圗篇首而附纂其後歌咏嗟嘆以勸勉服習其艱難一
切日用飲食治生之具展卷臚列無煩咨諏所稱便民
者非耶雖然是便民者也非民所能自便者也長民者
衣食縣官受若值而斁民事不幾以榖恥乎其務宣厥
心力以惠綏拊循若人期㑹必審毋奪時徵發有度母
盡力約束有章母煩令故曰表地掩畆刺草殖榖農夫
庶衆之事也利濟百姓使民不偷將率之事也農夫庶
衆之事圗纂既纚纚詳之矣將率之事長人者其朂諸
王禎農桑通訣孝弟力田篇曰孝弟力田古人曷為而
並言也孝弟為立身之本力田為養身之本二者可以
相資而不可以相離也聖人使天下之人莫不衣其衣
而食其食親其親而長其長然其教之者莫先於士養
之者莫重於農士之本在學學之本在耕是故士為上
農次之工商為下本末輕重昭然可見者田有井黨有
庠遂有序家有塾新榖既入子弟始入塾距冬至四十
五日而出聚則行鄉飲正齒位讀教法散則從事於耕
故天下無不學之農詩曰黍稷薿薿攸介攸止烝我髦
士即漢力田之科是已帝舜聖人也萬世而下言孝者
莫加焉而耕歴山伊尹之訓曰立愛惟親立敬惟長而
耕於莘野其他如冀缺長沮桀溺荷蓧丈人之徒皆以
耕為事故天下亦少不耕之士周官大司徒三嵗大比
考其徳行道藝而先孝友即漢孝悌之科是已古者崇
本抑末其教民也以孝弟為先其制形也亦以不孝不
弟為重加意於立身之本如此當其生也宅不毛者有
里布田不耕者出屋粟民無職事者出夫家之征及其
死也不畜者祭無牲不耕者祭無盛不樹者無槨不蠶
者不帛不績者不衰加意於養身之本又如此于斯時
也家給人足上下有序親疎有禮末作之流亦鮮矣又
安有游惰者哉至於瘖聾跛躃斷趾侏儒各以其器食
之彼廢疾之人猶有所事而後食况於手足耳目無故
者哉漢代去古未逺立為孝弟力田之科髙帝令賈人
不得衣絲乘車重租税以困辱之惠帝雖稍弛商賈之
禁然猶市井子孫不得為官仕皆所以崇本而抑末也
至文帝時風俗之靡公私之匱賈誼尚以為言帝感其
説乃開籍田嘗詔曰孝弟天下之大順也其遣謁者勞
賜又詔曰力田民生之本也其賜力田帛二匹而以户
口率置力田常員各率其意以導民焉唐太宗亦詔民
有見業農者不得轉為工賈工賈有舍見業而力田者
免其調夫末作之民尚有益於世用古人且若是抑之
而况世降俗末又有出於末作之外者舍其人倫惰其
身體衣食之費反侈於齊民以有限之物供無益之人
上之人不惟不抑之反從而崇之何哉農人受飢寒之
苦見游惰之樂反從而羡之至去隴畆棄耒耜而趨之
是民之害也又豈特逐末而已哉
王禎農桑通訣地利篇曰周禮遂人以嵗時稽其人民
而授之田野教之稼穡凡治野以土宜教甿今去古已
逺江野散閒在上者可不稽諸古而驗於今而以教之
民哉夫封畛之别地勢遼絶其間物産所宜者亦往往
而異焉何則風行地上各有方位土性所宜因隨氣化
所以逺近彼此之間風土各有别也自黄帝畫野分州
得百里之國萬區至帝嚳創制九州統領萬國堯遭洪
水天下分絶使禹治之水土既平舜分為十有二州㝷
復為九州禹平水土可事種藝乃命棄曰黎民阻飢汝
后稷播時百榖是水平之後始播百榖者稷也孟子謂
后稷教民稼穡樹藝五榖謂之教民意者不止教以耕
耘播種而已其亦因九州之别土性之異視其土宜而
教之歟今按禹貢冀州厥土惟白壤厥田惟中中兖州
厥土黑墳厥田惟中下青州厥土白墳厥田為上下徐
州厥土赤埴墳厥田為上中揚州厥土惟塗泥厥田惟
下下荆州厥土惟塗泥厥田惟下中豫州厥土惟壤下
土墳壚厥田惟中上梁州厥土青黎厥田惟下上雍州
厥土黄壤厥田惟上上由是觀之九州之内田各有等
土各有差山川阻隔風氣不同凡物之種各有所宜故
宜於冀兖者不可以青徐論宜於荆揚者不可以雍豫
擬(率人為惰者/必此言也)此聖人所謂分地之利者也周禮保章
氏掌天星以星土辨九州之地所封封域皆有分星今
按淮南子中央曰鈞天其星角亢氐東方曰蒼天其星
房心尾東北曰變天其星箕斗牽牛北方曰𤣥天其星
須女虚危營室西北方曰幽天其星東北奎婁西方曰
皓天其星胃昴畢西南方曰朱天其星觜嶲参東井南
方曰炎天其星輿鬼栁七星東南方曰陽天其星張翼
軫(角亢氐鄭兖州東郡入角一度東平任城山隂入角/六度泰山入角十二度濟北陳留入亢五度濟隂入)
(底一度東平入氐七度房心宋豫州潁川入房一度汝/南入房二度沛郡入房四度梁國入房五度淮陽入心)
(一度魯國入心三度楚國入心四度箕尾燕幽州上谷/入尾一度漁陽入尾三度右北平入尾七度西河上郡)
(北地遼西東入尾十度涿郡入尾十六度渤海入箕一/度樂浪入箕三度𤣥菟入箕六度廣陽入箕九度凉入)
(箕十度斗牽牛須女吴城揚州九江入斗一度廬江入/斗六度豫章入斗十度丹陽入斗十六度㑹稽入牛一)
(度臨淮入牛四度廣陵入牛八度泗水入女一度六安/入女六度虚危齊青州齊國入虚六度北海入虚九度)
(濟南入危一度樂安入危四度東莱入危九度平原入/危十一度蓄州入危十四度營室東壁衛并州安定入)
(營室一度天水室八度隴西入營室四度酒泉入營室/十一度張掖入營室十二度武都入東壁一度金城入)
(東壁四度武威入東壁六度燉煌入東壁八度奎婁胃/魯徐州東海入奎一度瑯琊入奎六度髙宻入婁一度)
(城陽入婁九度膠棗入胃一度昴畢趙冀州魏郡入昴/一度鉅鹿入昴三度恒山入昴五度廣平入昴七度中)
(山入昴八度清河入昴九度信都入畢三度趙郡入畢/八度安平入畢四度河間入畢十度真定入畢十三度)
(觜參魏益州廣漢入觜一度越雋入觜三度蜀郡入參/一度犍為入參三度牂牁入參五度巴蜀入參八度漢)
(中入參九度益州入參七度東井輿鬼秦雍州雲中入/東井一度定襄入東井八度雁門入東井十六度代郡)
(入東井二十八度太原入東井二十九度上黨入輿鬼/二度栁七星張周三輔𢎞農入栁一度河南入七星二)
(度河東入張一度河内入張九度翼軫楚荆州南陽入/翼六度南郡入翼十度江夏入翼十二度零陵入軫十)
(一度桂陽入軫六度武陵入/軫十度長沙入軫十六度)其土産名物各有證驗此
天地覆載一定古今不可易者盖其土地之廣不外乎
是但所屬邉裔不無遼絶若能自内而外求由近而及
逺則土産之物皆可推而知之矣大抵風土之説總而
言之則方域之多大有不同詳而言之雖一州之域亦
有五土之分似無多異周禮大司徒以土㑹之法辨五
地之物生一曰山林二曰川澤三曰丘陵四曰墳衍五
曰原隰以土宜之法辨十有二土之名物(十二分野之/土各有所宜)
(下其名謂白壤黒墳之/類辨其物謂所生之物)以相民宅而知其利害以阜人
民以蕃鳥獸以育草木以任土事辨十有二壤之物而
知其種以教稼穡樹藝(遂以教民/春耕秋穡)然稼穡樹藝只有周
禮草人掌土化之法以物土相其宜以為之種凡糞種
騂剛用牛赤緹用羊墳壤用麋渴澤用鹿鹹瀉用貆勃
壤用狐埴壚用豕疆㯺(堅/也)用蕡輕爂(脆/也)用犬(凡所以糞/種者皆謂)
(煮取/汁也)此謂占地形色為之種者一取牛羊等汁以溲種
而化之使美則得其宜矣若今之善農者審方域田壤
之異以分其類參土化土㑹之法以辨其種如此可不
失種土之宜而能盡稼穡之利是圗之成非獨使民奉
為訓則抑亦望當世之在民上者按圗考傳隨地所在
悉知風土所别種藝所宜雖萬里而遥四海之廣舉在
目前如指掌上庶乎得天下農種之總要國家教民之
先務此圗之所以作也幸試覽之

𤣥扈先生曰五地十二壤周官舊法此可通變用之者
也若謂土地所宜一定不易此則必無之理立論若斯
固後世惰窳之吏游閒之民媮不事事者之口實耳古
来蔬果如頗稜安石榴海棠蒜之属自外國来者多矣
今薑荸薺之属移栽北方其種特盛亦向時所謂土地
不宜者也凡地方所無皆是昔無此種或有之而偶絶
果若盡力樹萟殆無不可宜者就令不宜或是天時未
合人力未至耳試為之無事空言抵捍也第其中亦有
不宜者則是寒暖相違天氣所絶無闗於地若荔枝龍
眼不能踰嶺橘柚橙柑不能過淮他若蘭茉莉之類亦
千百中之一二故此書載二十八宿周天經度甚無謂
吾意欲載南北緯度如云某地北極出地若干度令知
寒暖之宜以辨土物以興樹萟庶為得之
馬一龍農説曰農為治本食乃民天天畀所生人食其
力(周書無逸曰君子所其無逸爰知稼穡之艱難則知/小人之依故聖人治天下必本於農神農之教厯山)
(不改其業禹稷之後莘野猶振其風盖斯民之生以食/為天而人無榖氣七日則死者其天絶也天之生人必)
(賦以資生之物稼穡是也物産於地人得為食力不致/者資生不茂矣故世有游食之民則民窮而財盡况以)
(供無厭之欲而欲天下安生樂業以無叛也得乎古者/一夫受田百畆不奪其時仰事頫育皆有賴也其上不)
(求其民不争以力足食而已至於後世人皆厭於力食/而務以其力食人是以獸相食矣而犬下嘗不治嗚呼)
(君以民為重民以食為天食以農為本農以力為功所/因如此而司農之官教農之法勸農之政憂農之心見)
(諸詩書者/惓惓焉)力不失時則食不困知時不先終嵗僕僕爾
故知時為上知土次之知其所宜用其不可棄知其所
宜避其不可為力足以勝天矣知不踰力者雖勞無功
(此總言用力體要時言天時土言地脉所宜主稼穡力/之所施視以為用不可棄若欲棄之而不可也不可為)
(亦然合天時地脉物性之宜而無所差/失則事半而功倍矣知其可不先乎)故畜陽不極發
生乃微(此以下詳説知時之義皆用不可棄避不可為/之事上云時者主隂陽之候而言陽主發生隂)
(主斂息物之生息隨氣生降故冬至之後一陽起於下/則羣隂推而漸出寒凝固結於上所以遏其洩耳及陽)
(氣出地物生呈露流衍布獲而不窮畜之盛大致然是/以桃李冬花無氷不殺草春秋紀之以病愆陽農家者)
(有云冬耕宜早春耕宜遲云早其在冬至之前云遲其/在春分之後冬至前者地中陽氣未生也春分後者陽)
(氣半於土之上下也其意皆在陽榮隂衛欲使微陽之/氣不洩求其壯盛而已於此不知所避一則初升而踣)
(其踵一則方啓而裂其膚豈非童而牿未壯盛而先亢/者乎亢則害牿則亡傷氣殆盡其生安得不微乎畜陽)
(之意不止於冬凡日為陽雨為隂和暢為陽沍結為隂/展伸為陽歛詘為隂動為陽静為隂淺為陽深為隂晝)
(為陽夜為隂繁殖之道惟欲陽含土中運而不息隂乘/其外或毖而不出若陽洩於外則隂入其中生機轉為)
(殺機/矣)凝隂在上其氣固嗇(嵗久不耕之地純隂固結非/假太陽之力追攝何以和散)
(又冬春二時不見天陽亦猶是耳今夫團埴之土未嘗/生物正以内不含陽隂不外固而火煅之地藏氷不融)
(者絶其地脉而中無陽氣来至也竊窺神化之妙陽根/隂物之所以生也隂根陽物之所以成也生者謂之化)
(成者謂之變甕𤣥扈先生曰火煅藏氷别有理/今藏熱炭之  暑月可藏氷豈非絶地脉耶)陽自下
起發其内之一本以出於外諸隂皆死者隂自下起歛
其外之散齊以入於内諸陽皆生者(此盖言二氣始終/之定理也諸陽謂)
(自復以至夬也復十一月之卦也夬三月之卦也十二/月為臨正月為泰二月為大壯復自坤中来一陽始生)
(成位於冬至至泰而開開而壯壯而夬四月復全乎乾/矣諸隂謂自姤以至剥也姤五月之卦也剥九月之卦)
(也六月為遯七月為否八月為觀姤自乾中来一隂始/生成位於夏至至否而塞塞而觀觀而剥十月復全乎)
(坤矣上下者乾坤分列之位升降者隂陽往来之氣内/外者神化合辟之妙歛發者萬物生成之機出入者循)
(環無窮之端一本散殊相禪以為始終者也大抵二氣/隂陽之至當主日月為義春秋二分盡夜相半氣之平)
(也春分後晝漸永日在地下之刻少秋分後夜/漸永日在地下之刻多隂陽消長係於是矣)陽上而
不抑遂以精泆隂下而不濟亦難以形堅(損有餘補不/足則精不泆)
(而形可堅矣天地之間陽常有餘隂常不足然扶陽抑/隂古聖至言易曰亢龍有悔又曰下濟而光以是見陽)
(之精泆由於不抑隂之形脆者由於無所濟也今冇上/農土地饒糞多而力勤其苖勃然興之矣其後徒有美)
(穎而無實粟俗名肥􁚌此正不知抑損其過而精泆者/耳其法何以斷其浮根剪其附葉去田中積汚以燥裂)
(其膚理則抑矣及其總秸俱成農功已畢或土力既衰/潤滋不繼淫濁未去清氣有傷此正不知補助故粒米)
(有空頭枯榦/粉黛諸病也)是故含生者陽以隂化達生者隂以陽變
察隂陽之故㕘變化之機其知生物之功乎(生則化成/則變然必)
(成而後有生陽根隂也生而後有成隂根陽也成者謂/之變脱其本根易其故體生者謂之化融液所畜暢茂)
(其緒故冬至之後生意皆含夏至之後生色皆達含者/化之機達者變之漸隂陽互為其根求其所以然微妙)
(而難悉也一化一變理不盡顯物自相形機緘所存非/審察㕘詳則天地生物之功莫之有知矣夫含生者先)
(天也以後天為之體達生者後天也以先天為之神養/生家欲求先天之氣當思化裏一變非化不能變非變)
(則化者終於化矣推之事理亦然凡事之立其始甚幾/微充廣必盛大盛必衰衰必敝敝則變不變則毁毁則)
(熄此知道者之所深憂乎圗善/變而不毁者其諸取法於農)故聖人推日星定四時
分節候而示民以則(隂陽列於四時早晚見於節候嵗/氣係於日星期三百有六旬有六)
(日也日窮於次月離于紀星囬于天此一嵗之終也日/行速而月遲故有餘日而以閏月收之天行健而日月)
(不能及故有嵗差而以六十年約之一嵗之中春而夏/夏而秋秋而冬四時順布也四時有八節立春春分立)
(夏夏至立秋秋分立冬冬至也冬至以後陽漸長立春/陽之出也春分陽氣之中也立夏得陽三之二至夏至)
(而極矣夏至以後隂漸長立秋隂之出也秋分隂氣之/中也立冬得隂三之二至冬至而極矣堯命羲和日中)
(星鳥以殷仲春日永星火以正仲夏宵中星虚以殷仲/秋日短星昴以正仲冬不詳其餘者以一中一極前後)
(測之耳冬至一陽生主生主長夏至一隂生主殺主成/故曰生者陽也成者隂也含雖未見其生達雖未見其)
(殺而幾已在矣夫發其生者與其晚也寧早收其成/者與其早也寧晚此陽進而前隂退而後之道也)衆
知膏瘠不如原隰衆知蕪平不如淺深(肥饒為膏砂痩/為瘠髙者為原)
(下者為隰蕪荒而不治者也平成熟也農家栽禾啟土/九寸為深三寸為淺土之生物膏則茂瘠則不茂而人)
(之相地成熟則美荒廢則不美此皆易知而莫不知也/至如地之髙下有氣脉所行而生氣鍾其下者冇氣脉)
(所不鍾而假天陽以為生氣者故原之下多土骨而隰/之下皆積泥啟原宜深啟隰宜淺深以接其生氣淺以)
(就其天陽盖土骨如人身之經絡而積泥如人身之餘/肉耳經絡者氣血流行之所餘肉者塊然附贅之區也)
常治者氣必衰再易者功必倍患因無備命在有滋將
衰而沃之助其力也欲倍而壯焉收其全矣沃莫妙於
滋源壯須求其固本(此因土材而以人力輔相之衰者/土力衰也倍者所穫倍也患言水)
(暵蟲傷之類溝堰陂洫桔橰蓑苙潤燥以時濟及浚築/制造為之預者則有備而無患矣命言生發收藏之元)
(所滋之事有二以人力者灌漑鋤耘塗盪也以物力者/泥糞灰籸稿卉也禾苗資土以生土力乏則衰沃之所)
(以助土力之乏易田併兩嵗之力不壯則不能兼收所/生以致倍然沃助其衰壯求其倍勢也猶有不待其衰)
(未禾而先沃之白塊之間者此素問所謂滋化源之意/耳滋其衰者過滋或至於不能勝而病矣滋源則無是)
(也固本者要令其根深入土中法在禾苗初旺之時斷/去浮面絲根略燥根下土皮俾頂根直生向下則根深)
(而氣壯可以任其土力/之發生實穎實栗矣)亢而過洩者水奪(此謂獨陽不/長者濟之以)
(隂也何謂亢如既穫之後犂土在田冬春二時皆無雨/雪太陽燥烈破塊之間盡為枯體隂不外周陽不内畜)
(氣之過洩矣水奪者以水奪之也奪其過洩之陽藉其/潤澤之液包含融結以成發生之功盖天一生水水為)
(隂氣之微遇火俱化化則合併為用不惟不為害而反/為利焉故君子貴不驕富不侈賢智不先人處崇髙而)
(憂履盛滿而戒不待以水/奪之而自然不至於亢也)歛而固結者火攻(此謂獨隂/不生者濟)
(之以陽也何為歛失於鋤墾蕪翳蔽其天陽汚濁淫其/膚理隂沍久而不開生意塞而不達氣之固結矣火攻)
(者以火攻之也攻其故結之隂假其焚燎之力疏道蒸/騰以宣發育之氣盖地二生火火為陽氣之微遇水俱)
(變變則轉易死氣以為生亦不害矣水云奪者必久浸/而後可奪火云攻者必猛烈而後可攻然奪之欲其過)
(洩於外者返而攻之欲其固結於内者去也隂/陽善惡其用舍去留之分有不可誣者如此)鎡䥓寸
隙不立一毛鬱蒸所至並鍾五賊(此又掲工力時氣所/害為甚者言也鎡䥓)
(寸隙墾之不遍也雖所餘徑寸他日禾根適當之則詰/屈不入葉雖叢生亦必以漸消盡而至於濯濯然今俗)
(云縮科是已故犁鋤者必使翻抄數過田無不耕之土/則土無不毛之病五賊食禾之蟲也熱氣積於土塊之)
(間暴得雨水醖釀蒸濕未經信宿則其氣不去禾根受/之遂生蟊烈日之下忽生細雨灌入葉底留注節幹或)
(當晝汲太陽之氣得水激射熱與濕相蒸遂生蠈朝露/浥日濛雨日中㸃綴葉間單則化氣合則化形遂生蝽)
(熱踵於下濕行於稿爽日與雨外薄其膚遂生螟嵗交/熱化不雨不暘晝晦夜暍而風氣不行遂生􁁊五賊不)
(去則嘉禾不興故灌田者先須以水遍過收其熱氣旋/即去之然後易以新水栽禾無害不過一遍易去者雖)
(久浸不見日中雨露或以長牽或以疎鹵披拂勿以凝/着則蟲不生近者田家治蟲之法多以石灰桐油布於)
(葉上亦/可殺也)知天之時識地之宜昧其苞命亦無以善其後
(此承上以起下/也苞命見下)故祖氣不足母胎有虧其踵不踵胎氣
不完其胎不胎雖成必敗盖親下之本既久去地而傷
母之體豈能全天哉(祖氣主穀子之在秸者言也母胎/主穀子之脱秸者言也祖氣不足)
(謂未及冬至而先刈者其一成之氣既未充足以之為/種母胞有虧矣草木之生其命在土生成化變不離土)
(氣踵踵相接生生無已焉若脱土久氣不連屬生之雖/具於胎成之則不全其數或半途而剥或成穗而秕故)
(收種者當於冬至之後熱治髙土散布其上覆以疎草/障蔽鳥雀壅以􁇖灰滋潤燥枯至清明時沃之使芽除)
(草濩糞頻助其長此第一義也其次草褁美種縣之風/簷季春之始置諸深汪勿令近泥半月氣足布地而芽)
(此雖不傷已落第二義矣但世俗浸種晝沉夜㫰􁇖釀/鬱蒸逼之使速胎中受病㧞不可去長芽嫩脆抛撒下)
(田跌蹼折損種種不免/迷而不悟不知何見耳)夫善本者斯圗末慮終者貴謀
始推陳而致新氣以交併積盛脱胎而洗髓精以剥換
化生(上言天時土性人力種榖備矣此下言治禾也種/得水始芽芽得土始苗移苗置之别土二土之氣)
(交併於一苗生氣積盛矣然其始不脱則陳腐之體猶/存髓不洗則濁淫之氣終在欲其稚而壯壯而盛盛而)
(不衰也得乎故天地之間氣之積盛者力在交併精之/化生者功在剥換不然同類而異形一本而殊末果何)
(在哉此在交併與剥/换者得不得之差耳)達順則豐覆逆乃稿縱横成列紀
律不違宻􁁜為儔尺寸如范(栽苗者當如是也先以一/指搪泥然後以二指嵌苗)
(置其中則苗根順而不逆縱横之列整則易於耘盪疎/宻各因其地之肥瘠為儔疎者每畆約七千二百科宻)
(則數踰於萬地肥而宻所收倍於疏者/矣○地肥更不宜宻農書曰瘠田欲稠)但害生於􁆜莠
法謹於芟耘與其滋蔓而難圗孰若先務於决去故上
農者治未萌其次治已萌矣已萌不治農其農何(􁆜莠/惡草)
(之害苗者芟耘皆去草之事蔓草之延生也恣益甚也/蔓難圗也出左氏皆務决去而求必得之亦古語引此)
(以見惡不可縱漸不可長之意上農深於農理勤於農/事者也未萌根株在土也上農者智力兼至知􁆜莠之)
(害苗不惟不容其延蔓於根芽未萌之時先有以治之/矣是以用力少而成功多不使其害及於苗所養至而)
(所以生全者大也已萌而治之其功次於是矣已萌而/不治者必至於蔓而不可圗為農也何以謂之農哉歎)
(而哀之之詞知道/者可以深長思也)夫薙草之法數與草齊南梗北黍天
所生地所宜人所賴以養者種之良也物之良者必貴
貴非賤等良畏惡朋(薙治也惡草之害苗者不可勝數/而其為物也尤易生焉所治之法)
(不多則不可去天生五穀所以養人可貴之物也貴者/難成而易傷賤者易起而難制於此辨之不早竢其潛)
(滋暗長而後治之則其根株深固枝葉暢茂盤結/而輔翼者勢盛於苗矣雖其上農其無如之何)故農
家者流思其力不足以盡圗之備假諸物其始也直木
而耒其次也横木而耜又其次編木而齒曲木末而鏟
鑿木首而鋤繼之以掇終之以塗無不加以鐵焉以直
木而銕堅也攻之無遺類矣(草之滋生無窮而人之用/力有限不能不假於物以)
(為力勝之具耳今之耒而耕者有大畊小畊闕挄罨掄/大抵勤與惰之殊也飜抄遍過之説已見於前其耙者)
(亦多不求細熟平整粗塊臃泥凸則曝日先燥窪則注/水過深是以一塸之間禾之豐瘁頓異且又妙在旋抄)
(旋耙旋耙旋蒔則燥濕和均渾水澄泥聚於根坎有壅/培之力也多苗新土黄色轉青乃用摀盪摀盪雖以去)
(草實以靣苗盖田之浮泥易行横根而下之實土難入/頂本頂本入土不深横根布於泥面則得土之生氣不)
(厚枝葉雖繁抽心不茂矣摀欲斷其泥面横根使其頂/根入土深受積厚多生之氣其後抽心始髙而結穗長)
(碩也鏟鋤皆削草器掇以手拾去餘草塗以泥壅蔽田/皮既掇則洩去多水留少水在田夾泥為塗塗時以手)
(捻去禾心宿水候田中有燥裂即上水灌之禾心宿水/既去燥時免其濕釀漬入新水又助潤滋清氣矣養苗)
(至此除草已盡物不能再假力不能再加然意外之虞/尚不保其無也  𤣥扈先生曰至哉言矣鋤棉鋤桑斷)
(其横根皆此理也説者謂種樹不實斷其直根非/也正宜留直根去横根耳但樹大者宜漸去之)如是
而猶存者可不畏夫(此又申言􁆜莠之難去可畏之甚/也盖惡草賤而易生有一根踵遺)
(於地忽不/覺其蔓矣)衛生固難成功亦不易華而欲實風雨不作
時將穫矣燥則多損侵以成腐(此言養之係於人而成/之係於天也稻花必在)
(日色中始放雨入則閉其竅而不花風烈則損其花而/不實二者皆秕穀之患也及其成穀將穫土太燥則米)
(粒乾損水多而過浸則斑黑成腐二者又皆毁成之病/也隂晴燥濕是豈人力可致哉農家至此猶不得自盡)
(况以委之蕪蘙而/求其不敗也可乎)故可貴之物不産非時不安非類欲
其至足以遂斯民之天而農也如之何不力(此總結通/篇㫖意盖)
(穀不足則食不足食不足則民之所天不遂物之可/貴如此茍非順時調護何以得之農者當知自力矣)
　
　
　
　
　
　
　
　
　
　
　
　
　
　農政全書卷二
欽定四庫全書
　農政全書卷三
　　　　　　　　　　　　明　徐光啟　撰
　　農本
　　　國朝重農考
馮應京曰昔黄帝畫井分疆依神農耒耨之教導生民
之利稼穡為寳所從来矣堯謹授時禹勤溝洫稷播嘉
種𢎞配天之烈而邠風陳詩於耜舉趾築場納稼之間
王化基焉周官體國經野安擾邦國辨以土宜分為井
牧有徑畛涂道以正其疆界有溝洫澮川以宣其水澤
安甿以田里利甿以興鋤勸甿以時器任甿以疆理而
帝王所為因天規地率育羣生之良法於是乎大備秦
開阡陌而井制廢(𤣥扈先生曰商鞅相秦專以農戰强/國讀開塞耕戰書可見矣而謂其廢)
(先王井田疆理溝洫道涂之制可乎後世不曉以為廣/地計也不知廢此古制地則荒矣世有若是之愚商君)
(乎夫鞅之開阡陌者古者一夫受田百畆皆有限制鞅/尚首功得五甲首而隸五家又制為武功爵使有功者)
(田連阡陌廢先王百畆限田之法耳太史病之以是為/并兼之始也豈謂其剷平疆理廢先王之徑畛溝洫而)
(變為平原/廣隰乎哉)漢去古未逺文帝有其時而不為唐太宗鋭
意復古可為而無其臣新莽非其人周世宗非其時而
王道卒不可復矣三代以後善法古而師其意惟是皇
祖二百年来籍餘烈以休養庶幾登平上理矣而邇乃
財殫民窮誰獨無根本之慮書不云乎法祖攸行皇祖
宵旰民依垂憲萬世芳躅固班班可述也而列宗踵武
恤民亦各有懿政在謹用揚勵綴以諸臣末議備考鏡
焉繄我太祖髙皇帝天縱聖神憫元政之昏虐目撃羣
雄無救民者親提一劒拯元元於水火諸艱凶疾阨之
苦業身嘗在田間復與衆英賢深究民生利病故注意
於農事者獨詳渡江初即以康茂才為營田使諭之曰
比兵亂隄防頹圮民廢耕作而軍用浩殷理財莫先於
務農故設營田司命爾此職廵行隄防水利之事俾髙
無患乾卑不患潦務以時蓄洩毋負委托已又以茂才
所屯田積榖獨充仞而他將皆不及申令各督率軍士
及時開墾以收地利又下令田五畆至十畆者栽桑麻
木棉各半畆十畆以上倍之有司親臨督勸惰不如令
者罰謂中書省臣曰為國以足食為本大亂未平民多
轉徙失本業而軍國費悉自民出今春和時宜令有司
勸農事勿奪其時仍觀其一嵗中之收獲多寡立為勸
懲吴元年冬祀圜丘世子從上命左右導之徧歴農家
觀其居處飲食器用還謂之曰汝亦嘗知吾農民之勞
苦至此乎夫農樹藝五榖身不離泥塗手不釋耒耜而
茅茨草榻麄衣糲飯其以供國家經費甚苦故令汝一
知之欲汝常念農勞取用有節使不至於飢寒也上自
舉義旗以来兵草倥傯百務草創未遑獨計所為敉寧
吾民以厚其生盖不啻勤摯如此矣比登大寳洪武元
年即詔遣周等百六十四人往浙西覈田畆經理以實
聞毋妄有増損為民病二年二月上躬享先農以后稷
氏配遂耕籍田於南郊又命皇后率内外命婦蠶北郊
供郊廟衣服如儀自是嵗為常是嵗五月駕幸鍾山由
獨龍岡歩至淳化門乃騎而入謂侍臣曰朕不歴農畆
者久適見田者冐烈暑而耘心惻然憫之不覺徒歩至
於此農為國本百需皆所出而苦辛若是為司牧者亦
嘗憫念之乎三年以中原久被兵田多荒蕪命省臣議
計民授田設司農司掌其事夏久不雨乃擇六月朔四
鼓帝素服草履徒歩詣山川壇躬禱設藁席露坐晝暴
於日夜卧於地皇太子捧榼進農家食凡三日已而大
雨霑足中書省臣奏言太原等衛屯田宜税上曰邉軍
勞苦能自給足矣其勿徵四年興廣西水利修治興安
縣馬援故所築靈渠三十六陡水可漑田萬頃已又命
工部遣官往廣東買耕牛給中原諸屯種之民有司考
課令必書農桑學校之績違者罰(今皆紙上/栽桑矣)聞士卒有
饋運渡遼海溺死者終夕不寐乃命羣臣議屯田法以
圗長久十四年上加意重本抑末下令農民之家許穿
細紗絹布商賈之家止許穿布農民之家但有一人為
商賈者亦不許穿紬紗著大誥言古田井於官驗丁給
民士農工各有專務商出於農貿易於農隙朕思治
窮源與民約告凡鄰里互相知丁互知務業絶不許有
逸夫二十年上又念民貧富不均富者畏避差役往往
以田産詭寄飛灑奸弊百出有司至莫能詰而貧者益
困乃遣國子生武淳等隨所在税糧多寡定為九區區
設糧長四人集耆民履畆丈量圖其田之方圓曲直美
惡寛狭若丈尺書主名及田四至如魚鱗相比次彚為
冊謂之魚鱗圗冊上之而經界於是乎始正先是詔兵
興来所在流徙所棄田許諸人開墾業之(果行此二百/年百倍富於)
(文景/矣)即田主歸有司於附近撥給耕作不聴争惟墳墓
房舍還故主不聴占已又詔陕西河東山東北平等處
民間田土聴所在民儘力開墾為永業母起科二十一
年戸部郎劉九臯言古狹鄉民遷於寛鄉欲地不失利
民有恒業也河北諸處自兵後田荒居民少宜徙山東
西之民往就耕上曰山東多曠土不必遷遷山西潞澤
民無田者往業之令耕種蠲繇仍户給鈔二十錠備農
具焉冬下令五軍都督府謂養兵而不病於農莫若屯
田若但使兵坐食於農農必敝其令天下各衛所督兵
屯種以舒國用已又命移湖杭温台蘇松諸郡無田之
民往耕淮河迤南滁和等處閑田仍為蠲賦給鈔諭戸
尚書楊靖曰國家使百姓衣食足給不過因其利而利
之要在處置得宜毋使有司為侵擾也武定侯郭英請
築魯王塋所享堂周垣上曰使民以時奈何當耕種之
日急築垣以奪農時乎止之二十七年令戸部移文天
下課百姓植桑棗里百戸種秧二畆始同力運柴草燒
地已乃耕比三燒三耕已乃種秧髙三尺分植之五尺
闊為壠每百戸初年課二百株次年四百株三年六百
株栽種訖具如目報違者謫戍邉又以湖廣辰永寳衡
等處宜桑而種者少命於淮徐取桑種二十石送其處
給民種之㝷遣監生人材詣天下督吏民修農田水利
而具勅天下諸陂塘湖堰可瀦畜旱䁧宜洩瀉防霖潦
者各因地修治毋怠亦毋得妄興工役疲吾民二十八
年㫖下户尚書言百户為里春秋耕穫之時一家無力
百家代之又命天下鄉置一鼓遇農月晨鳴鼓衆皆㑹
及時力服田其惰者里老督併之不率者罰里老惰不
督勸亦罰盖當是時榛莽之地在在禾麻游散之民人
人錢鎛每月旦召京師父老躬諭以力田敦行於都哉
髙皇帝之為烈也體天地養萬物之心師帝王經井牧
之意仁義既效樂利無窮而猶蠲租之詔無嵗不下遣
賑之使有玩必誅恒若飢寒之迫吾民注望子臣之繼
厥志至今讀嘉𤓰一賛雖千萬世休忘勸農之句而情
見乎詞矣則豈非世世率繇之盛軌哉建文帝嗣極
之元年即下養老墾田賑貧減租之詔而方孝孺志恢
王道謂井田為必可行雖當羽檄旁午一時君若臣然
不忘保民之思焉文皇帝入纉大統乃命寳源局鑄農
器給山東等諸被兵處徵耕牛於朝鮮送至萬頭每頭
酧以絹一疋布四疋以其牛分給遼東諸屯士當謂户
尚書曰近因兵戈蝗旱民流徙廢業不及今勸相使儘
力農畆將不免有失所者其蚤遣人督勸毋忽首命靖
安侯王忠往北平安屯田軍民整理屯種已又允工尚
書黄福奏給陕西行都司所所屬屯田牛具如北平例
諭令寧夏各屯於四五屯内擇一屯有水草者四圍浚
濠廣丈五尺深如廣之半築土城髙二丈開八門以便
出入而聚旁近四五屯輜重糧草於此俾無警各分屯
耕牧有警則驅牛羊入保待援兵使寇至無掠又命各
都司摘差官軍給牛種耕閑田視嵗收之數定考較法
謂之様田除官收正糧及種子外餘糧悉以與軍廣東
奏蕃夷入貢方物請運民力接運上曰為君務養民今
畨貢無定期而農民少暇日假令自春至秋入貢不絶
皆役民豈不妨農事其俟十一月農畢乃令接運聞栁
州自正月至六月不雨憂形於色乃命户部亟遣人往
視之又下詔中外軍民子弟自削髪冐為僧者并其父
兄發五臺山輸作畢日就北京為民種田車駕北征有
告軍士取民田榖飼馬者面責之曰農終嵗胼胝以供
國用汝獨不念耶斬以狥文皇帝躬親戎馬者四五載
念民勞止時加撫綏已復三犁殊庭司農拮据不遑惟
是留意邉計所畫屯田法甚具斯亦厚農裕國一長略
矣昭皇帝當監國時台州啓修復河道諭工部以春秋
而譏不時可令農隙修築嘗赴召過鄒縣道逢飢民惻
然下馬入民舍視民男女皆衣百結竈釡傾仆歎曰民
瘝不上聞至此乎召父老問所苦賜以尚食復責山東
布政使石執中曰民窮若此動念否執中以奏免田租
對曰民飢且死尚及徵租耶速發官粟賑之人六斗母
懼擅發吾見上自奏也及登極詔下言郡縣水旱缺食
有司即體勘賑濟其民流徙田土抛荒者為覈實除豁
召别佃中官田聴照民田例起科已諭戸部令天下衛
所屯田軍士不許擅差妨其農務違者處重法工給事
中郭永清疏乞令有司如舊制嚴督里老百姓以時闢
田園修陂堰種桑棗從之上嘗促詔賑淮徐山東飢言
救困窮當如拯焚溺不可緩其重民命如此伏睹寳籙
所載云上嗣位每曰為人君止於仁故𢎞施霈澤詢民
隠急農事日以恤人為務在位僅十月而徳政加多廟
號曰仁允矣哉章皇帝舊勞於外知小人之依禮部進
籍田儀注上覽之謂侍臣曰先王制籍田以奉粢盛以
率天下務農所貴有實心耳誠體祖宗之心念創業艱
難憂恤蒼生使明徳至治達於神明則黍稷之薦不待
親耕誠輕徭薄賦使之以時而貴農重榖禁止遊食則
人咸趨稼不待勸率斯盖識禮之意矣已因春雨頻降
令戸部移文郡縣均徵徭勸農桑貧不給者發倉賑之
時有建言洪武中命天下栽桑棗今砍伐殆盡有司不
督民更栽致民無所資上曰古宅不毛者罰里布祖宗
養民意甚重其申令郡縣督民以時栽種仍遣官廵視
嘗謁陵道中憫秉耒者為賜鈔因御製耕夫記識不忘
又嘗諭吏部臣以欲使農民得所在擇賢守令因出御
製憫農詩一章示之而喜雨則有詩織婦則有詩豳風
圗則又有長詩令揭便殿資儆勵又令北直𨽻地方照
洪武二十八年山東河南事例民間新墾田地無多寡
不起科有氣力者儘力種(率此言也以至于/今樂利遍天下矣)盖嘗反覆
章皇帝養民懿政而深有味乎其言也曰朕祗奉祖宗
成憲諸司事有奏請者必考舊典兢兢民事斯固其法
祖大端云明興七十載於兹髙皇帝深仁厚澤業奠不
拔之基而農業艱辛載在皇陵碑記且務本之訓傅自
文皇鋤禾日當午之詩授于仁廟休養生息堂構相承
天下方脫鋒鏑湯火之苦守令尚保舉久任肅法字下
役簡賦薄安堵蕃富號稱治平比英廟冲齡嗣位臨以
太皇太后猶襲餘庥無忘民瘼楊士竒等上言太祖篤
意養民備荒有制又開濬陂塘修築圩壩以備水旱嵗
久弊滋水利多湮請遣京亷幹者往督有司平糴備荒
修復陂塘圩壩即用以殿最有司得旨令亟行之盖本
朝髙章一創一守光禹湯而邁成康其傳家經國惟是
重農為啟佑而億萬載無疆惟休厥有本矣景泰間商
學士輅陳邉務言口外田地極廣其附城堡膏腴先經
在京勛臣等家占作莊田其餘閑田又被鎮守總參等
官占為業軍士無近便田地可耕下所司查議繇成迄
私蓄積寖寡而盗寖繁乃下令申飭洪武中預備四倉
之制(先政蕩/然矣)括鍰金糴粟及勸借里戸以備旱澇已又
招民輸粟補官曁贖罪而督有司積粟視州邑大小有
差法具備乃貴戚内臣則往往有莊田又有皇莊田倣
宋季公田租課典以中官所侵奪鄰近民家業甚横賴
敬皇帝仁明稍裁以法一時貴戚近幸歛手不敢肆云
當𢎞治初上允戸尚書請令禮部于耕籍儀註内増上
中下農夫各十人服常服執農器引見行禮乃令終畆
人賜布一疋又允撫臣言疏治河南彰徳等府州縣渠
堰凡王府屯官之兼并豪右碾磨之侵據悉釐正之㝷
又遣工侍郎濬吴淞白茅港以泄積水當是時上方銳
意圗治農桑不擾蠲恤頻行十八年培植深固延至正
徳之季猶能挈無缺之金甌以付肅皇夫亦孝廟之不
忘國恤所貽者逺也肅皇帝起自潜邸適公私蠧耗之
後御宇二十年以前軫念民事尤切允給事中底藴言
改皇莊為官田禁諸勲戚家不許朦隴陳乞一掃中葉
来畿甸民之擾害又下詔言農衣食所出王政之首務
也各該撫廵所屬官帶農田銜者不許營别差委務督
令舉職循行勸課其原未設官者委佐貳主之嵗嚴課
其殿最其土田為水衝沙塞江海坍淤者節有豁除所
司不能究宣獨優富家不及貧弱加之攤派包賠細民
滋困其擇㢘節官勘覈豁除之九年建先蠶壇於北郊
十年行祈榖禮於大祀殿已而召翟學士鸞等偕往西
苑視收穫帝御邠風亭諭諸臣曰農之勞苦親見為真
我聖祖嘗有訓曰衣帛當思織婦之勞食粟當念農夫
之苦以此觀之委為粒粒辛苦也又建無逸殿書周書
無逸篇於其壁題其旁亭曰省耕曰省歛倉曰恒裕刻
興獻考睿製農家忙律於殿壁御為文記之意念逺矣
十八年還自顯陵途中為賦麥浪詩十九年禱雨宫中
有應二十年禱雪有應皆為賦詩志喜時盖𤣥修未啟
嚴嵩未柄用南北兵戈未熾而上所為垂章光于蔀屋
灑露潤於窮甿盖猶有恭儉之思焉穆皇帝清淨化民
寛仁馭下二年之耕籍三年之賑災休有烈光雖非久
上賔貽謀𢎞逺矣嗣我皇上天挺英睿䖍始勵精萬厯
初允輔臣議清丈均賦者用蘇民困非盡地利求増稅
也恩意深篤一時府州縣無敢不行丈量法者撫按官
督課嚴核其清强敏鍊撫字忠愛之吏因得自効而諸
方田法令纎悉明具人習歩算而賦均異時虚糧貽累
之弊盡汰(歩算乃待此時習/耶且亦何能習也)十三年春久不雨屢禱未
應命禮部具躬禱南郊儀以聞上曰朕歩行不乗輦百
官隨行天象災旱朕為黎庶祈禱豈憚途勞乃齋居夙
戒擇四月十七昧爽歩詣郊壇祭禱如儀上於幄次諭
輔臣等曰天時亢旱雖由朕不徳亦因天下有司多貪
暴為民害干天和自今其慎選母忽仍歩還官浹旬乃
大雨是舉也宛然髙皇帝憂旱芳規矣已因中州大飢
特出内帑遣鍾御史化民持節往賑而慈聖宫中宫各
為捐助費不下數十萬中外莫不歌舞皇仁乃頃者征
繕日煩繭絲遍天下議者惓惓罷升􁀙譬病癰疽不遑
念元氣藉使應砭而愈正費調治臣請言調治之方則
無如重農矣(公出獄余晤之未及勞苦輙道此數語甚/切又亟與余索江南農師以治江北之田)
(仁人之/言哉)國家奠鼎燕京即勝國之故都也國當泰定時
翰林學士虞集議以為京師東瀕海數千里北極遼海
南濵青齊皆萑葦之所生也海潮日至紆為沃壤謂宜
用浙江之法築堤捍水為之田聴富民願耕者合其衆
分授以地定其等為之疆畔能以萬夫耕者授以萬夫
之田為萬夫之長能以千百夫耕者亦如之十年後田
成有積蓄命以官髙者佩印符許傳子孫如軍官之法
則近可以民兵十萬以衛京師禦島夷逺可紓東南萬
里航海饋運之危難而江海游食輕剽之民亦率有歸
議中格後竟以海運不繼亟為海口萬戸之設大都本
集言然已無及矣本朝海運既廢軍國大命獨倚重於
漕儲頃復黄淮梗塞轉運艱阻且倉庾無二年之蓄水
旱有不時之憂而三輔顧多曠土海壖率成沮洳在在
可耕可鑿嘉靖中給事中秦鰲詹事霍韜皆扼腕言之
邇年給事中徐貞明念西北水利事褁糧從二三屬吏
解事者經度之信其必可行以為京東輔郡皆負山控
海負山則泉深而土澤控海則潮淤而壤沃諸州邑泉
從地湧一決即通水與田平一引即至具可疏鑿成田
如宻雲之燕樂莊平峪之水峪寺及龍家務莊三河之
唐㑹莊順慶屯地皆其著者薊州城北則有黄厓營城
西則有白馬鎮鎮國莊城東則有馬伸橋夾林河而下
城南則有别山舖反夾隂流河而下至於隂流濵疏渠
皆田也遵化西南平安城夾運河而下及沙河舖地方
又鐵厰湧珠湖以下至韭菜溝上素河下素河百餘里
夾河皆可田遷安北徐流營山下湧出五泉合流入桃
林河又三里橋湧泉流入灤河又蠶姑廟湧泉成河夾
河皆可田盧龍燕河營湧泉成河及營東五泉湧漫四
出至張家莊撫寧西臺頭營河流亦自燕河營湧泉而
来皆可田豐潤南則大寨及刺榆柁史家河大王莊東
則榛子鎮西則鴉洪橋夾河五十餘里皆可田玉田清
莊塢導河可田後湖莊疏湖可田三里屯及大泉小泉
引泉可田其間有民棄不業之地有屯地有牧地民棄
不業者召民業之助其力屯牧地屬官者闢其蕪而收
其入先之京東數處兆其端而畿内列郡可漸行也先
之畿内列郡引其緒而西北之地可漸行也在邉陲則
先之薊鎮而諸鎮可漸行至瀕海則先之豐潤而遼海
以東青徐以南皆可漸而行也乃陳興水利十四便益
言甚悉又謂行水之地髙則開渠卑則築圍急則激取
緩則疏引其最下者遂以為受水之區勢固不可强如
懐慶當丹沁下流而真定尤滹沱所必衝安能久而無
患今致力當先於水源先其源則流微而易御田其上
流則水殺而無衝激汎濫之虞疏上竟沮浮議不果行
先是臺臣周用因河數衝淤議及東省水利以為治河
墾田事相表裏田不治則水不可治運河以東濟南東
昌兖州三府州縣雖有汶沂洸泗等河與民間田地曽
不相貫注每年泰山徂徕山水驟發則漫為巨浸潰決
城郭漂没廬舍與河無異一值旱則又故無陂塘渠堰
蓄水以待急遂致齊魯之間方四五千里之地一望赤
地蝗蝻四起草穀俱盡此皆溝洫不修之故今欲修溝
洫非謂一一如古也(古人原/是如此)但各因水勢地勢之宜縱
横曲直隨其所向自髙而下自小而大自近而逺盈科
而進委之於海莫若正疆理以稽工程集人力以助夫
役蠲荒糧以復流移專委任以責成功持定論以察羣
議毋以欲速而轍更張毋以小利而生沮撓則治河裕
民之計也事需後張瀚之請墾鳳淮田地疏稱兩府地
廣人稀一望黄茅紅蓼多不耕之地間有耕者又苦旱
澇雨多則横潦瀰漫無處歸束無雨則任其焦萎救濟
無資是以飢饉窘廹烟稀土曠此地界連蕭碣汝穎逋
逃之藪積久不無隠憂宜得專官教民稼穡夫水土不
平耕作無以施方必先度量地勢髙下跟㝷水所歸宿
濬河以受溝之水開溝渠以受横潦之水官道之衝設
大堤以通行偏小之村亦増卑以成徑惟欲於道傍多
開溝洫使接續通流水由地中行不占平地又度低窪
處所多開塘堰以瀦蓄之夏潦之時水歸溝塘亢旱之
日可資引漑髙者麥低者稻平衍地多則木棉桑枲皆
得隨宜樹藝土本膏腴地無遺利遍野皆衣食之資矣
次則招撫流移寛慰安挿量撥地土處給牛種蠲逋負
緩起科又或招致江南客戸或勸諭本土地鄰或審擬
徒夫無力者令供役開濬有力者出資給食皆僉事可
得專行議既允惜其時不講于任官之道而猥以委之
貪穢之史臬僉竟令以人廢盛舉也若東南水利呂光
洵條議特詳謂三吴古稱澤國其西南翕受太湖陽城
諸水形勢尤卑而東北際海岡隴之地視西南特髙髙
者田常苦旱卑者田常苦澇昔人治之髙下曲盡其致
既於下流之疏為塘浦導諸湖之水由北以入於江由
東以入於海而又畆引江潮流行於岡隴之外(岡隴海/涘也岡)
(隴之外/則海矣)是以瀦洩有法而水旱皆不為患近来縱浦横
塘多湮塞不治惟二江頗通曰黄浦曰劉家河然太湖
諸水源多而勢盛二江不足以洩而岡隴諸支河(此處/實非)
(岡隴盖近海之地比下鄉稍髙耳/如吾松之稱沙岡竹岡者皆是也)又多壅絶無以資灌
漑於是上下俱病而嵗常告災治之之法當自要害始
先治澱山等處一帶茭蘆之地導引太湖之水散入陽
城昆承三泖等湖又開吴淞江并太盈趙屯等浦洩澱
山之水以達於海濬白茆港并鮎魚口等處洩昆承之
水以注於江開七浦鹽鐵等塘洩陽城之水以達於江
又導田間之水悉入於小浦小浦之水悉入於大浦使
流者各有所歸而瀦皆有所洩則下流之地治而澇無
所憂矣凡岡隴支河湮塞不治者皆濬之深廣使復如
舊則上流之地亦治而旱無所憂矣此三吴水利之大
經也潘鳳梧有言水利微妙通知者少自非殫思熟見
鮮能究其源委試舉嘉湖餘可類推夫防護修葺之法
小民最無知全賴上人真知而禁之如湖州之圩低其
港常闊人憚於増外僅為修内故水益闊易衝而湖州
多淹崇桐之土髙其港常窄人憚於開外日為填出故
水益窄易涸而崇桐多乾此其言盖與光洵議互相發
云(湖州地下無土崇桐地髙土多無土者將何増外土/多者其傍河之田不肯増土以為岡隴凡髙下鄉皆)
(然低鄉築圩髙鄉/開河如是而已)中州濵河之區嵗苦馮夷衝嚙顧以
全河建瓴而下當秋水時至百川灌河方數千里之水
曽無一溝一澮為之停蓄以故頻受其患而不獲資尺
寸之利若乃鄴之漳水南陽之鉗盧陂昔人率用以廣
灌漑宋於河北諸州水所積處興堰六百里置斗門引
定水灌田民賴其利何至於今皆没没也闗中引涇通
渭故有鄭國渠白渠諸跡可㝷并州西南若汾若沁盡
可引注為農田用李氷為蜀守壅江水作堋穿二江通
舟楫因以漑諸郡今陸海固在也三楚漢沔西来大江
中貫洞庭浩淼誠盡力溝洫開渠建閘在在腴壤何至
如今之鹵莽而穫廣南沿海多淤沙饒沃容有未興之
利八閩江右畝窄人稠乃中原迤北之境則極目荒莽
水無嚮導田不懇發小人之情安土重遷寧就飢餒終
無適樂土之慮故民之為言瞑也謂瞑瞑無知猶羣羊
聚畜然須牧者之所置之置之茂草則肥澤繁息置之
磽鹵則零耗善乎崔實之言之也我髙皇帝深維理道
數徙民就業寛鄉移人通財以贍蒸黎猶彷彿乎井授
遺意而嗣後絶未有踵行之者何哉若屯放梳爬非不
嚴也而託名逃荒巧為影占者弊仍未易究詰乃邉鎮
如遼東如宣大如甘肅視國初屯糧之原額今且不啻
損十之五即雖叅罰之例故未嘗廢亦惟是較多寡于
催科曽未聞有以撫流移闢草莱上功幕府者又何暇
責以建阡陌浚溝洫導利於非常之原乎昔有為行經
界寓地網之議者以為敵騎利在平曠易為馳突今邉
塞率平原曠野險阻實稀宜因屯田定其經界開為溝
洫就用田者之力每一里共濬一溝界如古井田之制
一可以息争端二可以備旱潦三可以阻敵騎四者或
我兵車禦敵即可依此為常陣免臨時掘塹之勞此盖
本吴玠在天水軍制金騎遺法也今井制堙廢久矣聞
山東登莱猶存畎澮而邊騎竟以勢難踰越不敢犯寧
夏多水田有溝塹夏月種作則塞馬不能来故稱安寧
以斯知廣畝濬川所以興利厚農亦以設險守國且也
計口授田俾有恒産庶人人樂本業而安為黔首即有
豪傑難以率亂故三代盛時人必里居地必井畫帝王
治天下之大經大法率不外此方正學有言流俗謂井
田不可行者以吴越言之山溪險絶而人民稠也夫山
溪之地雖成周之世亦用貢法而豈强欲堙卑夷髙以
盡井哉但使人人有田田各有公田通力趨事相救相
恤不失先王之道則可矣而江漢以北平壤千里盡而
井之甚易為力也嗟乎自限田名田之議先漢不即行
而貧富益逺唐李翺宋林勳倣古井田意分劈講畫作
平賦政本二書甚具而宋儒張子厚有買田一方畫為
數井之思且講求法制以為不刑一人而可復時皆不
售淳熙中朱文公熹知漳州欲行經界獨丈量隠稅令
貧富得以實自占非復若限田均田之難而亦竟為豪
家猾吏所排沮所以深致慨于井田之未易復也生民
之計將無已遂窮乎亦惟是我髙皇帝宸慮精詳時時
體田遺意即召人墾荒亦必驗丁撥給限定田畝不許
抛荒流移而御製大誥續編且惓惓以田不井授為憾
諸所為農田計久逺者酌古準今足為萬世法程至明
也(余嘗謂夏后五十殷人七十非厚民而多予之田乃/限民不得多種也吾髙皇帝真得此意矣故曰剏明)
(主意見自然到此/不可學不必學也)當其時三尺新懸有司奉行惟謹未
嘗特為農事設專官人盡農官也以農桑責之郡縣以
屯種責之衛所非農事修舉不得注上考(官愈増事愈/廢矣何也事)
(廢而後増官官増謂事舉/矣而其實不能舉事也)盖設官分職原以為民孔曰
富之孟曰制田里教樹畜舍此更何事事哉嗣後不察
而増設府州縣勸農佐貳設屯田水利臬臣又或特遣
重臣諸牧民之長其賢者亦或體上愛養至意不然者
且見以為業有專官而已可弛擔也先臣吴世忠嘗咄
嗟道之矣曰臣任給事中時具言水利為農田急務幸
准覆行及備員湖藩而所屬陂塘池堰湮塞如故為豪
家填占迷失者在在有之有塘寛十百餘畆無勺水可
資(若占塘為田則豪家也塘寛/而無勺水可資則非豪家也)召里老咨問云往朝廷
重農州縣以水利為急差官清理嵗有修築於時豪强
不敢填占民以實保結故亢旱而農田有救百姓有所
賴也邇年州縣官惟勾攝詞訟之為急其餘塘堰冊報
類非覈實豪强填占又置不問雖奉勘合行視特科索
里户供應而去初曷嘗一至郊野見所謂隄塘渠堰為
何若哉及亢旱無收恩㫖蠲免則已先期督徵入官民
未沾惠而國用不足往往又額外科征之此獄訟所以
日繁而盗賊滋有也嗚呼自昔而已然矣將何以挽其
流乎古天子巡狩入其境田野闢受上賞荒蕪不治䝉
顯罰近世設按察司察此務分巡御史巡此務也竊查
憲綱一欵農桑乃生民衣食之源仰本府州縣行移提
調官常用心勸諭農民趂時種植仍將種過桑麻等頃
田畆計料絲綿等項分豁舊有新收數目開報先臣霍
韜發憤言此乃巡按御史急務也今則徒為文具而已
旌舉守令何曽稱某守某令興過若干水利勸過若干
農桑乞勅都察院舉行其在陜西山西北直𨽻河南尤
為至急而邇年都御史孫丕揚請以保民實政五事課
有司庶幾申明髙皇帝要束奈何率弁髦之也守令分
符而治一方儼然古封建侯伯之尊昔尼父孜孜矻矻
無一同一旅以抒其猷士抱遺經遇主輒提千里之封
乃民事不以闗心而一任蒿莱之彌望謂誦法何(富教/先勞)
(亦私議于車塵馬足之間/而已痛哉可為慟哭者也)趙邦清之為滕縣也均田治
水儲粟賑災怨勞有所不避此有司之則也
　
　
　
　
　
　
　農政全書卷三
欽定四庫全書
　農政全書卷四
　　　　　　　　　　　　明　徐光啓　撰
　　田制
　　　𤣥扈先生井田攷
周禮小司徒經土地而井牧其田野九夫為井四井為
邑四邑為丘四丘為甸四甸為縣四縣為都以任地事
而令貢賦
　王禎曰按古制井田九夫所治之田也鄉田同井井
　九百畆井十為通通十為成成十為終終十為同積
　萬井九萬夫之田也井間有溝成間有洫同間有澮
　所以通水於川也遂人盡主其地歲出税各有等差
　以治溝洫
　陳祥道曰三屋為井井方一里九夫四井為邑邑方
　二里三十六夫十六井為丘丘為四里百四十四夫
　六十四井為甸甸方八里五百七十六夫二百五十
　六井為縣縣方十六里二千三百四夫一千二十四
　井為都都方三十二里九千四百十六夫
考工記匠人為溝洫耜廣五寸二耜為耦一耦之伐廣
尺深尺謂之􁆴田首倍之廣二尺深二尺謂之遂九夫
為井井間廣四尺深四尺謂之溝方十里為成成間廣
八尺深八尺謂之洫方百里為同同間廣二㝷深二仞
謂之澮專達于川凡天下之地勢兩山之間必有川焉
大川之上必有涂焉
　注曰三夫為屋屋具也一井之中三屋九夫三三相
　具以出賦税共治溝也方十里為成成中容一甸甸
　方八里為出田税緣邊一里治洫方百里為同同中
　容四都六十四成方八十里出田税緣邊十里治澮
遂人凡治野夫間有遂遂上有徑十夫有溝溝上有畛
百夫有洫洫上有涂干夫有澮澮上有道萬夫有川川
上有路以達于畿
　注曰十夫二隣之田百夫一鄼之田千夫二鄙之田
　萬夫四縣之田遂溝洫澮皆所以通于川也萬夫者
　方三十三里少半里九而方一同以南畆圖之則遂
　從溝横洫從澮横九澮而川周其外焉去山陵林麓川
　澤溝瀆城郭宮室涂巷三分之制其餘如此以至于
　畿則中雖有都鄙遂人盡主其地
司馬法六尺為歩歩百為畮畮百為夫夫三為屋屋三
為井井十為通通十為成十成為終十終為同
書曰予决九川距四海濬畎澮距川
左氏傳曰少康之在虞思有田一成有衆一旅
　按蔡氏註書畎澮之制但據周禮言之葢虞夏之制
　已無所考然少康有田一成有衆一旅與一甸六十
　四井五百一十二家之數畧同則田制亦不甚異也
孟子曰夏后氏五十而貢殷人七十而助周人百畆而
徹其實皆什一也
　陳祥道曰夏商周之授田其畆數不同何也禹貢於
　九州之地或言土或言作或言乂葢禹平水土之後
　有土見而未作有作焉而未乂則于是時人工未足
　以盡地力故家五十畆而已㳂歴商周則田浸闢而
　法備矣故商七十而助周百畆而徹詩曰信彼南山
　維禹甸之畇畇原隰曽孫甸之我疆我理南東其畆
　則法畧于夏備于周可知矣
　劉氏曰王氏謂夏之民多家五十畆而貢商之民稀
　家七十而助周之民尤稀家百畆而徹熊氏謂夏政
　寛簡一夫之地税五十畆商政稍急一夫之地税七
　十畆周政極煩一夫之地盡税焉而所税皆十一賈
　公彦謂夏五十而貢據一易之地家二百畮而税百
　畆也商七十而助據六遂上地百畆菜五十畆而税
　七十五畆也周百畆而徹據不易之地百畆全税之
　如三子之言則古之民常多而後世之民愈少古之
　税常輕而後世之税愈重古之地皆一易而後世之
　地皆不易其果然哉
𤣥扈先生曰按三代制産多寡不同諸家之説互異劉
氏一首疑之夫謂古民多後世之民少必不然也生人
之率大扺三十年而加一倍自非有大兵革則不得减
唐虞至周養民幾二千年雖其間兼并者歲有度不能
减生人之半二代革命所殺甚少春秋時所殺亦少直
至戰國乃殺人以數十萬計此皆唐虞之代所留也度
殷時人當數十倍於夏周時數十倍於殷耳安得謂古
時人多而後世少乎且禹驅蛇龍以居人謂人多而田
少欲多授而不足無是理也謂古税輕後税重此無從
辨其然不然但如熊氏之説則夏商皆二十税一矣乃
既賦田于民乂有税有不税而所税者必于十一此成
何政體乎亦無是理也謂古地一易而後世之地不易
此於理宜有之何者人少地多則歲易人多地少則不
易耳但如賈公彦之説則夏實二百畆而貢殷實百五
十畆而助即歲易者以二當一亦當言百畆奈何二百
畆而反謂五十畆乎亦無是理也三家之言大都曲説
劉氏之疑民多少是也而疑歲易之田亦誤以愚意言
之此其間有一可論有一不可論嘗考尺度畆法周之
百畆當今田二十四畆五分有竒而已若夏尺夏畆與
周等者其五十畆當今田十二畆有竒而已而謂足以
食八口之家乎且聖王制産必度民之力可治必度民
之用可足何至夏周之間所差一倍非夏之民勤于食
則周之民勤于力矣此其尺度畆法必有異同乃夏商
之故今不可考也此所謂不可論者也其可論者則三
代聖王所為厚于民者非以多予之田為厚而以少與
之田為厚譬食小兒者非以多予之食為愛而以少予
之食為愛也語曰務廣地者荒詩曰無田甫田惟莠驕
驕故后稷為田一畆三畆伊尹作為區田負水澆稼古
之治田者盡力盡法而不務多大禹時稷為農師未久
也於是洪水初治作乂之土甚多深恐其民務于廣地
以致荒蕪故限田五十不得踰制而使精于其業人人
用后稷之法即此五十之田可以足八口之食矣治田
既少業既耑精積久之後因生便巧如后稷之耕兩耜
為耦其孫叔均遂作牛耕是也便巧既多人力有餘至
于殷周遂以漸加多而其田亦治故由七十而至于百
畆要使人之力足以治田田之收足以食人必不至于
務廣而荒耳然周人治田既稍廣畜積必倍多故周禮
能以九年耕餘三年之食矣今世貧人無卓錐而廣虛
之地數口之家輒田二三百畆鹵莽滅裂豐年則為薄
收水旱則盡荒矣此上之無法以教之無制以限之故
也
　
　
　
　
　
　
　
　
考尺度按古者度以絲起隋志曰蠶所吐絲為忽十忽
為秒十秒為毫十毫為釐十釐為分考工記玉人璧羨
度尺好三寸以為度好三寸所以為璧也(好璧之/孔也)裁其
兩旁以益上下所以為羨也袤十寸廣八寸所以為度
尺也則是十寸八寸皆為尺矣以十寸之尺起度則十
尺為丈十丈為引以八寸之尺起度則八尺為㝷倍㝷
為常此周制也自漢以來世無正尺律度量衡靡有孑
遺度無自起儒先所謂子榖秬黍中者徒有空言了無
實驗心竭于思口弊于議不能决也惟晉大始中中書
監荀朂尺挍古物七品多合一曰姑洗玉津二曰小呂
三曰西京銅望臬四曰金錯望臬五曰銅斛六曰古錢
七曰建武銅尺依尺鑄律時得漢時故鐘吹律命之皆
應然時好推遷諸代異制隋書載尺十有五等以荀尺
為本大槩周尺漢劉歆尺建武銅尺宋祖冲之所傳尺
皆與荀氏一體他如晉田父玉尺漢官尺魏杜夔尺晉
後尺魏前尺中尺後尺東魏後尺銀錯銅龠尺後周玉
尺宋氏尺萬寳常水尺劉曜渾儀尺梁朝俗間尺各與
荀互異自隋以來荀尺亦莫傳用唐有張文收律尺有
景表尺五代有王朴律尺宋則太府寺有尺四等又高
若訥嘗挍古尺十五等李照胡翼之鄧保信各有黍尺
崇寧中魏漢津乞用聖上指尺又紹興中内出金字牙
尺二十八遂以其中皇祐二年所造大樂中黍尺作景
鍾然不知以何法累黍程正叔定周尺以為當省尺五
寸五分弱而省尺之度卒難攷詳朱元晦家禮載司馬
氏及攷定雅樂黄鐘尺不明言長短則周尺之制迄無
成説獨丁度建言歴代尺度屢改惟劉歆鑄銅斛之世
所鑄錯刀大泉五十王莾天鳯中鑄貨布貨泉之類不
聞後世有鑄者遂以此四物參挍分寸正同况經籍制
度皆起周世劉歆術業之博祖冲之筭數之妙晉荀氏
之詳密既合姬周之尺則最可法者焉但惜其事㝷罷
竟不施用今試以諸品泉刀攷之按漢志王莾更鑄大
錢徑寸二分文曰大泉五十天鳯五年作貨布長二寸
五分廣一寸首長八分有竒廣八分其圜好徑二分半
足枝長八分間廣二分其文右曰貨左曰布貨泉徑一
寸文右曰貨左曰泉以貨布一分為率㕘較其首身足
枝長廣之數以為尺又以大泉之寸二分貨泉之徑寸
較之彼此毫釐無差足明丁之議為至當而丁尺荀尺
漢尺周尺一然無異諸家影響之説悉可廢矣葢古人
制度必徵實乃信非可以揣摩定非可以口舌争不見
古物而欲知古人之制自不可得荀丁二氏蹠實之見
千載同符今荀氏所攷古物七事多不可得而漢錢傳
于世者則往往有之據此以求周漢之度以㝷昔人定
律制器營室分田之數殆為灼然無疑者也
計周尺一尺當今浙尺八寸當今織染所欽降金星牙
尺六寸四分自後田畆俱以周尺計定别用今尺凖之
　
　
　
　
　
　
　
　
司馬法六尺為歩
　每歩積三十六尺
　
　
　
　
　
　
　
　
司馬法歩百為畆
考工記匠人為溝洫耜廣五寸二耜為耦一耦之伐廣
尺深尺謂之􁆴
　古者耜一金兩人并發之其壟中曰畆畆上曰伐伐
　之言發也􁆴與伐高深廣各尺一畆之中三􁆴三伐
　廣六尺長六百尺以此計畆故曰終畆曰竟畆鄭注
　畆方百歩者非是
　每一畆積三千六百尺
　古之一畆以尺計得面方六十尺自之得積三千六
　百尺(以下畆法俱折/方取易筭故)
　以歩計得面方十歩自之得積百歩
　今時畆法以歩計得面方十五歩四分九釐一毫九
　絲三忽二微零自之得積二百四十歩為畆
　六尺為歩以尺計得面方九十二尺九寸五分一釐
　六毫零自之得積八千六百四十尺為畆以三十六
　尺而一得積二百四十歩
　五尺為歩以尺計得面方七十七尺四寸五分九釐
　六毫零自之得積六千尺為畆以二十五尺而一得
　積二百四十歩
　以丈計畆得面方七丈七尺四寸五分九釐六毫自
　之得積六十丈為畆以二尺五寸而一得積二百四
　十歩
　古之一畆以今法凖之每浙尺八寸凖古一尺得面
　方四十八尺自之得積二千三百零四尺以今畆法
　八千六百四十尺而一得田二分六釐六毫六絲六
　忽零
　以六尺為歩計之得面方八歩自之得積六十四歩
　以今畆法二百四十歩而一得田二分六釐六毫六
　絲六忽零(後言浙尺凖古其尺/法歩法畆法俱倣此)
　若以牙尺六寸四分凖古一尺得面方三十八尺四
　寸自之得一千四百七十四尺五寸六分以今畆法
　六千尺而一得田二分四釐五毫七絲六忽
　以五尺為歩計之得面方七歩六分八釐自之得積
　五十八歩九分八釐二毫四絲以今畆法二百四十
　歩而一得田二分四釐五毫七絲六忽(後言牙尺凖/古其尺法歩)
　(畆法俱/倣此)
　
　
　
　
　
　
　
　
司馬法畆百為夫
周禮遂人凡治野夫間有遂遂上有逕
攷工記匠人為溝洫廣尺深尺謂之􁆴田首倍之廣二
尺深二尺謂之遂
　徑廣二尺
　每百畆積得一萬歩三十六萬尺
　面方六百尺加遂徑八尺共六百零八尺自之得三
　十六萬九千六百六十四尺内夫積三十六萬尺為
　田百畆遂逕積九千六百六十四尺得二畆六分八
　釐四毫一六
　古之百畆今浙尺畆法筭得二十六畆六分六釐六
　毫六絲六忽一六
　遂徑七分一釐六毫
　今牙尺筭得二十四畆五分七釐六毫
　遂徑六分五釐九毫七絲
　
　
　
　
　
　
　
　
司馬法夫三為屋
　屋具也一井之中三三相具出賦税共治溝也
　屋之廣長或傍遂溝洫澮不同今以兩濶加溝畛兩
　長一作溝畛一作遂徑計之
　長一千八百二十四尺濶六百十二尺自之得積一
　百一十一萬六千二百八十八尺共三百十畆七釐
　九毫三六
　若以兩濶加溝畛兩長加遂徑計之
　長一千八百一十六尺濶六百十二尺自之得積一
　百一十萬九千七百八十二尺共三百零八畆三分
　七釐三毫一二
　
　
　
　
　
　
　
　
司馬法屋三為井
　井方一里九夫
　遂人十夫有溝溝上有畛
考工記匠人為溝洫九夫為井井間廣四尺深四尺謂
之溝
　畛廣四尺
　一井之田面方一千八百尺加溝畛遂逕方一千八
　百二十四尺自之得積三百三十二萬六千九百七
　十六尺
　内九夫積三百二十四萬尺為田九百畆
　溝畛積五萬七千八百五十六尺
　遂逕積二萬九千一百二十尺二積共二十四畆一
　分六釐
　
　
　
　
　
　
　
　
小司徒四井為邑
　邑方二里三十六夫
　一邑之田面方三千六百尺加溝畛遂徑面方三千
　六百四十尺自之得一千三百二十四萬九千六百
　尺
　内田積一千二百九十六萬尺為田三千六百畆溝
　畛遂逕積二十八萬九千六百尺得八十畆四分四
　釐四毫一六
　
　
　
　
　
　
　
　
小司徒四邑為丘
　丘方四里十六百百四十四夫
　一丘之田面方七千二百尺加溝畛遂逕七十二尺
　其面方七千二百七十二尺自之得積五千二百八
　十八萬一千九百八十四尺
　内田積五千一百八十四萬尺得一萬四千四百畆
　溝畛遂逕積一百零四萬一千九百八十四尺得二
　百八十九畆四分四釐
　
　
　
　
　
　
　
　
小司徒四丘為甸
司馬法井十為成
遂人百夫有洫洫上有涂
匠人方十里為成成間八尺深八尺謂之洫
　成方十里成中容一甸甸方八里出田税沿邊一里
　治洫四井為邑四登于甸甸方八里旁加一里故方
　十里甸之八里開方計之八八六十四井五百七十
　六夫出税旁加一里通亷隅三十六井三百二十四
　夫治洫
　涂亦廣八尺
　一成之田面方一萬八千尺加洫涂溝畛遂逕一百
　八十四尺共一萬八千一百八十四尺自之得積三
　億三千零六十五萬七千八百五十六尺内積三億
　二千四百萬尺為田九萬畆餘積六百六十五萬七
　千八百五十六尺得洫涂溝畛遂逕共一千八百四
　十九畆四分四毫一六
　一甸之田面方一萬四千四百尺自之得積二億零
　七百三十六萬尺為田五萬七千六百畆亷隅積一
　億一千六百六十四萬尺為田三萬二千四百畆共
　得出税田九萬畆
　
　
　
　
　
　
　
　
小司徒四甸為縣
　縣方二十里四百井三千六百夫
　一縣之田面方三萬六千尺加洫涂溝畛遂逕三百
　五十二尺共面方三萬六千三百五十二尺自之得
　積一十三億二千二百四十六萬七千九百零四尺
　内積一十二億九千六百萬尺為田三十六萬畆餘
　積二千六百四十六萬七千九百零四尺得洫涂溝
　畛遂逕共七千三百五十二畆一分九釐五毫二
　
　
　
　
　
　
　
　
小司徒四縣為都
　都方四十里一千六百井一萬四千四百夫
　面方四十里為都一都之田面方七萬二千尺加洫
　涂溝畛遂逕六百八十八尺共面方七萬二千六百
　八十八尺自之得積五十二億八千三百五十四萬
　五千三百四十四尺内積五十一億八千四百萬尺
　為田一百四十四萬畆餘積九千九百五十四萬五
　千三百四十四尺得洫涂溝畛遂逕共二萬七千六
　百五十一畆四分八釐四毫一六
　
　
　
　
　
　
　
　
遂人千夫有澮澮上有道
匠人方里為同同間廣二㝷深二仞謂之澮專達于川
　同方百里同中容四都方八十里岀田税沿邊十里
　治澮四甸為縣四登于同同方八十里旁加十里故
　方百里同之八十里開方計之八八六十四成六千
　四百井五萬七千六百夫出税旁加十里通亷隅三
　十六成三千六百井三萬二千四百夫治澮
　澮達于川川者大水通流非人力所治
　道廣二㝷
　井田之制備于一同
　一同之田面方一十八萬尺加澮道六十四尺洫涂
　一百四十四尺溝畛七百二十尺遂逕八百尺共得
　面方一千七百二十八尺六而一得三萬零二百八
　十八歩自之得積九億一千七百三十六萬二千九
　百四十四歩以畆法積百歩而一得九百一十七萬
　三千六百二十九畆四分四釐内六十四成積五億
　七千六百萬歩為田五百七十六萬畆亷隅三十六
　成積三億二千四百萬歩為田三百二十四萬畆共
　得出税田九百萬畆澮道洫涂溝畛遂逕共一十七
　萬三千六百二十九畆四分四釐
　若以面方一十八萬一千七百二十八尺自之得積
　尺三百三十億零二千五百零六萬五千九百八十
　四尺以畆法三千六百尺而一得田數與前術同
　今時浙尺八寸當古一尺六尺為歩二百四十歩為
　畆筭得田二百四十四萬六千三百零一畆一分八
　釐四毫牙尺六寸四分當古一尺五尺為歩二百四
　十歩為畆算得田二百二十五萬四千五百一十一
　畆一分七釐一毫一絲七忽
　古之九百萬
　今浙尺二百四十萬畆
　今牙尺二百二十一萬一千八百四十畆
　古之澮道等十七萬三千六百二十九畆四分四釐
　今浙尺四萬六千三百零一畆一分八釐四毫
　今牙尺四萬二千六百七十一畆一分七釐一毫一
　絲七忽
　
　
　
　
　農政全書卷四
欽定四庫全書
　農政全書卷五
　　　　　　　　　　　　明　徐光啓　撰
　　田制
　　　農桑訣田制篇
王禎曰器非農不作田非器不成周禮遂人凡治野以
土宜敎甿稼穡而後以時器勸甿命篇之義遵所自也
夫禹别九州其田壤之法固多不同而稷敎五榖則樹
藝之方亦隨以異故皆以人力器用所成者書之各有
科等用列諸篇之右
　
　
　
　
　
　
　
　
王禎曰按舊説區田地一畆闊一十五歩每歩五尺計
七十五尺每一行占地一尺五寸該分五十行長一十
六歩計八十尺每行一尺五寸該分五十四行長闊相
乗通二千七百區空一行種於所種行内隔一區種一
區除隔空外可種六百七十五區每區深一尺用熟糞
一升與區土相和布榖匀覆以手按實令土種相著苗
出看稀稠存留鋤不厭頻旱則澆灌結子時鋤土深壅
其根以防大風揺擺古人依此布種每區收榖一斗每
畆可收六十六石今人學種可減半計(𤣥扈先生曰當/攷古今度量)
又叅攷汜勝之書及務本書謂湯有七年之旱伊尹作
為區田敎民糞種負水澆稼諸山陵傾阪及田丘城上
皆可為之其區當于閒時旋旋掘下正月種春大麥二
三月種山藥芋子三四月種粟及大小豆八月種二麥
豌豆節次為之不可貪多夫儉豐不常天之道也故君
子貴思患而預防之如嚮年壬辰戊戌飢歉之際但依
此法種之皆免飢殍此已試之明效也竊謂古人區種
之法本為禦旱濟時如山郡地土高仰歲歲如此種蓻
則可常熟惟近家瀕水為上其種不必牛犂但鍫钁墾
斸又便貧難大率一家五口可種一畆已自足食家口
多者隨數増加男子兼作婦人童稚量力分工定為課
業各務精勤若糞治得法沃灌以時人力既到則地利
自饒雖遇災不能損耗用省而功倍田少而收多全家
歲計指期可必實救貧之㨗法備荒之要務也詩云昔
聞伊尹相湯日救旱有方由聖智限將一畆作田規計
區六百六十二星分碁布滿方疇參錯有條相列次耕
畬元不用牛犂短鍤長鑱皆佃器糞腴灌溉但從宜庾
坂窮原俱美地舉家計口各輸力男女添工到童稚坎
餘種耨非重勞日課同趨等娛戲菽粟藷芋雜數品辦
作儲糧接充餌歲餘五口儘無飢倍種兼收仍不啻久
知豐歉歲不常大扺古今同一致
賈思勰曰區田以糞氣為美非必須良田也諸山陵近
邑高危傾阪及丘城上皆可為區田區田不耕旁地庶
盡地力凡區種不先治地便荒地為之以畆為率今一
畆之地長十八丈廣四丈八尺當横分十八丈作十五
町町間分為十四道以通人行道廣一尺五寸町皆廣
一尺五寸長四丈八尺尺直横鍳町作溝溝一尺深亦
一尺積穰於溝間相去亦一尺嘗悉以一尺地積穰不
相受令𢎞作二尺地以積穰種禾黍於溝間夾溝為兩
行去溝兩邊各二寸半中央相去五寸旁行相去亦五
寸一溝容四十四株一畆合萬五千七百五十株種禾
黍令上有一寸土不可令過一寸亦不可令減一寸凡
區種麥令相去二寸一行一溝容五十二株一畆凡四
萬五千五百五十株麥上土令厚二寸凡區種大豆令
相去一尺二寸一溝容九株一畆凡六千四百八十株
(禾一斗有五萬一千餘粒黍亦少/此少許大豆一斗一萬五千餘粒)區種荏令相去三尺
胡麻相去一尺區種天旱常溉之一畆常收百斛上農
夫區方深各六寸間相去九寸一畆三千七百區一日
作千區區種粟二十粒美糞一升合土和之畆用種二
升秋收區别三升粟畆收百斛丁男長女治十畆十畆
收千石歲食三十六石支二十六年中農夫區方九寸
深六寸相去二尺一畆千二十七區用種一升收粟五
十一石一日作三百區下農夫區方九寸深六寸相去
二尺一畆五百六十七區用種六升收二十八石一日
作二百區(諺曰頃不比畆善謂/多惡不如少善也)區中草生拔之區間草
以剗剗之若以鋤鋤苗長不能耘之者以􁗳䥥比地刈
其草薉
又曰兖州刺史劉仁之昔在洛陽於宅田以七十歩之
地域為區田收粟三十六石然則一畆之收有過百石
矣少地之家所宜遵用也
𤣥扈先生曰區收一斗畆六十六石即區田一畆可食
二十許人矣葢古今斗斛絶異周禮食一豆肉飲一豆
酒中人之食也孔明每食不過數升而仲達以為食少
事煩若如今斗則中人豈能頓盡孔明數升已自不少
而亷頗五斗得無太多計如今之畆若斗則每畆可收
數石可食兩人以下耳見文學張𢎞言有糞壅法即今
常種稻田亦可得榖畆二十許斛也近年中州撫院督
民鑿井灌田竊意遠水之地自應種旱榖若鑿井以為
水田此令民終歲􁀙􁀙也若云救旱榖則炎天燥土一
井所灌其潤幾何必須敎民為區田家各二三畆以上
一家糞肥多在其中遇旱則汲井溉之此外田畆聽人
自種旱榖則豐年可以兩全即遇大旱而區田所得亦
足免於飢窘比於廣種無收效相遠矣
　
　
　
　
　
　
　
　
圃田種蔬果之田也周禮以埸圃任園地註曰圃樹果
蓏之屬其田繚以垣牆或限以籬塹負郭之間但得十
畆足贍數口若稍遠城市可倍添田數至半頃而止結
廬于上外周以桑課之蠶利内皆種蔬先作長生韭一
二百畦時新菜二三十種惟務多取糞壤以為膏腴之
本慮有天旱臨水為上否則量地鑿井以備灌溉地若
稍廣又可兼種麻苧果榖等物比之常田歲利數倍此
園夫之業可以代耕至于養素之士亦可托為隱所因
得供贍又可宦遊之家若無别墅就可棲身駐迹如漢
隂之獨力灌畦河陽之閒居鬻蔬亦何害于助道哉

圍田築土作圍以繞田也葢江淮之間地多藪澤或瀕
水不時渰没妨于耕種其有力之家度視地形築土作
堤環而不斷内容頃畆千百皆為稼地後值諸將屯戍
因令兵衆分工起土亦倣此制故官民異屬復有圩田
謂疊為圩岸捍䕶外水與此相類雖有水旱皆可救禦
凡一熟餘不惟本境足食又可瞻及鄰郡實近古之上
法將來之永利詩云度地置圍田相兼水陸全萬夫興
力役千頃入周旋俯納環城地穹懸覆幕天中藏仙洞
祕外遶月宮圓蟠亘㕘淮甸紆囘際海壖官民皆紀號
逺近不相緣守望將同井寛平却類川隰桑宜葉沃堤
柳要根駢交往無多逕高居各一㕓偶因成土著元不
畏民編生業團鄉社囂塵隔市廛溝渠通灌溉堘埂互
連延俱樂耕耘便猶防水旱偏翻車能沃稿瀽穴可抽
泉擁綠秧鋤後均黄刈穫前總治新税籍素表屢豐年
黍稌及億秭倉箱累萬千折償依市直輸納帶逋懸歲
計仍餘羡牙商許懋遷補添他郡食販入外江船課最
司農績治優都水權
　
　
　
　
　
　
　
　
架田架猶筏也亦名葑田集韻云葑菰草也葑亦作湗
江東有葑田又淮東二廣皆有之東坡請開杭之西湖
狀謂水涸草生漸成葑田(𤣥扈曰東坡/所云與此異)考之農書云若
深水藪澤則有葑田以木縛為田坵浮繫水面以葑泥
附木架上而種萟之其木架田坵隨水高下浮泛自不
渰浸周禮所謂澤草所生種之芒種是也芒種有二義
鄭𤣥謂有芒之種若今黄穋榖是也一謂待芒種節過
乃種今人占候夏至小滿至芒種節則大水已過然後
以黄穋榖種之於湖田然則有芒之種與芒種節候二
義可並用也黄穋榖自初種以至收刈不過六十七日亦以避
水溢之患竊謂架田附葑泥而種既無旱暵之災復有
速收之效得置田之活法水鄉無地者宜傚之
　
　
　
　
　
　
　
　
櫃田築土䕶田似圍而小面俱置瀽穴如此形制順置
田段便于耕蒔若遇水荒田制既小堅築高峻外水難
入内水則車之易涸淺浸處宜種黄穋稻(周禮謂澤草/生種之芒種)
(穋黄稻是也黄穋稻自種至收不/過六十日則熟以避水溢之患)如水過澤草自生糝
稗可收高涸處亦宜陸種諸物皆可濟飢此救水荒之
上法一名壩水溉田亦曰壩田與此名同而實異詩曰
江邊有田以櫃稱四起封圍皆力成有時捲地風濤生
外禦衝盪如嚴城大至連頃或百畆内少堘埂殊寛平
牛犂展用易為力不妨陸耕及水耕
　
　
　
　
　
　
　
　
梯田謂梯山為田也夫山多地少之處除磊石及峭壁
例同不毛其餘所在土山下自横麓上至危顛一體之
間裁作重磴即可種萟如土石相半則必疊石相次包
土成田又有山勢峻極不可展足播殖之際人則傴僂
蟻沿而上耨土而種躡坎而耘此山田不等自下登陟
俱若梯磴故總曰梯田上有水源則可種􁊽秔如止陸
種亦宜粟麥葢田盡而地地盡而山山鄉細民必求墾
佃猶勝禾稼其人力所致雨露所養不無少穫然力田
至此未免囏食又復租税隨之良可憫也詩云世間田
制多等夷有田世外誰名題非水非陸何所兮危巔峻
麓無田蹊層磴横削高為梯舉手捫之足始躋傴僂前
向防顛擠佃作有具仍兼携隨宜墾斸或東西知時種
早無噬臍穉苗亟耨同高低十九畏旱思雲霓凌冒風
日面且黧四體臞瘁肌若刲冀有薄穫勝稗荑力田至
此嗟彼啼田家貧富如雲泥貧無錐置富望迷古稱井
地今可稽一夫百畆容可棲餘夫田數猶半圭我今豈
獨非黔黎可無片壤充耕犂
　
　
　
　
　
　
　
　
塗田書云淮海惟揚州厥土惟塗泥夫低水種皆須塗
泥然瀕海之地復有此等田法其潮水所泥沙泥積於
島嶼或墊溺盤曲其頃畝多少不等上有鹹草叢生候
有潮來漸惹塗泥初種水稗斥鹵既盡可為稼田所謂
瀉斥鹵兮生稻糧盈邊海岸築壁或樹立樁橛以抵潮
汎田邊開溝以注雨潦旱則灌溉謂之甜水溝其稼收
比常田利可十倍民多以為永業又中土大河之側及
淮灣水滙之地與所在陂澤之曲凡潢汙洄互壅積泥
滓退皆成淤灘亦可種萟秋後泥乾地裂布掃麥種於
上其所收比淤田之效也夫塗田淤田各因潮漲而成
以地法觀之雖若不同其收穫之利則無異也詩云書
稱淮海惟揚州厥土塗泥來已久今云海嶠作塗田外
拒潮來古無有霖潦滲漉斥鹵盡沆􁠙已豐三載後又
有河淤水退餘禾麥一收倉廩阜昔聞漢世有民歌涇
水一石泥數斗且溉且糞長禾黍衣食京師億萬口稔
知燕地多陂渠(後魏裴延雋為幽州刺史修復燕地故/戾陵諸碣及范陽督亢渠溉田萬餘頃)
(為利/十倍)糞溉膏腴倍常畝若云是地可塗田先願滋培根
本厚闕政今知水利先(昔司馬温公言今/闕政水利居其一)天下豈無霖
雨手(𤣥扈先生曰温公亦解此但令王介甫為/之便不是東坡輩又附會而排笮之何哉)

沙田南方江淮間沙淤之田也或濵大江或峙中州四
圍蘆葦駢密以䕶堤岸其地常潤澤可保豐熟普為塍
埂可種稻林間為聚落可萟桑麻或中貫湖溝旱則平
溉或傍繞大港澇則洩水所以無水旱之憂故勝他田
也舊所謂坍江之田廢復不常故畝無常數税無定額
正謂此也宋乾道年間近習梁俊彦請税沙田以助軍
餉既施行矣時相葉顒奏曰沙田者乃江濵出没之地
水激于東則沙漲于西水激于西則沙復漲于東百姓
隨沙漲之東西而田焉是未可以為常也且比年兵興
兩淮之田租並復至今未徵况沙田乎其事遂寢時論
是之今吾國家平定江南以江淮舊為用兵之地最加
優恤租税甚輕至於沙田聽民耕墾自便今為樂土愚
嘗客居江淮目擊其事輒為之賛云江上有田總名曰
沙中開畎畝外繞蒹葭耐經水旱逺際雲霞耕同陸土
横亘水涯内備農具傍泊魚杈易勝畦埂肥漬菭華普
宜稻􁊽可殖桑麻種則雜錯收則倍加潮生上溉水夾
分叉澇須浚港旱或戽車地為永業姓隨某家三時力
穡多稼逾秅公私彼此横縱邇遐租賦不常豐稔惟嘉
𤣥扈先生曰肥積菭華此四字弗輕誦過是糞壤法也
今濵湖人漉取苔華以當糞壅甚肥不可不知王君既
作賛而糞壤篇又不盡著其法此為不精矣余讀農書
謂王君之詩學勝農學其農學絶不及苗好謙暢師文
輩也
又曰苔華壅田惟濵湖之北者乃可夏月苔乗風則聚
於北岸故也
　
　
　
　
　
　
　農政全書卷五
欽定四庫全書
　農政全書卷六
　　　　　　　　　　　　明　徐光啟　撰
　　農事
　　　營治上
齊民要術曰凡人家營田須量己力寧可少好不可多
惡假如一㸽牛總營得小畝三頃據齊地大畝一頃三
十五畝也每年一易必須頻種其雜田地即是來年榖
資欲善其事先利其器悦以使人人忘其勞且須調習
器械務令快利秣飼牛畜常須肥健撫恤其人常須歡
悦觀其地勢乾濕得所凡秋收了先耕蕎麥地次耕餘
地務遣深細不得趂多看乾濕隨時蓋磨著切見世人
耕了仰著土塊並待孟春蓋若冬乏水雪連夏亢陽徒
道秋耕不堪下種無問耕得多少皆須旋蓋磨如法如
一㸽牛兩個月秋耕計得小畝三頃經冬加料餧至十
二月内即須排比農具使足一入正月初未開陽氣上
即更蓋所耕得地一遍凡田地中有良有薄者即須加
糞糞之其踏糞法凡人家秋收後治糧塲上所有穰榖
􁵡等並須收貯一處每日布牛脚下三寸厚每平旦收
聚堆積之還依前布之經宿即堆聚計經冬一具牛踏
成三十車糞(𤣥扈先生曰不止牛也凡猪羊皆/倣此作而以灰及雜草薉布之)至十二
月正月之間即載糞糞地計小畝畝别用五車計糞得
六畝匀攤耕蓋著未須轉起自地亢後但所耕地隨向
蓋之待一段總轉了即横蓋一遍計正月二月兩個月
又轉一遍然後看地宜納粟先種黑地微帶下地即種
糙種然後種髙壤白地其白地候寒食後榆莢盛時納
種以次種大豆油麻等田然後轉所糞得所耕五六遍
每耕一遍蓋兩遍最後蓋三遍還縱横蓋之候昏房心
中下黍種無問榖小畝一升下子則稀概得所候黍粟
苗未與壠齊即鋤一遍黍經五日更報鋤第二遍候未
蠶老畢報鋤第三遍如無力即止如有餘力秀後更鋤
第四遍油麻大豆並鋤兩遍止亦不厭旱鋤榖第一遍
耕科定每科只留兩莖更不得留多每科相去一尺(𤣥/扈)
(先生曰古一尺大約今一尺三寸/有餘後齊民要術中尺寸倣此)兩壠頭空務要深細
第一遍鋤未可全深第二遍唯深是求第三遍較淺於
第二遍第四遍較淺
齊民要術耕田篇曰田陳也樹榖曰田象形從口從十
阡陌之制也耕種也從來井聲一曰古者井田劉熙釋
名曰田填也五榖填滿其中犁利也利發土絶草根耨
似鉏以薅禾也斸誅也主以誅鉏根株也凡開荒山澤
田皆七月芟艾之草乾即放火至春而開墾其林木大
者􁣑殺之葉死不扇便任耕種三嵗後根枯莖朽以火
燒之耕荒畢以鐡齒􁓰楱再遍杷之漫擲黍穄勞亦再
徧明年乃種為榖田凡耕髙下田不問春秋必須燥濕
得所為佳若水旱不調寧燥不濕(燥雖耕塊一經得雨/地則粉解濕耕堅垎)
(􁀙洛數年不佳諺曰濕耕澤鋤不如歸去言無益而/有損濕耕者白背速􁓰楱之亦無傷否則大惡也)春
耕尋手勞(古曰耰今曰勞説文曰耰/摩田器今人亦名勞曰摩)秋耕待白背勞(秋/多)
(風若不尋勞地必虚燥秋田㙷實㙷勞令地硬諺曰耕/而不勞不如作暴蓋言澤難遇喜天時故也桓寛鹽鐡)
(論曰茂木之下無豐/草大塊之間無美苗)凡秋耕欲深春夏欲淺犁欲㢘勞
欲再(犂㢘耕細牛復不疲再/勞地熟旱亦保澤也)秋耕䅖青者為上(比至冬/月青草)
(復生者其美/與小豆同也)初耕欲深轉地欲淺(耕不深地不熟轉/不淺動生土也)菅
茅之地宜縱牛羊踐之(踐則/浮根)七月耕之則死(非七月/復生矣)凡
美田之法綠豆為上小豆胡麻次之悉皆五六月中䆊
(美懿反/漫種也)種七月八月犂䅖殺之為春榖田則畝收十石
(農桑輯要曰一石大約今二斗七升十石今/二石七斗有竒也後齊民要術中石斗倣此)其美與蠶
矢熟糞同凡秋收之後牛力弱未及即秋耕者榖黍穄
梁秫茇之下即移羸速鋒之也恒潤澤而不堅硬乃至
冬初嘗得耕勞不患枯旱若牛力少者但九月十月一
勞之至春􁀙種亦得魏文侯曰民春以力耕夏以鋤耘
秋以收歛雜隂陽書曰亥為天倉耕之始吕氏春秋曰
冬至後五旬七日菖生菖者百草之先生者也於是始
耕(髙誘注曰菖/菖蒲水草也)淮南子曰耕之為事也勞織之為事也
擾擾勞之事而民不舍者知其可以衣食也人之情不
能無衣食衣食之道必始耕織之物若耕織始初甚勞
終必利也衆又曰不能耕而欲黍梁不能織而喜縫裳
無其事而求其功難矣汜勝之書曰凡耕之本在於趣
時和土務糞澤旱鋤穫春凍解地氣始通土一和解夏
至天氣始暑隂氣始盛土復解夏至後九十日晝夜分
天地氣和以此時耕田一而當五名曰膏澤皆得時功
春地氣通可耕堅硬强地黑壚土輙平摩其塊以生草
草生復耕之天有小雨復耕和之勿令有塊以待時所
謂强土而弱之也春候地氣始通㭬橛木長尺二寸埋
尺見其二寸立春後土塊散上沒橛陳根可㧞此時二
十日以後和氣去即土剛以此時耕一而當四和氣去
耕四不當一杏始華榮輙耕輕土弱土望杏花落復耕
耕輙藺之草生有雨澤耕重藺之土甚輕者以牛羊踐
之如此則土强此謂弱土而强之也春氣未通則土歴
適不保澤終嵗不宜稼非糞不解慎無旱耕須草生至
可種時有雨即種土相親苗獨生草穢爛皆成良田此
一耕而當五也不如此而旱耕塊硬苗穢同孔出不可
鋤治反為敗田秋無雨而耕絶土氣土堅垎名曰脂田
及盛冬耕泄隂氣土枯燥名曰脯田脯田與脂田皆傷
田二嵗不起稼則一嵗休之凡愛田常以五月耕六月
再耕七月勿耕(𤣥扈先生曰古治田者嵗易故可夏耕/今居廣虛之地者宜仍用古法若麥田)
(種秋苗自然五六/月耕不待論也)謹摩平以待種時五月耕一當三六
月耕一當再若七月耕五不當一冬雨雪止輙以藺之掩
地雪勿使從風飛去後雪復藺之則立春保澤凍蟲死
來年宜稼得時之和適地之宜田雖薄惡收可畆十石
崔實四民月令曰正月地氣上騰上長冐橛陳根可㧞
急菑强土黑壚之田二月隂凍畢澤可菑美田緩土及
河渚水處三月杏華勝可菑沙白輕土之田五月六月
可菑麥田崔寔政論曰武帝以趙過為捜粟都尉敎民
耕殖其法三犂共一牛一人將之下種挽耬皆取備焉
日種一頃至今三輔猶賴其利今遼東耕犂轅長四尺
迴轉相妨既用兩牛兩人牽之一人將耕一人下種二
人挽耬凡用兩牛六人一日纔種二十五畆其懸絶如
此(按二犂共一牛若今三脚耬矣未知耕法如何今自/濟州迤西猶用長轅犂兩脚耬長轅耕平地尚可於)
(山澗之間則不任用且迴轉至難費力未若齊人蔚犂/之柔便也兩脚耬種壠穊亦不如一脚耬之得中也)
農桑通訣墾耕篇曰墾耕者農功之第一義也墾除荒
也耕犂也(古文耕作畊蓋古井田之/制今從耒井聲故作井)凡墾闢荒地春曰
燎荒(如平原草萊深者至春燒荒趂地氣/通閏草芽欲發根荄柔脆易為開墾)夏曰䅖青(夏/曰)
(草茂時開謂之䅖青可當草糞但根鬚/壯宻須籍强牛乃可葢莫若春為上)秋曰芟夷(其次/秋暮)
(草木叢宻時先用鏺刀徧地芟倒/暴乾放火至春而開墾乃省力)如泊下蘆葦地内必
用􁋕刀引之犂鑱隨耕起撥(音/伐)特易牛乃省力沾山或
老荒地内科木多者必須用钁斸去餘有不盡根科(俗/謂)
(之埋頭/科也)當使熟鐡煆成鑱尖(套於退舊/生鐡鑱上)縱遇根株不至
擘缺妨誤工力或地叚廣濶不可徧劚則就斫枝莖覆
於本根上候乾焚之其根即死而易朽又有經暑雨後
用牛曳磟碡或輥子之所斫根查上和泥碾之乾則掙
死一二嵗後皆可耕種其林木大者則􁣑殺之(謂剥斷/樹皮其)
(樹立/死)葉死不扇便任種蒔三嵗後根株莖朽以火燒之
則通為熟田矣周禮薙氏掌殺草春始生而萌之夏日
至而夷之秋繩(去/聲)而芟之冬日至而耜之(書薙作夷/謂芟草也)又
柞氏掌攻草木及林麓夏日至令刋陽木而火之冬日
至令剥隂木而水之註云刋剥謂斫去次地之皮即此
謂除木也詩曰載芟載柞其耕澤澤蓋謂芟草除木而
後可耕也大凡開荒必趂雨後又要調停犂道淺深麄
細淺則務盡草根深則不至塞墢麄則貪生費力細則
貪熟少功唯得中則可耕荒畢以鐡齒􁓰􁥯􁓰􁥯過漫
種黍稷或脂麻緑豆耙勞再徧明年乃中為榖田今漢
沔淮潁上率多創開荒地當年多種脂麻等種有痛收
至盈溢倉箱速富者如舊稻塍内開耕畢便撒稻種直
至成熟不須薅㧞縁新開地内草根既死無荒可生若
諸色種子年年揀淨别無稗莠數年之間可無荒薉所
收常倍於熟田蓋曠閑既久地力有餘苗稼鬯茂子粒
蕃息也諺云坐賈行商不如開荒言其獲利多也除荒
墾闢之功如此若夫耕犂之事又有本末上古聖人制
耒耜以教耕耨三代以上皆耦耕謂兩人合二耜而耕
之詩曰亦服爾耕十千維耦者此也春秋之時后稷之
裔孫叔均始作牛耕至漢趙過増其制度三犂一牛則
力省而功倍今之耕者大率祖此(𤣥扈先生曰三犂一/牛者耬犂非耕犂也)
周禮遂人治野以時器勸甿言農夫之耕當先利其器
也故詩曰三之日于耜四之日舉趾又曰有略其耜俶
載南畆周禮車人為耒耜耜有三等今易耒耜而為犂
不問地之堅强輕弱莫不任使欲淺欲深求之犂箭箭
一而已欲㢘欲猛取之犂稍稍一而已然則犂之為器
豈不簡易而利用哉耕地之法未耕曰生已耕曰熟初
耕曰塌再耕曰轉生者欲深而猛熟者欲淺而㢘此其
畧也農書云早田穫刈纔畢隨即耕治曬暴加糞壅培
而種豆麥蔬茹因而熟土壤而肥沃之以省來嵗功役
其所收又足以助嵗計晩田宜待春乃耕為其藁秸堅
韌必待其朽腐易為牛力也北方農俗所傳春宜早晩
耕夏宜兼夜耕秋宜日髙耕中原地皆平曠旱田陸地
一犂必用兩牛三牛或四牛以一人執之量牛强弱耕
地多少其耕皆有定法(所耕地内先並耕兩犂墢皆内/向合為一壠謂之浮䗲自浮䗲)
(為始向外繳耕終此一段謂之一繳之外又間作一繳/耕畢於三繳之間歇下繳却自外繳耕至中心􁀙作一)
(􁥬蓋三繳中成一􁥬也其/餘欲耕平原率皆倣此)南方水田泥耕其田髙下濶
狹不等以一犂用一牛挽之作止回旋惟人所便(髙田/早熟)
(八月燥耕而熯之以種二麥其法起墢為疄兩疄之間/自成一􁆵一段耕畢以鋤横截其疄洩利其水謂之腰)
(溝二麥既收然後平溝􁆵蓄水深耕俗謂之再熟田也/下田熟晚十月收刈既畢即乗天晴無水而耕之節其)
(水之淺深常令塊墢半出水靣日暴雪凍土乃酥碎仲/春土膏脤起即再耕治又有一等水田泥淖極深能陷)
(牛畜則以禾扛横亘田中人立其上而鋤/之南方人畜耐暑其耕四時皆以中晝)此南北地勢
之異宜也古者分田之制一夫一婦受田百畆以其地
有肥磽故有不易一易再易之别不易之地家百畆謂
可以嵗耕之也一易之地家二百畆謂嵗耕其半也再
易之地家三百畆謂嵗耕百畆三嵗而一周也先王之
制如此非獨以為土敝則草木不長氣衰則生物不遂
也抑欲其財力有餘深耕易耨而嵗可常稔今之農夫
既不如古往往租人之田而耕之茍能量其財力之相
稱而無鹵莽滅裂之患則豐壤可以力致而仰事俯育
之樂可必矣今備述經傳所載農事之法兼髙原下田
地勢之宜自北自南習俗不通曰墾曰耕作事亦異通
變謂道無泥一方則田功修而稼穡之務可以次第而
舉矣
種蒔直説云古農法犂一􁀙六今人只知犂深為功不
知􁀙細為全功􁀙功不到土麄不實下種後雖見苗立
根在麄土根土不相着不耐旱有懸死蟲咬乾死等諸
病􁀙功到土細又實立根在細實土中又碾過根土相
着自耐旱不生諸病
韓氏直説曰為農大綱一則牛欺地二則人欺苗牛欺
地則所種不失其時人欺苗則省力易辧反是則徒勞
無益矣凡地除種麥外並宜秋耕先以鐡齒􁀙縱横􁀙
之然後插犂細耕隨耕隨撈至地大白背時更􁀙兩徧
至來春地氣透時待日髙復擺四五徧其地爽潤上有
油土四指許春雖無雨時至便可下種秋耕之地荒草
自少極省鋤工如牛力不及不能盡秋耕者除種粟地
外其餘黍豆等地春耕亦可大抵秋耕宜早春耕宜遲
秋耕宜早者乗天氣未寒將陽和之氣掩在地中其苗
易榮(𤣥扈先生曰月令地氣沮泄之説為/近若寒暖之氣豈能掩在地中乎)遇秋天氣寒
冷有霜時必待日髙方可耕地恐掩寒氣在内令地薄
不收子粒春耕宜遲者亦待春氣和暖日髙時依前耕
􁀙
農桑通訣耙勞篇曰凡治田之法犂耕既畢則有耙勞
耙有渠疏之義勞有蓋磨之功今人呼耙曰渠疏勞曰
蓋磨皆因其用以名之所以散撥去芟平土壤也桓寛
鹽鐡論曰茂木之下無豐草大塊之間無美苗耙勞之
功不至而望禾稼之秀茂實栗難矣齊民要術云耕荒
畢以鐡齒􁥯再徧耙之蓋鐡齒􁓰􁥯已為之先再用耙
􁓰􁥯而後勞之也今人但耕地畢破其塊墢而後用勞
平磨乃為得也齊民要術云耕地深細不得趂多看乾
濕隨時蓋磨待一段總轉了横蓋一徧每耕一徧蓋兩
徧最後蓋三徧還縱横蓋之種麥地以五月耕三徧種
麻地耕五六徧倍蓋之但依此法除蟲災外小小旱乾
不至全損縁蓋磨數多故也又云春耕隨手勞秋耕待
白背勞(蓋春多風不即勞則致地虚燥/秋田濕濕速勞則恐致地埂)又曰耕欲㢘勞
欲再凡己耕耙欲受種之地非勞不可諺曰耕而不勞
不如棄暴切見世人耕了仰著土塊並待孟春蓋若冬
乏氷雪連夏亢陽徒道秋耕不堪下種也然耙勞之功
非但施於納種之前亦有用於種苗之後者齊民要術
曰榖田既出壠每一遇雨白背時蓋以帖齒􁓰􁥯縱横
耙而勞之耙法令人坐上數以手斷其草草塞齒則傷
苗如此令地熟軟易鋤省力此用於種苗之後也南方
水田轉畢則耙耙畢則抄(抄見農/器譜)故不用勞其耕種陸
地者犂而耙之欲其土細再犂再耙後用勞乃無遺功
也北方又有所謂撻者與勞相類齊民要術云春種欲
深宜曳重撻(春氣冷生遲不曳撻/則根虚雖生輙死)雖生夏氣熱而速曳
撻遇雨必致堅垎春澤多者或亦不須撻必欲撻者須
待白背濕撻令地堅硬也又用曳打場圃極為平實今
人凡下種耬種後惟用砘車碾之然執耬種者亦須腰
繋輕撻曳之使壠土覆種稍深也或耕過田畆土性虚
浮者亦宜撻之打令土實也今當耕種用之故附于耙
勞之末然南人未嘗識此蓋南北習俗不同故不知用
撻之功至於北方逺近之間亦有不同有用耙而不知
用勞有用勞而不知用耙亦有不知用撻者今並載之
使南北通知隨宜而用無使偏廢然後治田之法可得
論其全功也
農桑輯要曰治秧田須殘年開墾待氷凍過則土酥來
春易平且不生草平後必晒乾入水澄清方可撒種則
種不陷土中易出(𤣥扈先生曰落秧宜清/易拔落散宜濁易生根)壅田或河泥
或麻豆餅或灰糞各隨其地土所宜(麻豆餅畆三十斤/和灰糞棉餅畆三)
(百斤插禾前一日將棉餅化開/匀攤田内耖然後插禾或草)
齊民要術收種篇曰凡五榖種子浥鬱則不生生者亦
㝷死種雜者禾則早晚不均舂復减而難熟糶賣以雜
糅見疵炊㸑失生熟之節所以特宜存意不可徒然粟
黍穄梁秫常嵗嵗别收選好穗絶色者函封髙懸之(𤣥/扈)
(先生曰收種特宜宻藏晉/人云函封多不生謬也)至春治取别種以擬明年種
子(耬耩秫種一斗可種一畆量/其家田所須種子多少種之)其别種種子嘗須加鋤
(鋤多則/無秕也)先治而别埋(先治塲淨不雜/窖埋又勝器盛)還以所治穰草蔽
窖(𤣥扈先生曰窖藏為佳/者土中恒受生氣故)將種前二十許日開出水洮
(浮秕去/則無莠)即曬令燥種之依周官相地所宜而糞種之周
官曰草人掌土化之法以物地相其宜而為之種(鄭𤣥/注曰)
(土化之法化之使美以物地占其/形色為之種黄白宜以種禾之屬)凡糞種騂剛用牛赤
緹用羊墳壤用麋渇澤用鹿鹹瀉用貆勃壤用狐埴壚
用豕彊㯺用蕡輕㸑用犬(此草人職鄭𤣥注曰凡所以/糞種者皆謂煑取汁也赤緹)
(縓色也渇澤故水處也潟鹵也貆貒也勃壤分解者埴/壚粘疏者强㯺强堅者輕㸑輕脆者故書騂為挈墳作)
(蚠杜子春挈讀為騂謂地色赤而土剛强也鄭司農云/用牛以牛骨汁漬為種也謂之糞種墳壤多蚠䑕也壤)
(白色蕡麻也𤣥/謂墳壤潤解)汜勝之書曰種傷濕鬱熱則生蟲也取
麥種候熱可穫擇穗大强者斬束立塲中之髙燥處曝
使極燥無令有白魚有輙揚治之取乾艾雜藏之麥一
石艾一把藏以瓦器竹器順時種之則收常倍取禾種
擇髙大者斬一節下把懸髙燥處苗則不敗
農桑輯要曰汜勝之書曰牽馬令就榖堆食數口以馬
踐過為種無虸蚄等蟲也薄而不能糞者以原蠶矢雜
禾種種之則禾不蟲又取馬骨剉一石以水三石煮之
三沸漉去滓以汁漬附子五枚(𤣥扈先生曰如此農家/宜種附子今成都彰明)
(縣民間多種之/不營他業也)三四日去附子以汁和蠶矢羊矢各等
分撓令洞洞如稠粥先種二十日時以溲種如麥飯狀
當天旱燥時溲之立乾薄布數撓令乾明日復溲天隂
雨則勿溲六七溲而止輙曝謹藏勿令復濕至可種時
以餘汁溲而種之則禾稼不蝗蟲無馬骨亦可用雪汁
雪汁者五榖之精也使稼耐旱常以冬藏雪汁器盛埋
於地中治榖如此則收常倍(𤣥扈先生曰北方斥鹵之/地最宜積雪地方多春旱)
(故/也)
農桑通訣播種篇曰書稱黎民阻饑汝后稷播時百榖
詩言降之穜稑稙穉菽麥奄有下國俾民稼穡蓋言天
相后稷之功也後之農家者流皆祖述之以至于今其
法悉備周禮司稼掌巡邦野之稼而辨其種稑之種周
知其名與其所宜地以為法而縣于邑閭農書云種蒔
之事各有攸序能知時宜不違先後之序則相繼以生
成相資以利用種無虚日收無虚月何匱乏之足患凍
餒之足憂哉正月種麻枲二月種粟脂麻有早晩二種
三月種早麻四月種豆五月中旬種晚麻七夕以後種
萊菔菘芥八月社前即可種麥經兩社即倍收而堅好
如此則種之有次第所謂順天之時也地勢有良薄山
澤有異宜故良田宜種晩薄田宜種早良田非獨宜晩
早亦無害薄田種晩必不成實山田宜種强苗以避風
霜澤田種弱苗以求華實孝經援神契曰黄白土宜禾
黑墳宜麥赤土宜菽汙泉宜稻所謂因地之宜也南方
水稻其名不一大槩為類有三早熟而𦂳細者曰秈晩
熟而香潤者曰粳早晚適中米白而黏者曰稬二者布
種同時每嵗收種取其熟好堅粟無秕不雜榖子晒乾
蔀藏置髙爽處至清明節取出以盆盎别貯浸之三日
漉出納草篅中晴則暴暖浥以水日三數遇隂寒則浥
以温湯候芽白齊透然後下種須先擇美田耕治令熟
泥沃而水清以既芽之榖漫撒稀稠得所秧生既長小
滿芒種之間分而蒔之旬日髙下皆遍北土髙原本無
陂澤遂一曲而田者納種如前法既生七八寸㧞而栽
之凡下種之法有漫種耬種瓠種區種之别漫種者用
斗榖盛種挾左腋間右手料取而撒之隨撒隨行約行
三歩許即再料取務要布種均匀則苗生稀稠得所秦
晉之間皆用此法南方惟種大麥則㸃種其餘粟豆麻
小麥之類亦用漫種其法甚備齊民要術云凡種欲牛
遲緩行種人令促歩以足躡隴底欲土實種易生也今
人製造砘車隨耬種子後循隴碾過使根土相著功力
甚速而當瓠種者竅瓠貯種隨行隨種務均匀犂隨掩
過覆土既深雖暴雨不至􁀙撻暑夏最為耐旱且便於
撮鋤今燕趙間多用之又曰菜茹有畦𤓰瓠果蓏殖於
疆埸則是五榖之外蔬蓏亦不可闕者故榖不熟曰飢
菜不熟曰饉物理論云百榖者三榖各二十種菜果各
二十種共為百榖蓋蔬果之實所以助榖之不及也是
故烹葵食瓜乃繋之豳風農桑之詩畜菜取蔬互見於
月令收歛之後然地有肥瘠能者擇焉時有先後勤者
務焉
若夫種蒔之法姑畧陳之凡種蔬蓏必先燥爆其子地
不厭良薄即糞之鋤不厭頻旱即灌之用力既多收利
必倍大抵蔬宜畦種蓏宜區種畦地長丈餘廣三尺必
種數日斸起宿土雜以蒿草火燎之以絶蟲類併得為
糞臨種益以地糞治畦種之區種如區田法區深廣可
一尺許臨種以熟糞和土拌匀納子糞中候苗出料視
稀稠去留之又有芽種凡種子先用淘淨頓瓠瓢中覆
以濕巾三日後芽生長可指許然後下種先於熟畦内
以水飲地匀摻芽種復篩細糞土覆之以防目曝此法
菜既出齊草又不生
𤣥扈先生曰非草不生也草生遲於菜不得同孔而出
少而易鋤矣
凡菜有蟲摶苦參根併石灰水潑之即死茍能依上法
種蒔非止家可足食餘者亦可為資生之利
　
　
　
　
　
　
　
　
　
　
　
　
　農政全書卷六
欽定四庫全書
　農政全書卷七
　　　　　　　　　　　　明　徐光啟　撰
　　農事
　　　營治下
農桑通訣鋤治篇曰傳曰農夫之務去草也芟夷藴崇
之絶其本根勿使能殖則善者信矣蓋稂莠不除則禾
稼不茂種苗者不可無鋤芸之功也又説文云鋤言助
也以助苗也故字從金從助凡榖須鋤乃可滋茂詩曰
其鏄斯趙以薅荼蓼按齊民要術云苗生如馬耳則鏃
鋤(諺曰欲得/榖馬耳鏃)稀豁之處鋤而補之凡五榖惟小鋤之為
良(小鋤者非直省功榖亦大勝大鋤/者草根繁茂用功多而收功亦少)苗出壠則深鋤不
厭數周而復始勿以無草為暫停(鋤者非止除草乃地/熟而榖多糠薄米息)
(鋤得十遍便/得八米也)春鋤起地夏為鋤草故春鋤不用觸濕六
月已後雖濕亦無嫌(春既淺隂米覆地濕鋤則地堅夏/苗隂厚地不見日故雖濕亦無害)
(矣管子曰為國者使民/寒耕而熟芸除草也)又云候黍粟苗未與壠齊即鋤
一徧經五七日更報鋤第二徧候未蠶老畢報鋤第三
徧無力則止如有餘力秀後更鋤第四徧脂麻大豆並
鋤兩徧止亦不厭早鋤榖第一徧便科定每科只留兩
三莖更不得留多每科相去一尺兩壠頭空務欲深細
第一徧鋤未可全深第二徧惟深是求第三徧交淺于
第二徧第四徧又淺于第三徧蓋榖科大則根浮故也
諺云榖鋤八遍餓殺狗為無糠也其榖畆得十石斗得
八米此鋤多之效也其所用之器自撮苗後可用以代
耰鋤者名曰耬鋤(見農/器譜)其功過鋤功數倍所辧之田日
不啻二十畆或用劐子其制頗同如耬鋤過苗間有小
豁眼不到處及壠間草薉未除者亦須用鋤理撥一遍
為佳别有一器曰鏟營州以東用之又異于此凡耘苗
之法亦有可鋤不可鋤者旱耕塊墢苗薉同孔出不可
鋤治此耕者之失難責鋤也曾氏農書芸稻篇謂禮記
有曰仲夏之月利以殺草可以糞田疇可以美土疆蓋
耘除之草和泥渥漉深埋禾苗根下漚罨既久則草腐
爛而泥土肥美嘉榖蕃茂矣大扺耘治水田之法必先
審度形勢先于最上處瀦水勿致走失然後自下旋收
旋芸之其法須用芸爪不問草之有無必徧以手排漉
務令稻根之傍液液然而後已荆揚厥土塗泥農家皆
用此法又有足芸為木杖如拐子兩手倚之以用力以
趾塌撥泥上草薉擁之苗根之下則泥沃而苗興其功
與芸爪大類亦各從其便也(𤣥扈先生曰不/如手芸之細)今創有一
器曰芸盪以代手足工過數倍宜普效之(芸盪是二事/俱不可已)
慕文曰養苗之道鋤不如耨耨今小鋤也鋤後復有薅
㧞之法以繼成其鋤之功也夫稂莠荑稗雜其稼出蓋
鋤後莖葉漸長使可分别非薅不可(薅即/芸也)故有薅鼓薅
馬之説其北方村落之間多結為鋤社咸十家為率先
鋤一家之田本家供其飲食其餘次之旬日之間各家
田皆鋤治自相率領樂事趨功無有偷惰間有病患之
家共力助之故田無荒穢嵗皆豐熟秋成之後豚蹄盂
酒逓相犒勞名為鋤社甚可效也今採摭南北耘耨之
法備載于篇庶善稼者相其土宜擇而用之以盡鋤治
之功也
種蒔直説曰芸苗之法其凡有四第一次曰撮苗第二
次曰布第三次曰擁第四次曰復(俗謂/添功)一次不至則稂
莠之害秕穅之雜入之營州之内以鋤營州之東以鏟
爰有一器出於鋤者名曰耬鋤撮苗後用一驢帶籠觜
挽之初用一人撁慣熟不用人止一人輕扶入土二三
寸其深痛過鋤力三倍所辦之田日不啻二十畆今燕
趙多用之名曰劐子劐子之制又少異于此(劐子第一/遍即成溝)
(子榖根未成不耐旱耬鋤刃在土中故不成溝子/第二遍加擗土木鴈翅方成溝子其上分壅榖根)擗土
(用木厚三寸濶三寸長六寸取成三角樣前為尖頭/空一竅長一寸濶半寸穿于鐡鋤柄上壓鋤刀上)韓
氏直説如耬鋤過苗間有小豁不到處用鋤理撥一遍
如種黍粟大小豆等田當用一尺三寸寛脚種蒔下種
(易使鋤/耬故也)如種麻麥用狹脚種蒔則可
農桑通訣糞壤篇曰田有良薄土有肥磽耕農之事糞
壤為急糞壤者所以變薄田為良田化磽土為肥土也
(𤣥扈先生曰田附郭多肥饒以糞多故村落中民/居稠宻處亦然凡通水處多肥饒以糞壅便故)古者
分田之制上地家百畝嵗一耕之中地家二百畝間嵗
耕其半下地家三百畝嵗耕百畝三嵗一周蓋以中下
之地瘠薄磽确茍不息其地力則禾稼不蕃後世井田
之法變强弱多寡不均(非為田不均亦為人不均所以/稠宻之地農人多無立錐廣虚)
(之野即又務/廣地而荒之)所有之田嵗嵗種之土敝氣衰生物不遂
為農者必儲糞朽以糞之則地力常新壯而收穫不減
孟子所謂百畝之糞上農夫食九人也踏糞之法凡人
家于秋收場上所有穰􁵡等並須收貯一處每日布牛
之脚下三寸厚經宿牛以蹂踐便溺成糞平旦收聚除
置院内堆積之每日亦如前法至春可得糞三十餘車
至夏月之間即載糞糞地地畆用五車計三十車可糞
六畆匀攤耕蓋即地肥沃兼可堆糞行又有苗糞草糞
火糞泥糞之類苗糞者緑豆為上小豆胡麻次之(蠶豆/大麥)
(皆/好)悉皆五六月䆊種七八月犁掩殺之為春榖田則畝
收十石其美與蠶矢熟糞同此江淮迤北用為常法草
糞者于草木茂盛時芟倒就地内掩罨腐爛也記禮有
曰仲夏之月利以殺草可以糞田疇可以美土疆今農
夫不知此乃以其耘除之草棄置他處殊不知和泥渥
漉深埋禾苗根下漚罨既久則草腐而土肥美也江南
三月草長則刈以踏稻田嵗嵗如此地力常盛(江南壅/田者如)
(翹蕘陵苕皆特種之非野/草也恐苜蓿亦可壅稻)農書云種榖必先治田積腐
藁敗葉剗薙枯朽根荄遍鋪而燒之即土暖而爽及初
春再三耕耙而以窖罨之肥壤雍之麻籸(舒榛/反)榖殻皆
可與火糞窖罨榖殻朽腐最宜秧田必先渥漉精熟然
後踏糞入泥盪平田面乃可撮種其火糞積上同草木
堆疊燒之土熟冷定用碌軸碾細用之江南水地多冷
故用火糞種麥種蔬尤佳又凡退下一切禽獸毛羽親
肌之物最為肥澤積之為糞勝于草木(毛羽和撏湯積/之久則潰腐如)
(欲速潰置韭菜一握/其中明日爛盡矣)下田水冷(不論下田近/泉源處即冷)亦有用石
灰為糞治則土暖而苗易發(下田水不得冷惟山田泉/水未經日色則冷閩廣用)
(骨及蚌蛤灰糞田亦因山田水冷故也為山田者/宜委曲導水使先經日色然後入田則苗不壞)然糞
田之法得其中則可若驟用生糞及布糞過多糞力峻
熱即燒殺物反為害矣火糞力壯南方治田之家常於
田頭置塼檻窖熟而後用之(雖熟亦不得過多多/用者須臘月下之)其田
甚美北方農家亦宜效此利可十倍又有泥糞於溝港
内乘船以竹夾取青泥杴撥岸上凝定裁成塊子檐去
同火糞和用比常糞得力甚多或用小便亦可澆灌但
生者立見損壞不可不知土壤氣脉其類不一肥沃磽
确美惡不同治之各有宜也夫黑壤之地信美矣然肥
沃之過不有生土以解之則苗茂而實不堅磽确之土
信惡矣然糞壤滋培則苗蕃秀而實堅栗土壤雖異治
得其宜皆可種植今田家謂之糞藥言用糞猶用藥也
凡農居之側必置糞屋低為簷楹以避風雨飄浸屋中
必鑿深池甃以磚甓凡掃除之草薉燒燃之灰簸揚之
糠秕斷藁落葉積而焚之沃以肥液積久乃多凡欲播
種篩去瓦石取其細者和匀種子疏把撮之待其苗長
又撒以壅之何物不收為圃之家于厨棧下深濶鑿一
池細甃使不滲洩(細甃有良法宜/用水庫法造之)每舂米則聚礱簸榖
殻及腐草敗葉漚漬其中以收滌器肥水與滲漉泔淀
漚久自然腐爛一嵗三四次出以糞苧因以肥桑愈久
愈茂而無荒廢枯摧之患矣又有一法凡農圃之家欲
要計置糞壤須用一人一牛或驢駕雙輪小車一輛諸
處搬運積糞月日既久積少成多施之種藝稼穡倍收
桑果愈茂嵗有増羡此肥稼之計也(北土不用糞壤/作此甚有益)夫
掃除之隈腐朽之物人視之而輕忽田得之為膏潤唯
務本者知之所謂惜糞如惜金也故能變惡為美種少
收多諺云糞田勝如買田信斯言也凡區宇之間善於
稼者相其各方地理所宜而用之庶得乎土化漸漬之
法沃壤滋生之效俾業擅上農矣
農桑通訣灌溉篇曰昔禹决九川距四海濬畎澮距川
然後播奏庶艱食烝民乃粒此禹平水土因井田溝洫
以去水也後井田之法大備于周周禮所謂遂人匠人
之治夫間有遂十夫有溝百夫有洫千夫有澮萬夫有
川遂注入溝溝注入洫洫注入澮澮注入川故田畝之
水有所歸焉此去水之法也若夫古之井田溝洫脉絡
布于田野旱則灌溉潦則泄去故説者曰溝洫之於田
野可决而决則無水溢之害可塞而塞則無旱乾之患
又荀卿曰修隄防通溝洫之水潦安水藏以時决塞則
溝洫豈特通水而已哉(水藏即後/世之水櫃)考之周禮稻人掌稼
下地以水澤之地種榖也以瀦蓄水以防止水以遂均
水以列舍水以澮瀉水此又平地之制與遂人匠人異
也後世灌溉之利實昉於此至秦廢井田而開阡陌於
今數千年遂人匠人所營之迹無復可見惟稻人之法
低濕水多之地猶祖述而用之天下農田灌溉之利大
抵多古人之遺跡如闗西有鄭國白公六輔之渠闗外
有嚴熊龍首渠河内有史起十二渠自淮泗及汴通河
自河通渭則有漕渠郎州有右史渠南陽有召信臣鉗
盧陂廬江有孫敖芍陂潁川有鴻隙陂廣陵有雷陂浙
左有馬臻鏡湖興化有蕭何堰西蜀有李氷文翁穿江
之迹皆能灌溉民田為百世利興廢修壞存乎其人夫
言水利者多矣然不必他求别訪但能修復故迹足為
興利此歴代之水利下及民事亦各自作陂塘計田多
少於上流出水以備旱涸農書云惟南熟于水利官陂
官塘處處有之民間所自為溪堨(音/曷)水蕩難以數計大
可灌田數百頃小可溉田數十畆若溝渠陂堨上置水
閘以備啟閉若塘堰之水必置􁀙(音/蹇)竇以便通泄此水
在上者若田髙而水下則設機械用之如翻車筒輪戽
斗桔橰之類挈而上之如地勢曲折而水逺則為槽架
竹筒隂溝浚渠陂柵之類引而達之此用水之巧者若
不灌及平澆之田為最或用車起水者次之或再車三
車之田又為次也其髙田旱稻自種至收不過五六月
其間或旱不過澆灌四五次此可力致其常稔也傅子
曰陸田者命懸于天人力雖修水旱不時則一年功棄
(陸田獨不可灌乎古井/田之法皆為陸田也)水田制之由人人力茍修則地
利可盡天時不如地利地利不如人事此水田灌溉之
利也方今農政未盡興土地有遺利夫海内江淮河漢
之外復有名水萬數枝分𣲖别大難悉數内而京師外
而列郡至於邊境脉絡貫通俱可利澤或通為溝渠或
蓄為陂塘以資灌溉安有旱暵之憂哉復有圍田及圩
田之制凡邊江近湖地多閑曠霖雨漲潦不時淹沒或
淺浸瀰漫所以不任耕種後因故將征進之暇己戍于
此所統兵衆分工起土江淮之上連屬相望遂廣其利
亦有各處富有之家度視地形築土作堤環而不斷内
地率有千頃旱則通水澇則洩去故名曰圍田又有據
水築為堤岸復疊外䕶或髙至數丈或曲直不等長至
瀰望每遇霖潦以圩水勢故名曰圩田(此等初為人利/久而漸多亦或)
(妨于瀦水詳浙中復鏡湖議可見也至如北土淀/水至多急而營之此而慮其為鏡湖也尚早尚早)内有
溝瀆以通灌溉其田亦或不下千頃此又水田之善者
又如近年懷孟路開浚廣濟渠廣陵復引雷陂廬江重
修芍陂似此等處畧見舉行其餘各處陂渠川澤廢而
不治不為不多倘能循按故迹或創地利通溝瀆蓄陂
澤以備水旱使斥鹵化而為膏腴汚藪變為沃壤國有
餘糧民有餘利然考之前史後魏裴延雋為幽州刺史
范陽有舊督亢渠漁陽燕郡有故戾諸堰皆廢延雋營
造而就溉田萬餘頃為利十倍今其地京都所在尤宜
疏通𨗳達以為億萬衣食之計故秦渠若其畧曰鄭國
在前白渠起後舉插如雲决渠為雨且溉且糞長我禾
黍衣食京師億萬之口夫舉事興工豈無今日之延雋
倘有成效不失本末先後之序庶灌溉之事為農務之
大本也
農桑通訣勸助篇曰書曰相小人厥父母勤勞稼穡厥
子不知稼穡之艱難乃逸蓋惡勞好逸者常人之情偷
惰茍且者小人之病上之人茍不明示賞罰以勸助之
則何以奬其勤勞而率其怠倦歟周禮載師凡宅不毛
者有里布謂罰以二里二十五家之泉也田不耕者出
屋粟謂罸以三家之税粟也凡民無職事者出夫家之
征謂雖閑民猶當出夫税家税也閭師言無職者出夫
布不畜者祭無牲不耕者祭無盛不植者無槨不蠶者
不帛不績者不衰先王之于民如此豈為厲農夫哉凡
欲振發而飭其蠱弊使之率作興事耳是以地無遺利
民無趨末田野治而禾稼遂倉廩實而府庫充則斯民
寧復有餓莩流離之患哉月令孟春之月命田司相土
地所宜五榖所殖以敎導民必躬親之孟夏勞農勸民
無或失時其有失時行罪無疑季冬命田官告民出五
種命農計耦耕事古人之于農蓋未嘗一日忘也後世
勸助之道不明其民往往去本而趨末故諺曰以貧求
富農不如工工不如商刺繡紋不如倚市門此說一興
天下之民勇于棄耒耜而爭販鬻婦人舍機杼而習歌
舞惰游末作習以成俗一遇凶飢食不足以充其口腹
衣不足以蔽其身體懷金形鵠立以待盡者比比皆是昔
成王適于田以其婦子之饁彼南畆攘其左右而嘗其
㫖否愛民如此田野安得而不治黍稷安得而不豐文
帝所下三十六詔力田之外無他語减租之外無異説
逐末之民安得而不務本太倉之粟安得而不紅腐此
上之人重農如此至于承流宣化之官又在于守令之
賢各盡其職勤如勸課務求實效及覽古之循吏如黄
霸之治潁川勸種樹(樹謂樹/藝五榖)龔遂之治渤海課農耕何
武行部必問墾田茨充為令益治桑柘召信臣治南陽
開溝瀆為民利任延治九員易射獵為牛耕張堪守漁
陽開稻田皇甫隆治燉煌敎耬犂此先賢勸助之迹載
諸史冊今天下之民寒而思衣皆知有桑麻之事飢而
思食皆知有稼穡之功則男務耕鋤女事紡織蓋有不
待勸而後加勤者况諄諄然諭之懇懇然勞之哉况又
加實意行實惠驗實事課實功哉如或不然上之人作
無益以妨農時斂無度以困民力般樂怠傲不能以身
率先于下雖課督之令家至而户説之民亦不知所勸
也今長官皆以勸農署銜農作之事已猶未知安能勸
人借曰勸農比及命駕出郊先為文移使各社各鄉預
相告報期㑹齎斂秪為煩擾耳栁子厚有言雖曰愛之
其實害之雖曰憂之其實讐之種樹之喻可以為戒庶
長民者鑒之更其宿弊均其惠利但具為敎條使相勉
勵不期化而民自化矣又何必命駕鄉都移文期㑹欺
下誣上而自邀功利然後為定典哉
農桑通訣收穫篇曰孔氏書傳云種曰稼歛曰穡種歛
者嵗事之終始也食貨志云力耕數耘收穫如盗賊之
至蓋謂收之欲速也故物理論曰稼農之本穡農之末
本輕而末重前緩而後急稼欲熟收欲速此良農之務
也記曰種而不耨耨而不穫譏其不能圖功收終也是
知收穫者農事之終為農者可不趨時致力以成其終
而自廢其前功乎月令仲秋之月命有司趣民收歛季
秋之月農事備收孟冬之月循行積聚無有不歛至于
仲冬農有不收藏積聚者取之不詰皆所以督民收歛
使無失時也禹貢曰二百里納銍三百里納秸服蓋納
銍者截禾穗而納之納秸者去穗而刈其藁納之也詩
言刈穫之事最多臣工詩曰命我衆人庤乃錢鏄奄觀
銍艾(銍艾二器/見農器譜)七月詩云九月築場圃十月納禾稼言
農功之備也載芟之詩云載穫濟濟有實其積萬億及
秭良耜之詩云穫之秷秷積之栗栗其崇如墉其比如
櫛以開百室皆言收穫之富也凡農家所種宿麥早熟
最宜早收故韓氏直説云五六月麥熟帶青收一半合
熟收一半若候齊熟恐被暴風急雨所摧必致抛費每
日至晚即便載麥上場堆積用苫宻覆以防雨作如搬
載不及即于地内苫積天晴乘夜載上場即攤一二車
薄則易乾碾過一遍翻過又碾一遍起楷下場揚子收
起雖未淨直待所收麥都碾盡然後將未淨楷稗再碾
如此可一日一場比至麥收盡已碾訖三之一矣大抵
農家忙併無似蠶麥古語云收麥如救火若少遲慢一
值隂雨即為災傷遷延過時秋苗亦誤鋤治今北方收
多肝釤(杉去/聲)用麥綽釤麥覆于腰後籠内籠滿則載而
積于場一日可收十餘畝較之南方以鎌刈者其速十
倍(南方梅天多雨雨時連秸刈竪著/屋下候乾若只釤取穗積之必腐)凡北方種粟秋熟
當速刈之齊民要術云收榖而熟速刈乾速積(刈早則/鎌傷刈)
(晚則穗折遇風則收減濕積則/藁爛積晚則耗損連雨則生耳)南方收粟用粟鑒摘穗
北方收粟用鎌并藁刈之田家刈畢稇而束之以十束
積而為􁀙然後車載上場為大積積之視農功稍隙解
束以旋旋鑱穗撻之南方水地多種稻秫早禾則宜早
收六月七月則收早禾其餘則至八月九月詩云十月
穫稻齊民要術曰稻至霜降穫之此皆言晚禾大稻也
故稻有早晩大小之别然江南地下多雨上霖下潦劖
刈之際則必須假之喬杄多則置之籠架待晴乾曝之
可無耗損之失齊民要術云收禾之法熟過半斷之刈
穄欲早刈黍欲晚皆即濕踐穄踐訖即蒸而浥之黍宜
晒之令燥凡麻有􁁊𡋯則刈刈畢則漚之刈菽欲晩葉
落盡然後刈脂麻欲小束以五六束為一叢斜倚之俟
口開乗車詣田抖擻還叢之三日一打四五遍乃盡耳
梁秫收刈欲晚早刈損實大抵北方禾黍其收頗晩而
稻熟亦或宜早南方稻秫其收多遲而陸禾亦或宜早
通變之道宜審行之
農桑通訣蓄積篇曰古者三年耕必有一年之食九年
耕必有三年之食雖有旱乾水溢民無菜色豈非節用
預備之效歟冡宰眡年之豐凶以制國用量入以為出
祭用數之仂而又以九貢九賦九式均節之取之有制
用之有度此理財之法有常而國家之蓄積所以無闕
也國無九年之蓄曰不足無六年之蓄曰急無三年之
蓄曰國非其國矣蓄積者豈非有國之先務乎周禮倉
人掌粟入之藏以待邦用若不足則止餘法用有餘則
藏之以待凶而頒之遺人掌邦之委積以待施惠鄉里
之委積以恤民之囏阨闗市之委積以養老孤郊里之
委積以待賔客野鄙之委積以待羇旅縣都之委積以
待凶饑以此見先王蓄積皆為民計非徒曰藏富于國
也彼有損下以自益剥民以自豐如商王鉅橋之粟隋
人洛口之倉所積雖多豈先王預備憂民之意哉大抵
無事而為有事之備豐嵗而為歉嵗之憂是故國有國
之蓄積民有民之蓄積當粒米狼戾之年計一嵗一家
之用餘多者倉箱之富餘少者儋石之儲莫不各節其
用以濟凶乏此固知堯之時有九年之水湯之時有七
年之旱而國亡捐瘠所謂蓄積多而備先具者豈皆藏
于國哉蓋必有藏于民者矣今之為農者見小近而不
慮久逺一年豐稔沛然自足侈費妄用以快一時之適
所收榖粟耗竭無餘一遇小歉則舉貸出息于兼并之
家秋成備稱而償之嵗以為常不能振㧞其間有收刈
甫畢無以餬口者其能給終嵗之用乎嘗聞山西汾晉
之俗居常積榖儉以足用雖間有飢歉之嵗庶免夫流
離之患也傳曰收斂蓄藏節用御欲則天不能使之貧
信斯言也近世利民之法如漢之常平倉榖賤則増價
糴之不至于傷農榖貴則減價而糶之不使之傷民唐
之義倉計墾田頃畝多寡豐年納榖而藏之凶年出榖
以賙貧乏官為主之務使均平是皆斂其餘以濟不足
雖遇儉嵗而不憂飢殍也然嘗考之漢史賈生言于文
帝曰漢之為漢幾四十年公私之積猶可哀痛彼一時
也自文帝躬行節儉以化天下至景帝末年太倉之粟
陳陳相因而民亦富庶人徒見古之蓄積常有餘後之
蓄積常不足豈天之生物不如古之多人之謀事不如
古之智蓋古之費給有限而後之費給無窮無怪乎有
餘不足之不同也
　
　
　
　
　
　
　
　
　
　農政全書卷七
欽定四庫全書
　農政全書卷八
　　　　　　　　　　　　明　徐光啟　撰
　　農事
　　　開墾
諸葛昇(選貢夀昌人/定逺知縣)墾田十議曰江淮偏瘠已乆流離
觸目可虞謹陳開荒十議以盡地力以厚民生事(兩淮/古昔)
(與兩江兩浙/等何以至是)照得卑職受事此中三閱嵗於兹熟計利
弊其有民生最利時事最急者則無如墾田一議墾田
在西北為利而在鳳陽一屬尤利之利者也竊見鳳屬
頻年以來旱澇為祟螟螣再罹疫癘流行道殣相繼小
民蕭條滿目則微鄉土之思生計無聊則寡性命之樂
以故慓悍輕生離鄉逺竄者十之七而廹窮為盜偷延
喘息者十之三斯時也彼已不自用其命而督之以科
條威之以箠楚又将安用之則有操之以法度莫如養
之以膏澤膏澤者墾田是也田墾則民自聚民聚則財
自豐膏澤行而法度有所恃矣此無他貨利者此中之
不足而隴畆者此中之有餘因其有餘而開之則於勢
易更從其有餘而收之則為功倍也以此謹摭墾田十
議以備採擇施行
一築塘壩以通水利
古者畫井而田甽達於溝溝達於洫洫達於澮逆壅順
洩而皆取利於水今淮以南田無宿水靠雨為秋而陂
塘壩堰之利修築不時疏通無法以致雨驟則狂瀾四
溢助河為虐稍乾則揚塵澗底赤地如焚而旱澇皆以
為民害豈直地勢使然哉卑職莅任三稔皆遇旱預計
水利為築陶家堰楚漢泉等壩十數處凡近壩之田得
水灌溉俱獲全熟及秋後滛霖支流就壑而亦無衝决
之虞是築堤明騐也(為其事無其功/者未嘗覩之也)苐州縣有簿書之
繁修築有工食之費廵行阡陌動經旬日一處不督理
而小民之偷惰者如故矣合無責治農一官專司水利
遍歴郊圻尋徃昔舊跡如池塘之閼塞者開濬之溝澮
之壅滯者疏導之灣澗間視地之高下為堰之淺深而
隄之閘之髙則開渠卑則築圍急則激取緩則疏引水
由地中行無枯竭亦無泛濫而荒土皆沃壤矣(鳳陽之/水無可)
(激取者不過用/孺東兩成語耳)
一設廬舍以復流移
江淮歳罹災祲貧民糊口四方逃竄境外郊野㡬為一
空間有招集拊循稍稍復業者隴畆雖荒故土猶在惟
是廬舍數椽原係草土築成初無棟宇完固歳月既乆
風雨摧淋遂成圮壊修築限於無資食息苦於無地徬
徨四顧寧無轉徙之他哉議量於荒田最多之處或鄉
落寥廓之塲量動無礙修理官銀為蓋草房每處約百
十餘間使受㕓之衆襁褓而來者咸得棲身而托足焉
則徃來行旅無戒於途犬吠雞鳴相聞於境生齒漸至
庻蕃而草萊可以漸闢矣
一借耔種以時播挿
照得頻年蝗旱二釜不登民間擔石之儲方罄出以供
枵腹豈復留餘為播挿計乎及無種下田始借貸於有
力之家倍其息猶靳弗與者貧民計所收不足償所貸
而且苦於無貸則有舍已之田代人耕作及去而之他
者比比然矣本縣每春夏之交借種四五千石至六月
中猶有借晚種而佈者雖得升合如獲珠璣誠籽粒之
艱也合無預設種子一倉大州縣約十處小州縣約五
六處每倉約稻一千石歲祲賑濟不與焉専以待開荒
者給借之法則酌戸内人口之多寡及所墾田畆之廣
狹以為差實有田如干畆始給種如干石而收成之際
一視嵗之荒歉為息之厚薄大豐則三息之次豐則二
息之僅豐則一息之不豐不歉則收其本而蠲其息如
或大歉則并其本而蠲之至於杜冐濫稽真偽則責成
於鄉約保甲長官惟為綜核焉借種之大畧備是矣
一蕃樹畜以厚生殖
王者之政不過制田里教樹畜而已況議樹畜於江北
較江南尤易江南寸土無閒一羊一牧一豕一圏喂牛
馬之家鬻芻豆而飼焉江北則林多豐草澤盡菹洳縱
馬放牛可以無人牧圉使倣養伍字之法而牲畜不遍
野乎江南園地最貴民間蒔葱薤於盆盎之中植竹木
於宅舍之側在郊桑麻在水菱藕而利藪共爭誰能餘
隙地江北則廢圃荒畦鞠為茂草深陂廣澤一望惟蓼
蘋耳使盡開百糓之利而一蔬一菓皆民食也民有自
然之利相安於媮惰而不興地有不盡之力竟同於稿
壤而莫取比饑寒切身流離逺去始覔草根木實以延
旦夕之喘何不早計乎議於數口之家必畜雞豚牛羊
之利開荒而外每種蔬菓花麻各一畦有隙地者仍襍
種梨棗桑栁等木保甲長一一籍記鄉約彚送州縣稽
查行之不十年而江淮皆樂土矣(此吾太祖之令甲有/司之嵗事也後稍凌)
(夷當朝覲造冊則虚揑報數今都不省視/并紙上栽桑云云人間亦不知為何語)
一總軍屯以覈規避
江北荒田民荒者十之三軍荒者十之七民荒者州縣
督焉軍荒者有司過而不敢問揆厥所繇曰此田係某
伍下積負徴粮而逃者也領其田必且償其負而民不
敢佃又曰此攤荒已乆開墾必大費誅鋤之力比方成
熟而本軍還奪焉而民不敢佃所以一望膏腴之地坐
視為黄茅紅蓼之區則已耳然亦有本軍召佃而貽累
更多本軍糊口所急先期執券收兊二粮以供枵腹及
旗甲徴收屯官勒比而上納不前則又藉口為某某百
姓所占本官不察謬呈倉屯督儲等衙門批行所在官
司株連蔓引罄産重輸小民無收獲之利而先受賠累
之苦不有視軍屯為陷穽者乎合無自今伊始凡有佃
屯認粮者取其合同文券陳告管屯衙門准給印信執
照仍置印信文簿登記查攷民以所給印信文約投本
縣掛號亦置文簿登記叅核㑭民得安心開墾儘力耕
種收熟之時照所佃糧額竟赴管屯衙門當官完納請
給印信實收隨以實收赴縣掛號額糧外每畆量出錢
若干文以為屯造幇撡之費亦於交納時交付本軍附
載印信實收之後此外不得重科以滋煩擾開墾之後
須佃種十年方許更易不得因成熟有利而遽奪之庻
公私兼足軍民兩利矣(北方土地雖曠莽然棄置不耕/者獨鳳陽為多皆軍屯也此條)
(良是要其根本尤在子粒額重故在軍累軍在民累民/天下軍皆然也必廟堂主計者知開墾勝於抛荒大有)
(更張則屯政/乃可問矣)
一禁越告以専農業
江北田地抛荒半由訴越拖累一詞入官株累者必數
人一詞未結守候者必數月而三時已奪矣況軍民雜
處詞訟交搆凡遇闗提多占恡不發而勢必批行於各
屬逺控於隔江小民之畏赴各屬赴隔江也猶其畏赴
湯火也更必分控於上司以抵之故有一人而數處行
提者一罪而數處發落者貧民將安所奔命焉自非雉
經自盡則有迷門而竄矣一竄之後前案照提數年之
内永不敢歸而所遺田地俱荒而三徴四差復貽賠累
扵本戸而本戸亦竄矣則由各屬之自立籓籬而不由
一體闗會也本縣詳議凡各軍民詞訟自下而上俱乞
批原籍問理如遇批發隔屬容請改批或情輕事小已
經本處斷結者竟註銷則軍民不苦於拖累而農業得
專矣
一嚴保甲以専責成
今之保甲即古之井田也井田之制乆湮而出入守望
相友相助之意不可倣而行乎本縣議每巨鎮大集人
烟凑集之處則拆為數井人烟稀少鄉村聨絡之處則
合為一井孤懸逺僻之處則自為一井每井之内推一
有行者為甲長推一有力者為保長若處中宮然而以
八家翼之非為不法同井之人得以覺察糾舉甲保長
轉聞之官或朋比容隠為他人所告發或官府另有所
咨訪則一井與本犯同罪又責令同井之人或遇火盜
必互相救援爭忿須為解分不得坐視當耕種收獲之
時緩急相周各相幇助如古通力合作之意一人荒業
則九人共督如其不然則荒業者坐罪而同井之人罪
亦如之如此不但稽核之法有所責成亦且保伍之中
各有聨絡而少離竄之蹟矣
一籍客戸以蕃丁口
聞有分土無分民茍踐吾土食吾毛而受吾役即吾民
也安問土著客戸哉鳳屬當勝國兵亂之後生齒未繁
里邑消索高皇帝常遷松常蘇杭嚴紹金處之民以實
之占籍坊里世為編民今外郡之人貿易經營於邑中
者踵相接頗亦起家欲遷居占籍焉里人不許得非以
客之利主之不利乎不知若輩占籍此中則彼剏世業
長子孫輸賦均徭與吾共其利亦與我同其勞今不許
則彼嵗權子母捆載而歸以其家為内帑以吾邑為泉
府所謂滔滔者如逝波不返也彼受贏我誠受其絀土
人殆未之思耳(但是荒蕪之處人情盡然㓙年流/徙又仰給於他方可謂不恕矣)況每
奉憲檄招拊流移流移尚許占籍乃有力墾種者獨不
之許乎本縣議令凡外郡商賈有置事産而願受㕓者
悉許其占籍坊里入仕當差則歸附既多荒蕪自闢十
年生聚十年教訓生齒不嵬然與江以南埓乎(故當勝/之何者)
(賦役甚/輕故也)
一改折贖以資工作
凡擬罪以懲不肖也而律文不尤嚴造意故犯之條乎
仐乃槩為收贖之例彼豪悍之民作奸犯科者曾何愛
于錙銖且曰吾儘捐槖中金無㡬而三尺之加於我者
止如是而不肖之心豈有懲焉至於貧窘之人詿誤犯
法者必且質田廬鬻妻子以僅完一罪金矢方入而囊
箧已整矣且也出之小民追比不勝苦剝膚入之官帑
主司不免恣冐濫豈直謂贖鍰所入遂與俸禄同養亷
乎哉仐議凡造意故犯徒配者勿槩擬有力有力杖者
間令納賑稻勿槩折贖錢或與無力者同准其工作所
限之期如所笞之數以為差以開無主荒田焉則一州
縣之中計歲所徒杖者不下數什伯計歲所墾之田不
下數千萬矣(余嘗思祖宗流罪之法不廢而北土之/田盡墾則國富兵强久矣亦此意也)
一役徒夫以供開濬
古者城旦之役原以備工作亦以動其悔悟之心而開
之生全之路今之徒配者則不然其有力行賄者則倩
保代役官吏染指其間不以差委避則以逃病申其無
力者縲絏長羈衣食缺乏徒坐而斃耳徒配非重辟與
其瘐死於獄中孰若生全於隴畆之為得耶本縣看得
近驛之處每多荒田責令有力農人或殷實馬戸帶領
耕作每人日給倉糓二升為飯食之費供役一日准筭
徒限一日如有親識願助供役者亦准通筭總計三百
六十工為一年滿即釋放有司核其所墾過田若干畆
一嵗所入糓若干石而籍記焉除午種工本所餘量為
該驛廪糧之費庻可免加𣲖於小民也如此不但徒配
得生全之路而附驛一帶無復蒿萊狐兔之區矣亦開
荒之一竒也(如此必須驛丞吾輩人為之近錫山有夫/頭倪某等養徒夫以墾田甚多如此人以)
(為督郵/可也)
總督漕運巡撫軍門戸部右侍郎兼都御史陳批墾田
一說處處當行而江北淮南尤急本院數以語人人鮮
應者得此十議而知天下事任之在人非其人不能任
即非其人不能言也(亦有非其人而言者/知言者乃能辨之)該縣有此識
見當遂力行以奠一方之生以為各屬之望本院將樂
觀其成焉(當世寜有㡬人非無其人也/上無其人所求不存焉故也)
𤣥扈先生曰凡開墾必當告明屯院行文道府出示禁
約庶無阻撓北人不知墾田有利于彼以我南人異鄉
不無嫌忌南北初交定生矛盾四五年後或親或友可
無争鬭涿州可為驗矣
凡買地必得成段方圎庶可築圍打埂隨高就低耙平
成田畜水耕種有奸狡之輩不云侵占地畆則云淹壞
田禾易起争端水溝必得買通庶無阻塞如墾新城地
原有徐尚寳開成溝蹟但得府道明文立碑為記可永
無阻塞之病矣招來佃戸量其財力撥田少給牛種近
地卜居搭橋建閘使居民便於行走此要務也明年開
田今年先收買粮食庶佃户歸心人衆則無餘地也
汪應蛟海濵屯田疏曰海濵屯田試有成效酌議留軍
併懇召民兼種以資兵餉以永固重地臣竊見天津葛
沽一帶咸謂此地從來斥鹵不耕種間有近河滋潤種
藝豆者每畆收不過二斗臣竊以為此地無水則鹻得
水則潤若以閩浙瀕海治地之法行之穿渠灌水未必
不可為稻田而一時文武將吏諸人無肯應命者至今
春始買牛制器開渠築堤一時並舉計葛沽白塘二處
耕種共五千餘畆内稻二千畆其糞多力勤者畆收四
五石餘三千畆或種薥豆或旱稻薥豆得水灌溉糞多
者亦畆收一二石惟旱稻竟以鹻立槁臣近巡歴天津
親詣查勘據副總兵陳爕禀稱水稻約可收六千餘石
薥豆可收四五千石於是地方軍民始信閩浙治地之
法可行於北海而臣與各官益信斥鹵可盡變為膏腴
也夫天津當河海咽喉為神京牖戸自倭警震隣開府
設鎮署將増兵而其地益重今鯨波雖息内備未忘矧
中原多事之秋尤未雨徹桑之日現在水陸兩營兵尚
存四千人嵗費餉六萬餘兩原無請給内帑俱加𣲖民
間欲留兵不免於病民欲恤民無以給兵臣嘗早夜熟
思惟有屯田可成斯得足食長䇿然召募之兵非有室
家婦子之助計一夫不過耕種四五畆即畆收三石不
過六萬石而可墾荒田連壤接畛奚啻六七千頃若盡
依今法為之開渠以通蓄洩為之築堤以防水澇每千
頃各致糓三十萬石以七千頃計之可得糓二百餘萬
石非獨天津六萬金之餉可以取給即以充近鎮之年
例省司農之轉饋無不可者且地在三岔河外海潮上
溢取以灌溉於河無妨白塘以下多地原無粮差白塘
以上為靜海縣民或五畆十畆而折一畆糧差不過一
分八釐民願賣則給價不願則田仍給種於民情無拂
就中經理得宜行之乆逺可不謂國家萬世之利哉惟
是地廣則墾治之難田多則耕種之難又招徠數千家
而後能任數千頃之地必羣聚數萬之人而後能供數
十萬畆之耕如地方十里為田五百四十頃一面濱河
三面開渠與河水通深廣各一丈五尺四面築堤以防
水澇高厚各七尺又中間溝渠之制條分縷析大約用
夫六十萬人而後可以成功(河中起土築堤之餘四倍/於堤又四十九分堤之五)
(不知安/在何處)無論北人慵惰憚於力作即有南方善耕之人
誰能集衆褁糧百十為羣越數千里以從難成之役其
富商大賈衣輕乗肥操竒贏坐收三倍又誰肯捐數萬
金之資以勞形哉此闢地生財之說雖屢厪廟議而未
睹成績也臣今為計惟有用軍墾田以田分民軍能墾
而不能盡種民能種而不必自墾軍有月糧而無僱值
之費民無勞役而享可耕之田然後趨之若流水應之
如赴聲䇿無便於此者然非見在水陸兩營之兵所能
獨成也彼以四千之衆勤力於二萬畆之耕又三農之
餘無廢其坐作擊刺之條其操畚鍤而従事於濬築所
就能㡬何哉(欲成此非勸誘富民不可此禹舊法也/軍墾民種而大半收之此為何法哉)臣
請以防海官軍用之於海濱墾地計左右兩營軍共六
千併水陸兩營之兵總得萬人除人各耕種外每嵗開
渠築堤可成田數百頃一面召募邉地殷實居民及南
人有資本者聴其分領承種少或五十畆多不過一二
頃悉令倣照南方取水種稻本年開耕姑免起科以償
其牛種器具之費次年每畆定收稻米五斗以後永為
世業其軍兵自種五畆每名定收稻米一石五斗(如此/重稅)
(民必不來則/軍為徒勞矣)其有父兄子弟願領種餘田聴各營中軍
總哨及天津三衛官舍有率其子弟童僕願領者聴(誰/願)
(領者固宜/旋舉旋廢)總之多不許過二頃數年之後荒地漸闢各
軍兵且屯且練民間可省養兵之費重地永資保障之
安邉境狼烽長靜兩營官軍常留屯可也萬一邊釁可
虞復調春秋逓防可也至於米粟漸多可支邉鎮之年
例民居漸廣可實海邑之版圖并一切署置調度事宜
容職次第區畫具奏非可以一端盡也先是二十五年
春戸部奏覆天津巡撫萬世徳題天津開田一事查山
東之長島遼東之千家庄俱係海墩曠地(此皆海島而/諱言之曰海)
(墩其實海島/何妨屯守哉)近因倭警撥調軍士且耕且防不踰年而
各獲萬計又查得天津沿海一帶節該科臣戴士衡徐
元正並題膠河水淡可樹嘉禾撫按設法招墾(此䇿良/是勝汪)
(公逺/矣)祗因連值兵荒官無餘餉民無餘力坐是因循日
乆竟未奏效合候命下本部移咨天津海防巡撫都御
史督行各該兵備道即將各哨上環海荒田地南自静
海北至直沽永平等處并諭逺近軍民人等各自備工
本儘力開種官給印照世為己業成熟三年之後方許
收稅酌量本地所獲花利每畆上地納穀一斗中地六
升下地三升另項收貯専備海防餉費此外不許别項
科擾如有力大能開墾鑿池濬溝築堤建閘並隨便經
理不相牽制每歲終撫臣躬親廵督果有成效如長山
島千家庄之補助軍餉者即分别墾田多寡輸餉厚薄
酌議賞格徑自舉行至於有力大能捐本倡率者另題
優叙庻㡬人自勸勉地闢而根益増兵農兼濟上下相
資計無善於此矣
沈一貫山東營田疏曰臣聞軍國之需最先足食生財
之道貴在聚民頃因倭氛飈起海防戒嚴創設天津登
萊巡撫以圖戰守更責内地巡撫計處兵食器械以資
接濟今山東巡撫缺䝉特允以尹應元徃彼整飭之臣
查其舊勅山東廵撫原有營田一事後亦具文而不行
今日時務特宜重此臣請皇上於勅書内特許便宜則
可望山東一省不請戸部不派小民而自裕其海防之
資臣惟山東古齊魯地春秋時管仲擁魚鹽之利通財
積貨獨稱富强至今舉臂勝事無不服藉輔其君桓公
尊王室攘夷狄為五覇首(自秦皇帝則輓黄腄負海之/粟矣今登萊則古黄腄也其)
(菽粟狼戾苦無/所洩民甚病之)延至漢時尚稱十二之國餉饋闗中冠
帶天下何其雄也乃今則僅僅裁自給而司農悉仰之
江南該省甫一防海輙告不足甘棄沃饒坐視匱乏此
豈無土哉無人故耳該省六府大抵地廣民稀而迤東
海上尤多抛荒謂宜脩管子之法管子曰凡有地牧民
者務在四時守在倉廪國多財則逺者來地闢舉則民
留處今日之事宜令廵撫得自選亷幹官員(吏部所選/何官其官)
(所幹/何事)將該省荒蕪土地逐一查覈頃畆的數多方招致
能耕之民如江西福建浙江山西及徽池等處不問逺
近凡願入籍者悉許報名擇便官為之正疆定界署置
安挿辯其衍沃原隰之宜以生五榖六畜之利語云荒
田不耕纔耕便争必嚴輯土人而告戒之毋阻毋争凡
抛荒積逋一切蠲貸與之更始或聽和買或聽分種其
新籍之名則為編戸排年為里為甲循阡履畆勸耕勸
織或又聽其寄學應舉量增解額以作興之聽其試武
科充吏役納粟官以榮進之毋藉為兵以駭其心毋重
其課以竭其財有恩造于新附而無侵損于土著務令
相安相信相生相養既有餘力又為之淘濬溝渠内接
漕流以輕其車馬負擔之力使四方輻輳于其間米多
價平則鳴吠相應不煩逺輸而獲利已多海渠交通則
商賈坌來魚鹽肆出而其利益廣不出數年可稱天府
夫本地自稱富庶足以省司農請發之煩免百姓加派
之苦紓九重東顧之憂増環海長城之重矣今苐有司
安循常而憚改作居民席世業而患分授必且曰地皆
主籍原無抛棄田皆耰鋤曾何荒蕪而不知東人之習
為惰農也已久即所謂主籍耰鋤者悉皆鹵莾滅裂而
與荒蕪正等耳(海内盡然即南/人亦未免此)高允有言方一里田三
萬七千頃若勸之則畆益三升不勸則畆損三升乃百
里損益之率為粟三百二十萬斛况其廣者乎東土之
貨棄於地東人之力藏於身安能如新集者勤而相勸
以復周漢之齊魯哉是事也宜専責巡撫之力擔勇任
而令巡按以時稽察之且重司道之選如近日霍鵬之
在肅州以墾田間豈乏其人可令各舉而用之以為率
且精有司之選如先年申其學趙蛟楊果輩皆勤敏精
幹治邑如家豈乏其人宜不限科貢異流而器使以為
長不必别立農官就府縣見職可以責任不許别請錢
糧就本省倉庫可以通融事本不難得人即易數年前
鄭汝璧巡撫此地有其志矣而被流言以去美業不終
臣甚惜之皇上奮誅島夷海内方喁喁嚮風樂趨王事
况招狹鄉之民以就寛鄉之地人心所欲因民之利而
利事亦不勞管仲之事功雖不足為天下士大夫願而
姑取救時亦當有奮然而任者(思文后稷亦/不足願歟)且聞江北
畿南可墾甚多又不特山東為然也以此風之利可益
開矣奉聖㫖今財匱餉艱公私俱困地方官只圖那借
别省搜索窮民全不講求地利生財之法覽卿奏具見
謀國忠猷務本正論便行與山東巡撫督率有司著實
修舉還著巡按御史稽查勤惰以行賞罰都添入勅内
永逺遵行
附耿橘開荒申曰常熟縣為設法開墾荒田以裕民生
以裨國計事竊照本縣坐濱江海田地髙下不齊肥脊
叅半兼以賦役繁重民生游惰以故田多荒蕪蕭條滿
野然非土性之荒也水利未修旱澇無備荒者且歳有
益焉則熟之難流移未還勞來未至則熟之難積逋未
豁原主告爭民雖有欲懇之心鮮不蛇豕視則熟之難
風俗頺敗邪行交作民不務本則熟之難卷查萬厯二
十八九兩年間前任趙知縣清勘坍荒有二項焉一曰
板荒一曰坍江闔縣四百八十四里内勘出舊板荒田
地一萬二千四十三畆一分九釐八毫於内蘆葦荒田
地七百一十九畆六釐四毫茭草荒田地四千八百六
十七畆六分九釐九毫又新荒田地一萬九千二百五
十二畆九分八毫又勘出坍江田地并髙明坍沙二萬
三百五十八畆七分五釐坍江沈淪遂將槩縣存留米
抵補板荒隰畛具存復熟有待第入未限緩徵蘆葦則
每已米一石秪徵銀二錢五分茭草每己米一石秪徵
銀一錢二分五釐並不派其本色已經詳允立石矣卑
縣自愧綿才無能彷彿萬一而民生國計攸闗不敢不
盡其犬馬之愚試以荒田言之本縣錢糧太重催徴屬
第一難事但有緩之一字即斷㫁乎不可徴矣自二十
九年勘緩之後及今又四閱䙫矣不聞有荒者之復熟
第見有熟者之告荒何耶一冒荒名幸脫徴輸視其田
為身外之物頻年莽莽而弗之恤即草澤之利竊取私
收猶畏乎人知而稼穡之事東作西成遂絶於南畆年
復一年人效其人將安所窮耶卑縣查勘水利遍詣各
鄉遂設為方畧招民開墾一如左列欵斷不少變毫芒
此令一申未及半月即據二十五等都七等啚民陳福
黄表等來告共願墾田俱發開荒多者念畆少者十畆
最少者五畆俱註名荒田冊中嗣今已徃將開墾之人
日益衆荒蕪之地日益開民生國計兩有裨乎至於坍
江一頃雖糧經豁免而土之在水原無喪失有坍則有
漲此坍則彼漲其常理也合無清查沿江自白茆一帶
凡有新漲之田俱令計畆陞科若荒田中果有沙瘠不
堪耕種者即以此糧補之而荒糧即與豁除期於不失
原額而已(坍者熟田漲者白塗漸/以成蕩故抵補不盡)
一招撫流移入戸
錢糧之重也差役之繁也水旱之無救也民未有不流
徙他方者田地抛荒職此之由合無利刻告示遍揭各
鄉令其宗族親戚里排公正人等轉相告布招致歸耕
歸者必曲為安全務㑭得所
一盡豁積逋
查得荒田一項戸係逃絶糧從緩征自二十九年勘緩
以至於今實未嘗有釐毫之輸納也二十九年以上又
可知矣積欠如是民雖有告墾之心實有所懼而不敢
前即本縣諭以免追亦有所疑而不敢信是荒田無復
熟之期即糧無可完之日矣合無明給帖文凡荒糧在
二十九年勘緩之列者今以徃盡免追徵今而後照開
墾事例三年半稅五載全科乃大張告示㑭百姓家喻
戸曉如是則疑懼釋而胼胝集矣
一酌給牛種
小民應詔來耕也有有牛種者亦有無牛種者乃濟農
倉穀當此春日正出陳易新之會也合無畧倣古人補
助之遺意查開墾小民委無工本及無大戸借給者許
赴縣告濟量其墾田多寡工力難易酌給濟農倉穀作
牛種之資仍令該區大戸保領至秋成後祗照原數還
倉不追耗利
一矜免雜差
告認告墾之民悉蠢愚孱弱可矜之民也其里排總甲
塘圖等項雜役本縣㫁不差用而里排總甲塘圖等役
奸民不無乘機索詐者如解軍巡邏挑河築岸諸名色
是已合無明給帖文為照一切雜差悉從矜免如有前
項人等欺其愚弱或勞其筋力或科其毫釐者許執帖
赴縣口禀即將前項人等從重究擬
一禁絶豪强兼并
荒田之為荒也乆矣原戸何在而任其莽莽若是積欠
若是夫荒而棄之熟而收之人任其勞已享其利此奸
民故智而告墾者之所以不來也合無大張告示令新
舊板荒各原戸赴縣告認要將某區坵原田若干自某
年抛荒今來認墾某年半稅某年全徵一一認明以後
按所認年分催科其無人告認者許别戸告墾要將某
區某坵某業戸田若干一向抛荒今來告墾某年半稅
某年全科一一告明給帖為照發該區公正督領開墾
以後照所墾年分催科如是而成熟之後復有原戸告
爭告絶告贖者即豪强兼并之徒也此法立而崇本務
實之人將安心芟柞草其有墾乎
一禁占蘆葦茭草微利
板荒荒也蘆葦茭草猶之乎荒也乃有等惰民嬾戸不
為乆逺長慮逐茭蘆之微利棄稼穡之大寳不惟自不
力墾抑又忌人之墾究其心不過借荒名以逭錢糧挾
小利而懐茍安致令土田漸躋於石版闤闠日入於蕭
條國計歲虧乎正額如之何其可者合無大張告示凡
蘆葦茭草等地悉令開墾復熟即有原戸私占者並許
别戸告墾有原戸恃頑不容别戸告墾者許該區公正
呈舉究治
一明定稅期
三年半稅五載全科凡開荒者類然而吏書作弊或未
及應稅之期而出帖勘查良民受其擾及其逾應稅之
期而沈匿不舉奸民専其利合無於帖文内刋載五等
年分照依原來斗則填註某年免稅某年起稅某年免
稅若干某年起稅若干某年全科若干一様二紙合同
用印一給業戸備照一落該房粘卷仍挨順年月編成
字號以便查考使小民知稅科一定奸者不得幸免良
者無他煩費各各安心畢力也(更宜議寛寛則勝/扵乆荒萬萬矣)
一分任各區公正
公正者糧長之别名一區之領戸也前官查理坍荒及
催徴錢糧率用此輩此輩亦稔熟土性民情況且保惜
身家每規畫調度小民視以為從違故開荒之事非責
成此輩不可合無將各區荒田以十分為率分别難易
著該管公正分投督開或以身先或借工本或多方招
徠每年限田若干務在開完三年之後必於無荒凡告
認告墾告討牛種之真􁃶與夫開墾之虚實及秋後還
倉等事一一委之有能盡心竭力悉闢荒蕪者本縣量
行奬賞若玩愒不忠及有虚冒情弊者定按法究治
一驅打行惡少歸農
打行之風本縣頗盛凡愚民有報讐復怨之事爭投其
黨查得此輩皆係無家惡少東奔西趂之徒合無宻拏
渠魁及被人告發者枷示之後發於各區開荒仍著該
區公正收管季終赴縣逓改行従善結狀仍隨鄉約㑹
聴講夫枷示以殺其飄揚跋扈之氣開荒務使有恒産
恒心之歸此變易風俗之一道而草亦有墾矣(但以重/農之意)
(復祖宗流罪之法則此數輩/皆可歸農否者則空言也)
一驅賭博遊手歸農
賭博之事蕩敗之媒盜之胚胎也本縣此風頗盛合無
宻拏開場者相客者枷示及被人告發者悉發各區開
荒仍著大戸收管季終赴縣逓改行従善結状仍隨鄉
約㑹聴講夫重懲開場相客則勾引無人而又并驅歸
農以約其散漫之身而抑其狂惑之志庻此風可變而
草亦有墾矣
一驅販鹽無藉歸農
本縣地濱江海兼以白茆滸浦福山三丈諸港與通泰
海門各鹽場徑對風帆一指俄頃可達且於彼每鹽一
觔價不過一釐幾毫於此則五六釐矣且於彼衣布米
荳之屬咸可相貿於此則銀錢始售矣無耕耨獲刈之
勞而立享數倍之利此販鹽者之所以紛紛也卑縣除
一面責令巡鹽主簿巡撿司巡撿以至本縣練兵福山
把總等官各嚴緝拏外除拒捕者斬絞列械者追配毫
無姑息外其小船無械與無船有鹽等小販合無杖之
以懲其過發之開荒以遂其生仍令該區公正收管季
終赴縣逓改行従善結狀仍隨鄉約㑹聴講夫大販必
除小販歸耕日漸月化草亦有墾矣
一驅訟師扛棍歸農
俗之敝也訟師扛棍互相為市此輩多係無家窮棍合
無懲創之後發於各區開荒著落公正收管每季終赴
縣逓改行従善結狀仍隨鄉約㑹聴講夫重之刑威以
革其面驅之耕種以物其身刁狡無良之念將銷鎔於
南畆而草亦有墾矣(按耿橘號藍陽萬厯三十四年任/常熟知縣水利荒政俱為卓絶)
　
　農政全書卷八
欽定四庫全書
　農政全書卷九
　　　　　　　　　　　　明　徐光啓　撰
　　農事
　　　開墾
𤣥扈先生墾田疏曰京東水田之議始於元之虞集萬
厯間尚寳卿徐貞明踵行之今良涿水田猶其遺澤也
職廣其說為各省直㮣行墾荒之議然以官爵招致狹
鄉之人自輸財力不煩官帑則集之策不可易也集之
言曰京師之東瀕海數千里北極遼海南濱青齊萑葦
之塲也海潮日至淤為沃壤用浙人之法築堤捍水為
田聴富民欲得官者合其衆分授以地官定其畔以為
限能以萬夫耕者授以萬夫之田為萬夫之長千夫百
夫亦如之三年後視其成以地之高下定額以次漸征
之五年有積蓄命以官就所儲給以禄十年不廢得世
襲如軍官之法職按集所言海濱之地今斥鹵難用其
可用者或窒礙難行而海内荒蕪之沃土至多棄置不
耕坐受匱乏殊非計也職故祖述其說稍覺未安者别
加裁酌期于通行無滯今并條議事宜列欵如左
一墾荒足食萬世永利而且不煩官帑招徠之法計非
武功世職如虞集所言不可或疑世職所以待軍功今
輸財力以墾田而得官與事例何異則職嘗辯之矣唐
虞之世治水治農禹稷兩人耳而能平九州之水土粒
天下之烝民當時之經費何自出乎葢皆用天下之巨
室使率衆而各效其力事成之後樹為五等之爵以酬
之禹貢一篇所以不言經費苐于則壤成賦之後終之
曰錫土姓而已故曰建萬國以親諸侯若必以軍功封
則生民之初何所事而得萬諸侯乎後來兼併之世乃
以武得官則生人而封比之殺人而封者猶古也况虞
集尚言世襲如軍官之法職所擬者不管事不陞轉不
出征空名而已田在爵在去其田去其爵矣即世襲又
空名也名為給之禄禄其所自墾者猶食力也事例之
官為天下之最大害者為其理民治事筦財耳衛所之
空銜安得與事例比乎今之事例嵗不過六十萬此法
行不數年而公私並饒即事例可罷欲重名器尤宜出
此但恐空銜無實人未樂趨故必以空銜為根著而又
使得入籍登進以示勸凡狹鄉之人才必衆進取無因
以此歆之自然麏集又疑土著之民不能相容則另立
屯額科舉鄉試不與土人相參也以此均民而實廣虚
甚易矣或又疑舉額加増則仕途壅滯不知今之壅仕
途者非科貢也事例也今墾田入學其中式以漸増加
若増至百名則墾田已得千萬畆嵗入至輕亦得百餘
萬石而藏富于民者更不可數計矣此時漸革事例以
舉人入選猶患其少耳何壅滯之有
一或疑均民之説以為人各安其居樂其業足矣何事
紛紛率天下而路乎不知徙逺方之民以實廣虚漢人
有此法矣自漢以來永嘉之亂靖康之亂中原之民傾
國以去所存無幾耳南之人衆北之人寡南之土狹北
之土蕪無恠其然也司馬遷曰本富為上末富次之姦
富為下北人居閒曠之地衣食易足不務畜積一遇嵗
祲流亡載道猶不失為務本也南人太衆耕墾無田仕
進無路則去而為末富姦富者多矣末富未害也姦富者
目前為我大蠧而他日為我隠憂長此不已尚忍言哉
今均民之法行南人漸北使末富姦富之民皆為本富
之民民力日紓民俗日厚生息日廣財用日寛唐虞三
代復還舊觀矣若均浙直之民于江淮齊魯均八閩之
民于兩廣此于人情為最便而于事理為最急者也
一虞集言三年之後視其成以地之高下定其額以次
漸征之職今言開墾之月即定嵗入之米何也祖宗朝
有開荒永不起科之例不行乆矣必於三年之後即目
前無定則之田人將恫疑而不就也職今擬定上田每
畆一斗下田照本地科則折筭名為一斗以半為其俸
入實出五升而已其止於五升者板荒無粮之地向來
棄置而盡力墾治為費已多畆出五升不為薄也其半
荒者原有本地糧額决不可少正額之外加出五升亦
不輕矣且今日之大利在田墾而粟賤和糴易而畜積
多耳不在多取也况有嵗入之米為據即可以定其所
墾之田即可以定其入籍之人彼應募者又何吝此兩
年之入乎
一耕墾武功爵例
　二人耕水田十畆入米一石二十人耕百畆入米
　十石為小旗内以五石為本名粮餘半納官小旗給
　帖許立籍廣種
　五十人耕二百五十畆入米二十五石為總旗内以
　十二石五斗為名粮餘半納官總旗許嫡男一名考
　縣童生
　一百人耕五百畆入米五十石為試百户内以二十
　五石為俸餘半納官試百戸許縣考童生二人
　一百五十人耕七百五十畆入米七十五石為百户
　内以三十七石五斗為俸餘半納官百戸許縣考童
　生三人
　二百人耕一千畆入米一百石為副千戸内以五十
　石為俸餘半納官副千戸許縣考童生四人
　二百五十人耕一千二百五十畆入米一百二十五
　石為正千戸内以六十二石五斗為俸餘半納官正
　千户許縣考童生五人
　三百人耕一千五百畆入米一百五十石為指揮僉
　事内以七十五石為俸餘半納官指揮僉事許縣考
　童生六人
　三百五十人耕一千七百五十畆入米一百七十五
　石為指揮同知内以八十七石五斗為俸餘半納官
　指揮同知許縣考童生七人
　四百人耕二千畆入米二百石為指揮使内以一百
　石為俸餘半納官指揮使許縣考童生八人
一凡應募者不論南北官民人等但各自備工本到閑
曠地方或認佃無主荒田或自買半荒堪墾之田即于
本處報官府縣即與查勘丈量明白編立步口號開造
魚鱗圖册類報本道就令開墾成田入米之後該道仍
親詣丈勘申詳題請給劄俱准世襲職銜與衛所官一
體行事仍給劄文令嫡親子弟孫姪考試有司照驗帖
文事理仍准同官五員連名保結卽與收考其以他人冒
頂倖進者依冒籍律同保連坐向後如闕田闕米本身
及倖進子弟俱追劄革職除名或雖納米而無實墾田
畆者罪同其自副千戸以上本身願改文官職銜者或
文官已經休致而願進階及加銜加服色者咨送吏部
酌量相應職級奏請定奪若勛戚大臣雖不以衛所職
銜為重而能為國為民將自已莊田開墾成熟者聴其
推及族姓或自願請給恩典者該部代為陳奏取自上
裁
一凡墾田者若買到有主半荒之田此田原有本地粮
差俱要於本等粮差之外另自納米為水田嵗入之數
其負欠本等粮差者先將納米扣足後筭嵗入
一所墾之田若是板荒地土未入粮額者聴慿告官開
墾水旱耕種止納餘米官民軍竈人等不許生端科索
擾害若是民田抛荒無主者聴其告官佃種止完承佃
之後本地應出粮差有司不得指以舊逋勒令賠納開
墾成熟原主復來争業者遵奉恩詔事例斷給荒田價
值
一凡墾田必須水田種稻方准作數若以旱田作數者
必須貼近泉溪河沽􁍢泊朝夕常流不竭之水或從流
水開入腹裏溝渠通達因而畦種區種旱稻二麦棉花
黍稷之屬仍備有水車器具可以車水救旱築有四圍
堤岸可以捍水救潦成熟之後勘果水旱無虞也依後
開法例准折水田一體作數若不近流水無法可以通
濬而能鑿井起水區種畦種成熟者用力為艱定以一
畆准水田一畆其以若干畆准一畆者止納一畆餘米
旱田餘米除旱稻小麥准作米數外有以黍稷豆等上
納者照依時價加添作數
一旱田通水灌溉者即古人井田之制損地愈多其田
愈沃今定准折之數除有見成河沽泉溪􁍢泊之外其
以實地開作渠溝塍岸者每百畆損田十畆即准水田
百畆損田五畆准作五十畆損田三畆准作三十畆損
田二畆准作二十畆二畆以下不准作數
一凡實地種水田須多開溝澮作徑畛費田二十分之
一以上方為成田近大川者减三之一寧可過之無不
及焉若平原漫衍無徑涂溝洫望幸天雨水旱無備者
謂之不成田不准作數勘時全要備細杳明造册其成
田入米授職考試之後復有水旱災傷以致抛荒不能
遽復者許告明於别處墾補其抛荒不報止以納米搪
塞者事發本身子弟俱行削革餘田沒官另募墾種有
首告者以半充賞
一凡水行地皆可灌凡地得水皆可佃故地須水灌必
委曲用其水水須地行必委曲用其地凡應募人衆或
買或佃或認開積荒所承地土倘去江河溪澗稍逺中
間開通溝洫畜洩水道須從隣田經過要從附近人户
買田開濬者須慿地方人等議同和買比于時值量加
半倍多至一倍為止墾戸不得以應募為辭抑勒强買
田主亦不得以方圓為辭高求價值違者許各具情赴
官聼候裁斷
一墾田用水其間開塞築治之事有與地方官民相關
者或和害互相争執工費互相推調院道宜選委賢能
官員親詣查勘斟酌調停務期兩利無害一切興修工
費有應屬原係官民者有應屬墾田官民者有共利共
害應均攤出辦者俱須從公裁處無得曲徇一面之詞
致有偏累亦無得因其互争槩從廢閣以致有害不除
有利不舉兩下亦宜平心聴處如有偏執成心理屈求
伸者合行盡法究罪
一墾田去處有大工作如開河渠造牐壩等有肯一力
造辦者有集合衆力造辦者俱報官勘明興工功成報
勘如費銀一千兩准作水田一千畆一體授職入籍但
無入米亦無官俸此外本人别有開墾地畆照數納米
給俸
一邉方𦂳急去處于耕種地所造如式弔角空心敵臺
一座約用銀一千兩者准水田一千畆更高大多費者
勘實逓加准田之數但造臺受職者止許受職入籍亦
無入米無官俸此外開墾田畆照常入米給俸其所造
敵臺平時即與本官居住仍令于臺上各備大小火銃
藥弩等件遇有邊警集户下壯丁于臺上射打若殺賊
數多獲有功級照依邊方事例一體給賞其能自備馬
匹盔甲軍火器械本官率領户下壯丁遇有零犯大舉
與官軍犄角殺賊獲有功級而願陞者於屯衛職級之
外另陞職級悉依軍政事例給黄世襲此項職級與耕
墾無與不在闕田闕米革除職名之限願賞者聼
一衝邊要地人人憚往獨能築治臺堡開墾地畆者與
内地難易迥絶應照遼東諸生順天鄉試事例特立邊
字號令其中式稍易以示激勸
一今撫按司道職掌勅中皆帶營田官不須耑設第人
情各是所習各安所近須擇其耑意明農者使居其任
可矣獨府州縣佐宜歸併他務選用一員専理以便責
成
一開墾去處所選用司道府縣正佐聼在京九卿科道
訪實保舉通知農田水利及有志富民足國者從優選
授或未䝉保舉而自願告就查無規避情繇者聴果有
成績從優陞遷或加銜管事其任乆功多者破格超遷
以示優異或就於本處超遷以便責成
一議者言荒地有司多有隠匿私稅者故以荒為利最
忌開墾此或未必盡充囊橐即以給官中公用或抵補
荒粮亦屬非法且境内之土盡辟人必聚何慮無財用
今後功令既頒就墾既衆若猶仍故習生端藉口或詭
言境無荒蕪或禁止和買或抑勒承佃如此沮人心撓
成議者該撫按司道訪實㕘處
一新授指揮以下官員俱用附近衛所名色别稱屯田
職銜如附近某衛者即銜稱某衛屯田指揮使位本官
之下如指揮使即序本衛指揮使之下本衛指揮同知
之上也若此地官員既多願自於𦂳要去處設立屯衛
衙門及屯學者聴其行移文案若闗職級等事俱經繇
本衛印官申詳院道若田土錢粮事宜經繇府州縣申
詳或有迫切及枉抑難明事情徑自陳告院道不關本
衛所之事
一屯衛所官員除有軍功世襲外其餘但以耕墾入米
為事不在征調之限其户下丁夫除自願應募充兵者
聴其餘不計邊方將官用強勒充家丁以致人心不安
良法沮壊如有故違者許被害人輕則陳告重則奏請
處治因而煽詐者計贓論罪
一凡以墾田授職者通不許私自頂名代職違者以假
官論子弟考試者以冒籍論其田没入官另行召募耕
種首告者以没田一半充賞
一生員入學俱於附近衛府州縣總計與考童生二十
名進學一名生員五名科舉一名科舉計二十五名即
題准加額中式一名俟本學生員滿二百名别立屯學
設廩膳十名増廣十名四年一貢滿三百名各設十五
名三年一貢滿四百名各設二十名二年一貢廩生止
用名目捱貢其廩膳銀姑俟成功之日財用充足另與
設處貢生舉人進士牌坊銀兩俱照京府事例行文原
籍支給
一鄉場中另立屯字號不論京省每科舉二十五名中
式一名㑹塲不必遽加甲科之額㑹塲脚色要開見在
某處屯衛原籍某處硃墨卷要照原籍地方開填南北
中字様不得用屯衛地方開寫驟侵北土之額後果郷
試中式數多聼候臨期另行題請定奪
一若止願墾田不願入籍登仕者或於授官入籍額外
多墾者皆免其嵗入餘米止完本田上粮差
一開墾成熟之田不許地方豪右用强奪占用價勒買
違者赴合於上司陳告處治其墾田納米之外獲有餘
米許依時價糶賣各衙門不許指以官價為名减值勒
買違者亦聴被害人陳告處治如衙門人役指官抑買
者告發計賍論罪
一各省直漕粮江南民運白粮耗費最為煩苦自今墾
田以後屯衛所官員人等有於近京去處收獲餘米自
出脚力搬運到來白粮於戸部光禄寺等衙門漕粮於
戸部倉塲總督等衙門告明即許將合式粮米照例上
納給與印信倉收執照類總移文彼處漕運巡撫等衙
門轉下所司照數給與應解正耗貼役等米石車水脚
等銀兩免其解運其民户情願扣除本名及子壻族親
名下應納銀米者聴其盡數扣除有司不得留難抑勒
重復徴收違者許被害人徑赴合于上司陳告參處在
京各衙門仍照軍民粮運見行規則刋刷易知單册給
與納户以便交納扣除
一律法有流罪三等乆廢不行大率比附軍徒引例擬
斷推原其故當因杖流人犯二三千里之外了無拘管
亦無資藉勢難存立不若軍徒既有衛所驛逓官長鈐
束新軍亦有月粮三斗徒犯亦有站銀二分少資餬口
故流罪廢而比附軍徒勢不得己也今既設立屯衛官
員皆在廣虚之地若將流罪人犯解赴收管令作佃徒
以當差操擺站即得服田食力務本營生以此聚人辟
土正合古人徒民之意亦不至牽合比擬使罪不麗法
法不當罪矣犯人本身除有血戰功級照例升賞外其
餘墾田雖多終身不得除罪受職其子弟以墾田頃畆
入米考試上進者聴
一既墾成熟而棄去者如未授職名另募人耕種已授
者革職除名遺下田畆亦另募耕種所在有司軍衛鹽
司等衙門不得指以義田貼役養亷草束産鹽條鞭等
項名目勒作官田以致逆沮人心棄置永利其另募者
無開墾之勞本身授職與子弟考試准其半給半給者
如耕二千畆原該指揮使子弟八人與考今止授副千
户四人與考也若委係邉地危險或兵荒倥偬而能應
募補缺者仍准全給
　
　
　
　
　
　
　
　
　
　
　
　
　
　
　農政全書卷九
欽定四庫全書
　農政全書卷十
　　　　　　　　　　　　明　徐光啓　撰
　　農事
　　　授時
農桑通訣曰授時之說始於堯典自古有天文之官重
黎以上其詳不可得聞堯命羲和厯象日月星辰考四
方之中星定四時之仲月南方朱鳥七星之中殷仲春
則厥民析而東作之事起矣以東方大火房星之中正
仲夏則厥民因而南訛之事興矣以西房虚星之中殷
仲秋則厥民夷而西成之事舉矣以北方昴星之中正
仲冬則厥民隩而朔易之事定矣然所謂厯象之法猶
未詳也舜在璿璣玉衡以齊七政說者以為天文器後
世言天之家如洛下閎鮮于妄人輩述其遺制營之度
之而作渾天儀厯家推步無越此器然而未有圖也葢二
十八宿周天之度十二辰日月之㑹二十四氣之推移
七十二候之遷變如環之循如輪之轉農桑之節以此
占之四時各有其務十二月各有其宜先時而種則失
之太早而不生後時而蓺則失之太晚而不成故曰雖
有智者不能冬種而春收農書天時之宜篇云萬物因
時受氣因氣發生時至氣至生理因之今人雷同以正
月為始春四月為始夏不知隂陽有消長氣候有盈縮
冒昧以作事其克有成者幸而已矣此圖之作以交立
春節為正月交立夏節為四月交立秋節為七月交立
冬節為十月農事早晚各疏於每月之下星辰干支别
為圓圖使可運轉北斗旋於中以為準則每嵗立春斗
杓建於寅方日月㑹於營室東井昏見於牛建星辰正
於南由此以徃積十日而為旬積三旬而為月積三月
而為時積四時而成嵗一嵗之中月建相次周而復始
氣候推遷與日厯相為體用所以授民時而節農事即
謂用天之道也夫授時厯每嵗一新時圖常行不易非
厯無以起圖非圖無以行歴表裏相參轉運而無停渾
天之儀粲然具在是矣然按月農時特取天地南北之
中氣立作標準以示中道非膠柱鼓瑟之謂若夫逺近
寒暖之漸殊正開常變之或異又當推測晷度斟酌先
後庶幾人與天合物乘氣至則養之節不至差謬此又
圖之體用餘致也不可不知務農之家當家置一本考
厯推圖以定種蓺如指諸掌故亦名曰授時指掌活法
之圖
馮應京曰按天地氣候南北不同也廣東福建則冬木
不凋而其氣常煖如北之宣大則九月服纊而天雪矣
乃草木蔬穀自閩而浙自浙而淮則二候每差一旬至
於徐魯之間則五月萌芽方茁是則此圖當以活法參
之葢不可膠議以求效也

孟春立春節氣首五日東風解凍次五日蟄蟲始振後
五日魚上氷次雨水中氣初五日獺祭魚次五日雁候
北後五日草木萌動次仲春驚蟄節氣初五日桃始華
次五日倉庚鳴後五日鷹化為鳩次春分中氣初五日
𤣥鳥至次五日雷乃發聲後五日始電次季春清明節
氣初五日桐始華次五日田䑕化為鴽後五日虹始見
次穀雨中氣初五日萍始生次五日鳴鳩拂其羽後五
日戴勝降於桑凡此六氣一十八候皆春氣正發生之
令
月令曰孟春之月日在營室昏參中旦尾中其日甲乙
其帝太皥其神勾芒其蟲鱗其音角律中太簇其數八
其味酸其臭羶其祀户祭先脾東風解凍蟄蟲始振魚
上氷獺祭魚鴻雁來是月也天子乃以元日祈穀於上
帝乃擇元辰天子親載耒耜措之於參保介之御間帥
三公九卿諸侯大夫躬耕帝籍天子三推三公五推卿
諸侯九推反執爵於太寢三公九卿諸侯大夫皆御命
曰勞酒是月也天氣下降地氣上騰天地和同草木萌
動王命布農事命田舍東郊皆修封疆審端徑術善相
丘陵阪險原隰土地所宜五穀所殖以教道民必躬親
之田事既飭先定凖直農乃不惑是月也乃修祭典命
祀山林川澤犧牲毋用牝禁止伐木毋覆巢毋殺孩蟲
胎天飛鳥毋麛毋卵毋聚大衆毋置城郭掩骼埋胔若
孟春行夏令則雨水不時草木蚤落國時有恐行秋令
則其民大疫飈風暴雨總至藜莠蓬蒿並興行冬令則
水潦為敗霜雪大摯首種不入
元日五更鷄鳴時㸃火把照桑棗果木等樹則無蟲以
刀斧班駁敲打樹身則結實此謂之嫁樹　是日用尖
刀刮破桃樹皮　是月命女工趨織布典饋釀春酒
是月十五日賤􁀙廪炒令焦和穀種子　是月教牛修
農具築牆園開溝渠修蠶室整屋漏織蠶箔　此月栽
樹為上時上半月栽者多結子南風不可栽
下子　茄　瓜　薏苡　諸般花子　葫蘆匏
扦挿　楊柳　石榴　梔子
栽種　松　桑　榆　柳　棗　䓗　葵　韭　麻
　胡桃　榛子　松子　杏子　椒　牛蒡子　　菠菜
　　竹(宜初/二日)　雜樹木(宜上/日)　木綿花　苦蕒　　山藥
　　冬瓜(宜初/十日)　黄瓜　萵苣生菜　四月芥　　種蕈
　　種芋
接換　梨子　林檎　棗　柿　栗　桃　梅李　李
　(以上並/雨後)
澆培　石榴　梨子　海棠　栗　棗　柿　梅　桃
　　杏　林檎　胡桃(以上並/下旬)
收藏　無灰臘糟　蒸臈酒　合小豆醬
雜事　接諸般花木果樹　移諸般花木果樹　壠瓜
　地　修諸色果木　修接桑樹　騸諸色樹木(騸與/嫁同)
月令曰仲春之月日在奎昏弧中旦建星中其日甲乙
其帝太皥其神勾芒其蟲鱗其音角律中夾鍾其數八其
味酸其臭羶其祀户祭先脾始雨水桃始華倉庚鳴鷹
化為鳩是月也日夜分雷乃發聲始電蟄蟲咸動啓户
始出先雷三日奮木鐸以令兆民曰雷將發聲有不戒
其容止者生子不備必有㓙災日夜分則同度量鈞衡
石角斗甬正權概是月也耕者少舎乃修闔扇寢廟畢
備毋作大事以妨農之事是月也毋竭川澤毋漉陂池
毋焚山林天子乃鮮羔開氷仲春行秋令則其國大水
寒氣總至宼戎來征行冬令則陽氣不勝麥乃不熟民
多相掠行夏令則國乃大旱暖氣早來蟲螟為害
齊民要術曰二月順陽習射以備不虞春分中雷乃發
聲先後各五日寢别内外蠶事未起命縫人浣冬衣徹
複為袷其有嬴帛遂供秋服(凡浣故帛用灰汁則色黄/而且肥𢷬小豆細末下絹)
(蓰投湯中以洗之潔/白而柔韌勝皁莢矣)可糶粟黍大小豆麻麥子等收薪
炭(炭聚之下碎末勿令棄之𢷬篵煮淅米泔搜之更𢷬/令熟丸如雞子曝乾以供籠爐種火之用輒得逹曙)
(堅實耐乆/愈炭十倍)
初二日東作興俗謂上工日田家雇傭工之人俱此日
執役之始故名上工
泥蠶室　舂百果木根則子牢　此月雨水中埋諸花
　樹條則活　中旬種稻為上時
下子　麻子　紅花　山藥　白扁豆　桑椹
扦挿　蒲桃　石榴
栽種　槐　榖楮　粟　松　銀杏　棗　皂莢　菊
　　茶　薤　木瓜　桐樹　决明　百合　胡麻
　黄精　木槿　茨菰　甘蔗　雜菜　藕　芋(宜雨/多)
　　竹　茄　𤓰　莧　枸杞　萱草　蒼术　芭蕉
　　萵苣　紫蘇　烏豆　豌豆　茱萸　韭　夏蘿
　蔔　苕帚　大葫蘆　菘菜　大豍豆
壓條　桑條
接換　柑　橘　柿　棗　橙　柚　杏　栗　桃
　梅　梨　李　胡桃　銀杏　楊梅　枇杷　沙柑
　　石榴　紫丁香(以上春分/前後皆可)
澆培　柑　橘　橙　柚　蒲萄
收藏　百合曲　槐牙　皂角　新茶
雜事　移諸般花果(並忌南/風火日)　理蠶事　春耕宜遲恐
　陽氣未透　挿諸色樹木　解樹上褁縛　二月二
　日取枸杞菜煮湯沐浴令人光澤不老不病
月令曰季春之月日在胃昏七星中旦牽牛中其日甲
乙其帝太皥其神勾芒其蟲鱗其音角律中姑洗其數
八其味酸其臭羶其祀户祭先脾桐始華田䑕化為鴽
虹始見萍始生天子薦鮪於寢廟乃為麥祈實是月也
生氣方盛陽氣發泄勾者畢出萌者盡達不可以内是
月也命司空曰時雨将降下水上騰循行國邑周視原
野修利隄防道逹溝凟開通道路毋有障塞田獵罝罘
羅網畢翳餧獸之藥毋出九門是月也命野虞毋伐桑
柘鳴鳩拂其羽戴勝降於桑具曲植籧筐后妃齋戒親
東鄉躬桑禁婦女毋觀省婦使以勸蠶事既登分繭稱
絲効功毋有敢惰是月也命工師令百工審五庫之量
金鐵皮革筋角齒羽箭幹脂膠丹漆毋或不良百工咸
理監工日號毋悖於時毋或作為淫巧以蕩上心是月
也乃合累牛騰馬遊牝於牧犧牲駒犢舉書其數命國儺
九門磔攘以畢春氣行冬令則寒氣時發草木皆肅國有
大恐行夏令則民多疾疫時雨不降山林不收行秋令
則天多沉隂淫雨早降兵革並起
齊民要術曰是月也蠶農尚閒可利溝瀆葺治牆屋修
門户警設守備以禦春饑草竊之寇是月盡夏至煖氣
將盛日烈暎燥利用漆油作諸日煎藥可糶黍買布四
月繭既入簇趨繰剖線具機杼敬經絡草茂可燒灰是
月也可作棄蛹以禦賓客可糴麵及大麥弊絮
下子　茨菰(宜榖/雨日)　麻子
栽種　菉豆　茶(宜隂/地)　粟　穀　大豆(宜上/旬)　秝
　黍　石榴　松　百合　山藥　黄瓜　紫草　紅
　花　甘蔗　菱　早芝蔴　雞頭　絲瓜兒(宜社/日)
　葵菜　薑　香菜　早稻(宜上/旬)　地黄　梔子　藍
　　紫蘇　茭白　芋　綿花　杏　瓠子　菠菜(宜/月)
　(末/)　葫蘆　桑葚　　紵蔴
收藏　芥菜　桐花　毛羽衣物　清明醋　次茶
　書畫入焙中　又可栽茶(宜隂/地)　諸般𤓰(宜初三日/或辰戊日)
　　葫蘆(宜清/明日)
移植　椒　茄秧　枸杞苗　蒲百合　柚　橘　橙
　　柑
接換　楊梅　橙　柑　棗　栗　柿　枇杷
雜事　犂秧田　梅上接杏杏上接梅　埋楮樹　收
　菌　開溝　修牆　防雨　浸穀種　修蜜
孟夏立夏節氣初五日螻蟈鳴次五日蚯蚓出後五日
王𤓰生次小滿中氣初五日苦菜秀次五日靡草死後
五日麥秋至次仲夏芒種節氣初五日螳螂生次五日
鵙始鳴後五日反舌無聲次夏至中氣初五日鹿角解
次五日蜩始鳴後五日半夏生次季夏小暑節氣初五
日温風至次五日蟋蟀居壁後五日鷹始鷙次大暑中
氣初五日腐草為螢次五日土潤溽暑後五日大雨時
行凡此六氣一十八候皆夏氣正長養之令
月令曰孟夏之月日在畢昏翼中旦婺女中其日丙丁其
帝炎帝其神祝融其蟲羽其音徵律中仲吕其數七其
味苦其臭焦其祀竈祭先肺螻蟈鳴蚯蚓出王瓜生苦
菜秀是月也繼長増高毋有壞墮毋起土工毋發大衆
毋伐大樹是月也天子始絺命野虞出行田原為天子
勞農勸民毋或失時命司徒循行縣鄙命農勉作毋休
於都是月也驅獸毋害五穀毋大田獵農乃登麥是月
也聚畜百藥靡草死麥秋至孟夏行秋令則苦雨數來
五穀不滋四鄙入保行冬令則草木蚤枯後乃大水敗
其城郭行春令則蝗蟲為災暴風來格秀草不實
防有露傷麥但有沙霧用􁲼麻散絟長繩上侵晨令兩
人對持其繩於麥上牽拽抹去沙霧則不生䖝
是月收諸色菜子斫倒就地晒打收之用瓶罐盛貯標
記名號　是月收蜜蜂　此月伐木不蛀
下子　芝麻
扦挿　梔子
栽種　椒　松　　大豆　紫蘇　麻(宜夏至/前十日)　晚黄瓜
　　葵　蓮　菉豆　　白莧　荷根(宜立夏/前三日)　梔子
　枇杷
收藏　絲綿　　大麥　乾葚　蒿芥　鹽春菜　蘿蔔
　子　笋乾　　芋魁　蠶豆　蚶菜乾　晚菜乾
雜事　晒白菜　　移茄　包梨　鋤䓗芋　斫竹
月令曰仲夏之月日在東井昏亢中旦危中其日丙丁
其帝炎帝其神祝融其蟲羽其音徵律中㽔賓其數七
其味苦其臭焦其祀竈祭先肺小暑至螳螂生鵙始鳴
反舌無聲天子命有司為民祈祀山川百源祀百辟卿
士有益於民者以祈穀實是月也農乃登黍天子乃以
雛嘗黍羞以含桃令民毋艾藍以染毋燒灰毋暴布門
閭毋閉闗市毋塞挺重囚游牝别羣則縶騰駒班馬政是月
也日長至隂陽争死生分君子齋戒處必掩身毋躁止
聲色毋或進薄滋味毋致和節嗜欲定心氣鹿角解蟬
始鳴半夏生木槿榮是月也毋用火南方可以居高明
可以逺眺望可以升山陵可以處臺榭仲夏行冬令則
雹凍傷穀道路不通暴兵來至行春令則五穀晚熟百
螣時起其國乃飢行秋令則草木零落果實早成民殃
於疫
齊民要術曰五月芒種節後陽氣始虧隂慝將萌煖氣
始盛蠱蠧並興乃弛角弓弩解其徽弦張竹木弓弩弛
其弦以灰藏旃裘毛毳之物及箭羽以竿挂油衣勿辟
藏霖雨將降儲米穀薪炭以備道路陷滯不通是月也
隂陽争血氣散夏至先後各十五日薄滋味勿多食肥
醲距立秋無食煮餅及水引餅(夏月食水時此二餅得/水即堅强難消不幸便)
(為宿食傷寒病矣試以此二餅置水/中即可騐惟酒引餅入水即爛矣)可糶大小豆胡麻
糴穬大小麥收弊絮及布帛至後糶䴸􁗰曝乾置甖中
宻封(使不/生虫)至冬可養馬　十三是竹醉日可移竹
下子　夏菘菜　夏蘿葡
栽種　挿稻秧　晚大豆　晚紅花　香菜
收藏　豆醬　烏梅　􁀙豆　木綿　菜子　蠶種
　豌豆　紅花　白酒　芝蔴　槐花　小麥　大蒜
　　藍青　椹子　蘿葡子
雜事　斫苧　埋桃杏李梅核在牛糞内尖向上易出
　　浸蠶種　斫桑　芒種後壬日入梅梅日種草無
　不活者　五月五日萵苣成片放厨櫃内辟虫蛀衣
　帛等物收萵苣葉亦得
月令曰季夏之月日在柳昏火中旦奎中其日丙丁其
帝炎帝其神祝融其蟲羽其音徵律中林鍾其數七其
味苦其臭焦其祀竈祭先肺温風始至蟋蟀居壁鷹乃
學習腐草為螢天子命漁師伐蛟取鼉登龜取黿命澤
人納材葦是月也命四監大合百縣之秩芻以養犧牲
令民無不咸出其力以共皇天上帝名山大川四方之
神以祠宗廟社稷之靈以為民祈福是月也命婦官染
采黼黻文章必以法故無或差貸黒黄蒼赤莫不質良
母敢詐偽以給郊廟祭祀之服以為旗章以别貴賤等
級之度是月也樹木方盛命虞人入山行木無有斬伐
不可以興土功不可以合諸侯不可以起兵動衆毋舉
大事以搖養氣毋發令而待以妨神農之事也水潦盛
昌神農將持功舉大事則有天殃是月也土潤溽暑大
雨時行燒薙行水利以殺草如以熱湯可以糞田疇可
以美土疆季夏行春令則穀實鮮落國多風欬民乃遷
徙行秋令則丘隰水潦禾稼不熟乃多女災行冬令則
風寒不時鷹隼蚤鷙四鄙入保
齊民要術曰六月命女工織縑練(絹及紗/縠之屬)可燒灰染青
紺雜色七　此月斫竹不蛀
扦挿　楊柳
栽種　小蒜　冬葱　油麻(宜上/旬日)　白莖秋葵　葵菜
　　林檎　蘿蔔　菉豆　葫蘿蔔　晚𤓰　蔓菁
收藏　米麥醋　三黄醋　豆豉　醤𤓰　𤓰乾　割
　蔴　紫草　綿絲　蘿蔔　楮實　白术　雨衣
　麻皮　麯(宜伏/中)　七寳瓜　酒藥　鮝魚　槐花
　二麥　椒
雜事　洗甘蔗　鋤竹園地　染水藍　培灌橙橘
　斫柴　做氷梅　打炭墼　打糞墼　耕麥地　耘
　稻　鋤芋　是月飯不餿法用生莧菜薄鋪在上葢
　之過夜則不至餿壊
立秋之節首五日凉風至次五日白露降後五日寒蟬
鳴次處暑氣首五日鷹乃祭鳥次五日天地始肅後五
日禾乃登次仲秋白露之節首五日鴻雁來次五日𤣥
鳥歸後五日羣鳥養羞次秋分氣初五日雷乃收聲次
五日蟄蟲坏户後五日水始涸次季秋寒露之節初五
日鴻雁來賓次五日雀入大水為蛤後五日菊有黄花
次霜降氣初五日豺乃祭獸次五日草木黄落後五日
蟄蟲咸俯凡此六氣一十八候皆秋氣正收斂之令
月令曰孟秋之月日在翼昏建星中旦畢中其日庚辛
其帝少皥其神蓐收其蟲毛其音商律中夷則其數九
其味辛其臭腥其祀門祭先肝凉風至白露降寒蟬鳴
鷹乃祭鳥是月也農乃登穀天子嘗新命百官始收斂
完隄防謹壅塞以備水潦修宫室坏牆垣補城郭孟秋
行冬令則隂氣大勝介蟲敗穀戎兵乃來行春令則其
國乃旱陽氣復還五穀無實行夏令其國多火災寒熱
不節民多瘧疾
齊民要術曰七月四日命置麴室具箔槌取净艾六日
饌治五穀磨具七日遂作麴及曝經書與衣作乾糗􁀙
葸耳處暑中向秋節浣故製新作捨薄以備始凉糶大
小麥豆收縑練
栽種　蕎麥　蒿菜　葱　苷蓿蘿蔔　菠菜(宜月/末日)
　赤豆　姜　菜　蔓菁　早菜　冬葵　芥菜(立秋/前)
收藏　採松子　割藍　米醋　鹹豉　茄乾　𤓰乾
　　𤓰種　𤓰蒂　紫蘇　地黄　角蒿(可辟/蛀)　花椒
　　荆芥　松栢子　糟茄　糟𤓰　醬𤓰　荷葉
　楮子　芙蓉葉(治腫/)
雜事　斫伐竹木　分薤　剥棗　刈草　作澱　耕
　菜地　秋耕宜早恐霜後掩入隂氣　收黄葵花(治/湯)
　(火/傷)　七月七日晒曝革裘無蟲
月令曰仲秋之月日在角昏牽牛中旦觜觹中其日庚
辛其帝少皥其神蓐收其蟲毛其音商律中南吕其數
九其味辛其臭腥其祀門祭先肝盲風至鴻雁來𤣥鳥
歸群鳥養羞是月也養衰老授几杖行糜粥飲食乃命
司服具飭衣服文繡有恒制有小大度有長短衣服有
量必循其故冠帶有常是月也可以築城郭建都邑穿
竇窖修囷倉乃命有司趨民收斂務畜菜多積聚乃勸
種麥毋或失時其有失時行罪無疑是月也日夜分雷
始收聲蟄蟲坏户殺氣浸盛陽氣日衰水始涸日夜分
則同度量平權衡正鈞石角斗甬是月也易關市來商
旅納貨賄以便民事四方來集逺鄉皆至則財不匱上
無乏用百事乃遂仲秋行春令則秋雨不降草木生榮
國乃有恐行夏令則其國乃旱蟄蟲不藏五穀復生行
冬令則風災數起收雷先行草木蚤死
齊民要術曰八月暑退涼風戒寒趣練縑帛染綵色擘
絲治絮製新浣故及韋履賤好預買以備冬寒刈萑葦
蒭茭涼燥可上弓弩繕理檠鋤正縛鎧弦遂以習射弛
竹木弓弧糶種麥糴黍
栽種　大蒜　罌粟　寒豆　苦蕒　苧麻　蔓菁
　諸般菜　葱子　大麥　牡丹　芍藥　分韭根
　芥子　麗春　小麥　菱　於芋根　木𤓰　花椒
收藏　醋姜　茄醬　茄乾　糟茄　棗子　淹韭
　晚黄𤓰　地黄酒　芝蔴　栗子　柿子　韭花
　柿漆　斫竹
移植　早梅　橙橘　枇杷　牡丹
雜事　踏麫　鋤竹園地　是月防霧傷棗棗熟着霧
　則多損檾麻散絟於樹枝上則可辟霧氣或用稭稈
　於樹上四散絟縛亦得
月令曰季秋之月日在房昏虚中旦柳中其日庚辛其帝
少皡其神蓐收其蟲毛其音商律中無射其數九其味
辛其臭腥其祀門祭先肝鴻雁來賓雀入大水為蛤菊
有黄華豺乃祭獸戮禽是月也申嚴號令命百官貴賤
無不務内以㑹天地之藏無有宣出乃命冢宰農事備
收舉五穀之要藏帝籍之收於神倉祗敬必飭是月也
霜始降則百工休乃命有司曰寒氣總至民力不堪其
皆入室是月也大饗帝嘗犧牲告備於天子合諸侯制
百縣為來嵗受朔日與諸侯所稅於民輕重之法貢職
之數以逺近地土所宜為度是月也草木黄落乃伐薪
為炭蟄蟲咸俯在内皆墐其户乃趨獄刑毋留有罪收
禄秩之不當供養之不宜者是月也天子乃以犬嘗稻
先薦寢廟季秋行夏令則其國大水冬藏殃敗民多􁋄
嚏行冬令則國多盗賊邊境不寧土地分裂行春令則
暖風來至民氣解惰師興不居
齊民要術曰九月治場圃塗囷倉修竇窖繕五兵習戰
射以備寒凍窮厄之㓂存問九族孤寡老病不能自存
者分厚徹重以救其寒
栽種　椒　菊　茱萸　地黄　蠶豆　牡丹　水仙
　(宜月/初)　柿　蒜　萱草　芥菜　苡麥　芍藥　罌
　粟(九/日)　諸般冬菜
分栽　櫻桃　桃　楊
移植　枇杷　橙　雜果木
收藏　栗　諸色豆稈　五穀種　油麻　甘蔗　梔
　子　紫蘇　木𤓰　韭子　牛蒡子　冬𤓰子　菉
　豆　茄種　栗子　枸杞　榧子　皂角　黄菊
　槐子　蟹殻(治産後/兒枕疼)　茶子　紫草子
雜事　掘薑出土　草包石榴橘栗蒲萄　采菊　築
　牆圃　斫竹木　斫苧　收雞種
立冬之節首五日水始冰次五日地始凍後五日雉入
大水為蜃次小雪中氣初五日虹藏不見次五日天氣
騰地氣降後五日閉塞而成冬次仲冬大雪節氣初五
日鶡鴠不鳴次五日虎始交後五日荔挺出次冬至中
氣初五日蚯蚓結次五日麋角解後五日水泉動次季
冬小寒節氣初五日雁北鄉次五日鵲始巢後五日雉
始雊次大寒中氣初五日雞始乳欵冬華次五日征鳥
厲疾後五日水澤腹堅凡此六氣一十八候皆冬氣正
養藏之令
月令曰孟冬之月日在尾昏危中旦七星中其日壬癸
其帝顓頊其神𤣥㝠其蟲介其音羽律中應鍾其數六
其味鹹其臭朽其祀行祭先腎水始氷地始凍雉入大
水為蜃虹藏不見是月也天子始裘命有司曰天氣上
騰地氣下降天地不通閉塞而成冬命百官謹葢藏命
有司循行積聚無有不斂坏城郭戒門閭修鍵閉慎管
籥固封疆備邉境完要塞謹闗梁塞徯徑飭䘮紀辨衣
裳審棺槨之厚薄塋丘壠之大小高卑厚薄之度貴賤
之等級是月也天子乃祈年於天宗大割祠於公社及
門閭臘先祖五祀勞農以休息之是月也乃命水虞漁
師收水泉池澤之賦毋或敢侵削衆庶兆民以為天子
取怨於下其有若此者行罪無赦孟冬行春令則凍閉
不宻地氣上泄民多流亡行夏令則國多暴風方冬不
寒蟄蟲復出行秋令則雪霜不時小兵時起土地侵削
齊民要術曰十月培築垣牆塞向墐户上辛命典饋漬
麴醸冬酒作脯腊先氷凍作涼餳煮曝飼可折麻緝績
布縷作白履不借(草履之賤/者曰不借)賣縑帛弊絮糴粟豆麻子
移植　橙　柑　橘
栽種　大小豆　春菜　生薑　蘿蔔
收藏　地黄　莙薘菜　天蘿子　茶子　橘皮　天
　豆　栗子　薏苡　椒　冬𤓰子　芙蓉條　石橘
　　蘿蔔　山藥　枸杞　皂角　苧
雜事　移葵　接花果　澆灌花木　穫稻　納禾稼
　　開磚　煮膠　收炭　造牛衣　修牛馬　塞北
　户　用葢爐　石堦砌　收二桑葉　壅苧蔴　耘
　麥地　收猪種　泥飾牛馬屋　壓桑
月令曰仲冬之月日在斗昏東辟中旦軫中其日壬癸
其帝顓頊其神𤣥㝠其蟲介其音羽律中黄鍾其數六
其味鹹其臭朽其祀行祭先腎氷益壯地始坼鶡鴠不
鳴虎始交天子命有司曰土事毋作慎毋發葢毋發室
屋及起大衆以固而閉地氣沮泄是謂發天地之房諸
蟄則死民必疾疫又隨以䘮命之曰暢月是月也命奄
尹申宫令審門閭謹房室必重閉省婦事毋得滛雖有
貴戚近習毋有不禁乃命大酋秫稻必齊麴蘖必時湛
熾必潔水泉必香陶器必良火齊必得兼用六物大酋
監之毋有差貸天子命有司祈祀四海大川名源淵澤
井泉是月也農有不收藏積聚者馬牛畜獸有放佚者
取之不詰山林藪澤有能取蔬食田獵禽獸者野虞
教道之其有相侵奪者罪之不赦是月也日短至隂
陽争諸生蕩君子齋戒處必掩身身欲寧去聲色禁
嗜欲安形性事欲静以待隂陽之所定芸始生荔挺
出蚯蚓結麋角解水泉動日短至則伐木取竹箭是
月也可以罷官之無事去器之無用者塗闕廷門閭
築囹圄此以助天之閉藏也仲冬行夏令則其國乃
旱氛霧㝠𡨕雷乃發聲行秋令則天時雨汁瓜瓠不
成國有大兵行春令則蝗蟲為敗水泉咸竭民多疥
癘
齊民要術曰冬十一月隂陽争血氣散冬至日先後各
五日寢别内外可醸醢糴秔稻粟豆麻子　此月如有
雪則收貯雪水埋地中混穀種倍收不怕
栽種　小麥　油菜　萵苣　桑
移植　松栢　檜
收藏　鹽水蘿蔔　牛蒡子　豆餅　水果子　鹽菜
　(宜冬/至前)
澆培　石榴　柑　橘　橙　柚　梨　栗　棗　柿
雜事　做酒藥　接雜木　造農具　夾笆籬　澆菜
　　伐木　斫竹　打豆油　置碎草牛脚下春糞田
　　盫芙蓉條　試穀種　鋤油菜
月令曰季冬之月日在婺女昏婁中旦氐中其日壬癸其
帝顓頊其神𤣥㝠其蟲介其音羽律中大吕其數六其味
鹹其臭朽其祀行祭先腎雁北鄉鵲始巢雉雊雞乳是月
也命漁師始漁天子親徃乃嘗魚氷方盛水澤腹堅命
取氷氷以入令告民出五種命農計耦耕事修耒耜具
田器乃命四監收秩薪柴以共郊廟及百祀之薪燎是
月也日窮於次月窮於紀星回於天數將幾終嵗且更
始專而農民毋有所使天子乃與公卿大夫共飭國典
論時令以待來嵗之宜凡在天下九州之民者無不咸
獻其力以共皇天上帝社稷寢廟山林名川之祀季冬
行秋令則白露早降介蟲為妖四鄙入保行春令則胎
夭多傷國多固疾命之曰逆行夏令則水潦敗國時雪
不降氷凍消釋
齊民要術曰十二月休農息役惠必下浹遂合耦田器
養耕牛選任田者以俟農事之起去猪盍車骨(後三嵗/可合瘡)
(膏/藥)及臘日祀炙􁏱(􁏱一作菮燒飲治刺入肉中/及樹𤓰田中四角去䗣虫)
栽種　橘　松　花樹　麥(宜臈/日)　桑　檾蔴
收藏　臘米　臘水　臈酒　臘肉　臘葱　風魚
　脯腊　臘糟　猪脂　氷
雜事　造農具　舂米　舂粉　浸米(可止/㵼痢)　浸燈心
　　剥桑　壓果木　添桑泥　墩牡丹土　合臘藥
　　掃　以猪脂㗖馬　臘水作麫糊褾背(不/蛀)　伐竹
　木
　
　
　
　
　
　
　
　
　
　
　
　農政全書卷十
欽定四庫全書
　農政全書卷十一
　　　　　　　　　　　　明　徐光啟　撰
　　農事
　　　占候
正月凡春雷和而反寒必多雨諺云春寒多雨水元宵
前後必有料峭之風謂之元宵風　凡春有二十四番
花信風梅花風打頭楝花風打末　上八日宜晴此夜
若雨元宵如之諺云上八夜弗見參星月半夜弗見紅
燈　上元日晴春水少括云上元無雨多春旱清明無
雨少黄梅夏至無雲三伏熱重陽無雨一冬晴　雨水
後隂多主少水高下大熱諺云正月罌坑好種田
二月十二日夜宜晴可折十二夜夜雨二月最怕夜雨
若此夜晴雖雨多亦無所妨(越人陳元義云二月内得/十二個夜晴則一年雨晴)
(調匀更十二夜中又/雨爲水潦年歲矣)十夜以上雨水鄉人盡呌苦　初
四有水謂之春水　初八日前後必有風雨　諺云清
明斷雪榖雨斷霜言天氣之常　東作既興早起夜眠
春間最爲要𦂳古語云一年之計在春一日之計在寅
三月清明晒得楊柳枯十隻糞缸九隻浮　清明無雨
少黄梅　雨打紙錢頭麻麥不見收雨打墓頭錢今年
好種田　清明午前晴早蠶熟午後晴晚蠶熟　清明
日喜晴諺云簷頭挿柳青農人休望晴簷頭挿栁焦農
人好作嬌　若清明寒食前後有水而渾主高低田禾
大熟四時雨水調　榖雨日雨主魚生諺云一㸃雨一
個魚　榖雨前一兩朝霜主大旱是日雨則魚生必主
多雨二麥紅腐不可食用　月内有暴水謂之桃花水
則多梅雨無澇亦無乾雪不消則九月霜不降雷多嵗
稔虹見九月米貴
四月以清和天氣爲正　必作寒數日謂之麥秀寒即
月令麥秋至之後　夏至日風色看交時最要𦂳屢騐
　月中㸔魚散子占水黄梅時水邉草上看散子高低
以卜水增止　立夏日看日暈有則主水諺云一番暈
添一番湖塘是夜雨損麥諺云二麥不怕神共鬼只怕
四月八夜雨大扺立夏後夜雨多便損麥葢麥花夜吐
雨多花損故麥粒浮秕也　月内日暖夜凉主少水諺
云日暖夜寒東海也乾虹見米貴
五月諺云初一雨落井泉浮初二雨落井泉枯初三雨
落連太湖又云一日值雨人食百草又云一日晴一年
豊一日雨一年歉　立梅芒種日是也宜晴隂陽家云
芒後逢壬立梅至後逢壬梅斷或云芒種逢壬是立黴
按風土記云夏至前芒種後雨爲黄梅雨田家初挿秧
謂之發黄梅逢壬爲是　芒後半月内西南風諺云梅
裏西南時裏潭潭但此風連吹兩日雨立至　畏雷諺
云梅裏雷低田折舍回言低田巨浸屋無用也甚驗或
云聲多及震响反早徃徃經試才有雷便有雨遍挿秧
之患大抵芒後半月謂之禁雷天又云梅裏一聲雷時
中三日兩　立梅日早雨謂之迎梅雨一云主旱諺云
雨打梅頭無水飲牛雨打梅額河底開坼一云主水諺
云迎梅一寸送梅一尺雜占云此日雨卒未晴試以二
日比較近年纔是無雨雖有黄梅亦不多不可不知也
　重五日只宜薄隂但欲晒得蓬􁁜(步結切/枯病也)便好大晴
主水雨主絲綿貴大風雨主田内無邉帶風水多也
至後半月爲三時頭時三日中時五日末時七日時雨
中時主大水若末時縱雨一善括云夏至未過水袋未
破諺云時裏一日西南風准過黄梅兩日雨又云時雨
西南老龍奔潭皆主旱全不應晚轉東南必晴諺云朝
西暮東風正是旱天公　末時得雷謂之送時主乆晴
諺云迎梅雨送時雷送去了便弗回　諺云黄梅天日
幾番顛　冬青花占水旱諺云黄梅雨未過冬青花未
破冬青花已開黄梅雨不來　夏至端午前义手種年
田　夏至日雨落謂淋時雨(主乆/雨)其年必豊　夏至有
雲三伏熱如吹西南風急吹急沒慢吹慢沒　黄梅寒
井底乾　端午日雨來年大熟　分龍之日農家于是
日早以米飾盛灰籍之紙至晚視之若有雨㸃迹則秋
不熟榖價高人多閉糶　五月二十日大分龍無雨而
有雷謂之鎖雷門　田家五行曰至正壬辰春末夏初
水至旣非桃花亦非黄梅去而復來進退不已余家所
種低田數多正苦于挿種過時田中積水車浚未有乾
期此日尚且勉强督工喜晴固好然八風周旋正不知
吉凶如何至申時忽東南陣起見掛帆雨隨有雷三四
聲方且驚愕忽見一老農拱手仰天且連稱慚愧不已
因問其故答云今日無雨而有雷謂之鎖龍門復拱手
相賀喜躍或問此處無雨他處却雨如何老農云晴雨
各以本境所致為占候也幼聞父老言前宋時平江府
崑山縣作水災隣縣常熟却稱旱上司謂接境一般高
下之地豈有水旱如此相背之理不准後申其里人直
赴于朝訢諸史丞相丞相怪問亦然衆人因泣下而告
曰崑山日日雨常熟只聞雷丞相謂有此理悉聼所陳
至今吳中相傳以爲古諺又諺云夏雨隔田晴又云夏
雨分牛脊又云龍行熟路正此謂也其年果熟晴多雨
少自此日至立秋止雨兩番　月内虹見麥貴有三卯
宜種稻有應時雨　諺云二十分龍廿一雨破車閣在
弄堂裏二十分龍廿一鱟抜起黄秧便種豆
六月初頭一劑雨夜夜風潮到立秋　六月葢夾被田
裏不生米　六月西風吹遍草八月無風秕子稻　處
暑雨不通白露枉相逢　三伏中大熱冬必多雨雪
螂蟟蟬呌稻生芒　六月有水謂之賊水言不當有也
　小暑日晴雨亦要看交時最𦂳　六月初三日畧得
雨主秋旱收乾稻蘇秀人云此日畧得雨則西山及南
海不斫簥竿　初三日雨難稿稻諺云六月初三晴山
篠盡枯零六月初三一陣雨夜夜風潮到立秋　小暑
日雨名黄梅顛倒轉主水東南風及成塊白雲起至半
月舶棹風主水退兼旱無南風則無舶棹風水卒不能
退諺云舶棹風雲起旱魃精空歡喜仰面看青天頭巾
落在麻坼裏東坡詩云三時已斷黄梅雨萬里初來舶
棹風正此日也　諺云六月不熱五榖不結老農云三
伏中稿稻天氣又當下壅時最要晴晴則熟故也又云
六月葢夾被田裏無張屁言凉冷則雨多雨多則水大
沒田無疑矣月令云季夏行秋令則丘□水潦禾稼不
熟又云伏裏西北風臘裏船不通主冬冰堅秋稻秕又
云六月無蠅新舊相登米價平　夏秋之交稿稻還水
後喜雨諺云夏末秋初一劑雨賽過唐朝一囤珠言及
時雨絶勝無價寳也　諺云秋前生蟲損一莖發一莖
秋後生蟲損了一莖無了一莖螟蟊螣賊是也
七月秋蒔到秋六月秋便罷休　朝立秋凉颼颼夜立
秋熱到頭　立秋日天晴萬物少得成熟小雨吉大雨
主傷禾齊民要術云晴主嵗稔未詳孰是　有雷損晚
稻諺云秋霹靂損晚榖大抵秋後雷多晚稻少收非但
忌此日　喜西南風主田禾倍收諺云三日三石四日
四石　七月有雨名洗車雨主八月有蓼花諺云七月
七無洗車八月八無蓼花
八月早禾怕北風晚禾怕南風　朔日晴主冬旱宜薑
略得雨宜麥一云風雨宜麥主布貴麻子貴十倍又云
凡朔要晴唯此月要雨好種麥　白露雨爲苦雨稻禾
霑之則白颯蔬菜霑之則味苦諺云白露日個雨來一
路苦一路又云白露前是雨白露後是鬼其時之雨片
雲來便雨稻花見日吐出隂雨則收正吐之時暴雨忽
來卒不能收遂致白颯之患若連朝雨反不為災不免
擔閣吐秀有皮殻厚之病　秋分要㣲雨或隂天最妙
主来年高低田大熟　喜雨諺云麥秀風揺稻秀雨澆
此言将秀得雨則堂肚大榖穗長秀實之後雨則米粒
圓見收數　畏旱諺云田怕秋乾人怕老窮秋熱損稻
旱則必熱　怕秋水撩稻諺云雨水渰没產全收不見
半　八月又作新凉諺云處暑後十八盆湯　又云立
秋後四十五日浴堂乾　中旬作熱謂之潮熱又名八
月小春　十八日潮生日前後有水謂之横港水
九月初有雨多謂之秋水　早稻嵐晚稻嵐落縵天蓼
花水浴車嵐路雨　中氣前後起西北風謂之霜降信
有雨謂之溼信未風先雨謂之料信雨霜降前來信易
過善後来信了信必嚴毒此信乾濕後信必如之諺云
霜降了布衲著得言已有暴寒之色　重九日晴則冬
至元日上元清明四日皆晴雨則皆雨又主竈荒括云
重陽無雨一冬晴詳上元下　諺云九日雨米成脯又
云重陽濕漉漉穣草千錢束
十月立冬晴則一冬多晴雨則一冬多雨亦多隂寒諺
云賣絮婆子㸔冬朝無風無雨哭號咷　立冬日西北
風主來年旱天熱　晴過寒諺云立冬晴過寒弗要□
柴積又主有魚　雨主無魚諺云一㸃雨一個模魚䳉
　冬前霜多主來年旱冬後多晚禾好　十六日為寒
婆生日晴主冬暖此説得之崇德舉人徐伯和自江東
石洞秩滿而歸云彼中客旅遠出専看此日若晴煖則
但隨身衣服而已不必他備言極有准也　月内有雷
主災疫諺云十月雷人死用耙推有霧俗呼曰沫露主
來年水大仍相去二百單五日水至老農咸謂極騐或
云要看霧著水面則輕離水面則重諺云十月沫露塘
瀊十一月沫露塘乾　冬初和暖謂之十月小春又謂
之晒糯榖天漸見天寒日短必湏夜作諺云十月無工
只有梳頭吃飯工又云河東西好使犁河射角好夜作
　立冬前後起南北風謂之立冬信月内風頻作謂之
十月五風信　諺云冬至前後鴻水不走
十一月冬至古語云明正暗至又諺云晴乾冬至濕􁀙
年二説相反諺曰乾冬濕年坐了種田又云閙熱冬至
冷淡年葢無人尚冬欲晴故也或云冬至雨年必晴冬
至晴年必雨此説頗准　至後九九氣諺云一九二九
相喚弗出手三九廿七離頭吹觱篥四九三十六夜眠
如露宿五九四十五太陽開門戸六九五十四貧兒争
意氣七九六十三布衲擔頭擔八九七十二猫狗尋隂
地九九八十一犁耙一齊出　沈存中筆談云是月中
遇東南風謂之歳露有大毒若飢感其氣開年著瘟病
又云風色多與下年夏至相對　農桑輯要云欲知来
年五榖所宜是日取諸種各平量一升布囊盛之埋窖
隂地後五日發取量之息多者歲所宜也　月内雨雪
多主冬春米賤有雷主春米貴冬至前米價長後必賤
落則反貴諺云冬至前米價長貧兒受長飬冬至前米
價落貧兒轉蕭索有霧主來年旱諺云一日折過十月
内三日(闕/)　風雨来春少水
十二月立春在殘年主冬暖諺云兩春夾一冬無被暖
烘烘　至後第三戍爲臘臘前三兩番雪謂之臘前三
白大宜菜麥諺云若要麥見三白又云臘雪是被春雪
是鬼又主來年豊稔諺云一月見三白田翁笑嚇嚇又
主殺蝗子　占風諺云今夜東北明年大熟　月内有
霧主来年有水風雨主來年六月七月内横水　十二
月裡霧無水做酒庫霧主半月旱准十月内五日霧
冰結後水落主来年旱冰結後水漲名上水冰主水若
𦂳厚来年大水　十二月謂之大禁月忽有一日稍暖
即是大寒之候諺云一日赤膊三日齷齪　諺云大寒
湏守火無事不出門　又云大寒無過丑寅大熱無過
未申
論日　日暈則雨諺云月暈主風日暈主雨　日脚占
晴雨諺云朝又天暮又地主晴反此則雨　日沒後起
清白光數道下狹上闊直起亘天此特夏秋間有之俗
呼青白路主來日酷熱　日生耳主晴雨諺云南耳晴
北耳雨日生雙耳斷風截雨若是長而下垂通地則又
名白日幢主乆晴　日出早主雨出晏主晴老農云此
特言乆隂之餘夜雨連旦正當天明之際雲忽一掃而
捲即光日出所以言早少刻必雨立驗言晏者日出之
後雲晏開也必晴亦甚准葢日之出入自有定刻實無
早晏也愚謂但當云晴得早主雨晏開主晴不當言日
出早晏也　日外自雲障中起主晴諺云日頭􁁊雲障
晒殺老和尚　日沒返照主晴俗名為日返塢一云日
沒臙脂紅無雨也有風(𤣥扈先生曰日返塢明朝水/没路日打洞明朝晒背痛)或
問二候相似而所主不同何也老農云返照在日沒之
前臙脂紅在日沒之後　諺云烏雲接日明朝不如今
日又云日落雲沒不雨定寒又云日落雲裡走雨在半
夜後已上皆主雨此言一朶烏雲漸起而日正落其中
者　諺云日落烏雲半夜枵明朝晒得背皮焦此言半
天元有黑雲日落雲外其雲夜必開散明必甚晴也又
云今夜日沒烏雲洞明朝晒得背皮痛此言半天上雖
有雲及日沒下去都無雲而見日状如巖洞者也　已
上皆主晴甚騐
論月　月暈主風何方有闕即此方風來
論旬中尅應　新月下有黑雲横截主来日雨諺云初
三月下有横雲初四日裡雨傾盆　月盡無雨則來月
初必有風雨諺云廿五廿六若無雨初三初四莫行船
　廿五日謂之月交日有雨主乆隂廿七日最宜晴諺
云交月無過廿七晴　廿七廿八交月雨初二初三勿
肯晴
論星　諺云一個星保夜晴此言雨後天隂但見一兩
星此夜必晴　星光閃爍不定主有風　夏夜見星密
主熱　諺云明星照爛地來朝依舊雨言乆雨正當黄
昏卒然雨住雲開便見滿天星斗豈但明日有雨當夜
亦未必晴　黄昏上雲半夜消黄昏消雲半夜澆若半
夜後雨止雲開星月朗然則必晴無疑
論風　夏秋之交大風及有海沙雲起俗呼謂之風潮
古人名之曰颶風言其具四方之風故名颶風有此風
必有霖淫大雨同作甚則抜木偃禾壞房室决堤堰其
先必有如㫁虹之状者見名曰颶母航海之人見此則
又名破帆風　凡風單日起單日止雙日起雙日止
諺云西南轉西北搓繩来絆屋又云半夜五更西天明
㧞樹枝又云日晚風和明朝再多又云惡風盡日沒又
云日出三竿不急便寛大凡風日出之時必畧静謂之
風譲日大抵風自日内起者必善夜起者必毒日内息
者亦和夜半息者必大凍已上並言隆冬之風　諺云
風急雨落人急客作又云東風急被簔笠風急雲起愈
急必雨　諺云東北風雨大公言艮方風雨卒難得晴
俗名曰牛筋風雨指丑位故也　諺云行得春風有夏
雨言有夏雨應時可種田也非謂水必大也經騐　諺
云春風踏脚報言易轉方如人轉報不停脚也一云既
吹一日南風必還一日北風答報也二説俱應　諺云
西南早到晏弗動草言早有此風向晚必静　諺云南
風尾北風頭言南風愈吹愈急北風初起便大　春南
夏北有風必雨　冬天南風三兩日必有雪　大凡
喜忌風雨在得中為准假如此一時即占候喜何方風
得此風色為正㣲和極應若是顛狂大作則反為凶又
云好此一時即忌何方風遇此風㣲最矣若得大作反
不為災占雨亦然也往往歴試甚驗盖亦過猶不及之
理也琴瑟絃索調得極和則天道必是一望畧無纎毫
方能如是若是調卒不齊則必隂雨之變盖亦氣候所
到而然也若高潔之弦忽自寛則因琴床潤濕故也主
隂雨之象春初夏末天氣暴暄凡庭柱與板壁之類温
潤如流汗主有陣頭雨至田蠶火占水旱之事燒生炭
盆中法並同俱載十二月之内　颶母船上人名曰破
蓬掛盖言見此物蓬必為風所破矣　天氣濕熱鬰蒸
主有風古語云熱極則生風　語云東南風跳擲三日
退一尺
論雨　諺云雨打五更日晒水坑言五更忽然雨日中
必晴甚驗　晏雨不晴　雨著水面上有浮泡主卒未
晴　諺云一㸃雨似一個釘落到明朝也不晴一㸃雨
似一個泡落到明朝未得了　諺云天下太平夜雨日
晴言不妨農也　諺云上牽晝下牽齋下晝雨嚌嚌
諺云病人怕肚脹雨落怕天亮亦言乆雨正當昏黑忽
自明亮則是雨候也　雨夾雪難得晴　諺云夹雨夹
雪無休無歇　諺云快雨快晴道德經云飄風不終朝
驟雨不終日　凡雨喜少惡多　凡乆雨至午少止謂
之遣晝在正午遣或可晴午前遣則午後雨不可勝
竈灰帶温作塊天將變作雨兆　齋前風晝後雨並言
難止　雨怕天亮是天明時忽雨此日不得晴也若昏
黒忽明亮反是雨候則何時晴耶
論雲　雲行占晴雨諺云雲行東雨無踪車馬通雲行
西馬濺泥水沒犁雲行南雨潺潺水漲潭雲行北雨便
足好晒榖　上風雖開下風不散主雨　諺云上風皇
下風隘無蓑衣莫出外　雲若砲車形起主大風　雲
起下散四野滿日如烟如霧名曰風花主風起　諺云
西南陣單過也落三寸言雲陣起自西南來者雨必多
尋常隂天西南障上亦雨　諺云太婆年八十八弗曾
見東南陣頭發又云千歳老人不曾見東南陣頭雨没
子田言雲起自東南來者絶無雨　凡雨陣自西北起
者必雲黑如潑墨又必起作眉梁陣主先大風而後雨
終易晴　天河中有黑雲生謂之河作堰又謂之黑豬
渡河黑雲對起一路相接亘天謂之女作橋雨下闊則
又謂之合羅陣皆主大雨立至少頃必作滿天陣名通
界雨言廣闊普徧也若是天隂之際或作或止忽有雨
作橋則必有掛帆兩脚又是兩脚将㫁之兆也不可一
例而取　諺云旱年只怕㳂江跳水年只怕北江紅一
云太湖晴上文言亢旱之年望雨如望恩纔是四方遠
處雲生陣起或自東引而西自西而東所謂㳂江跳也
則此雨非但今日不至必每日如之即是乆旱之兆也
澇年每至晚時雨忽至雲稍浮北似霞非霞紅光曜日
雨必隨作當主夜夜如此直至大暑而後已謂之北江
紅此吳語也故指北江為太湖若是晚霽必兼西天但
晴無雨諺云西北赤好晒麥　隂天卜晴諺云朝要天
頂穿暮要四脚懸又云朝看東南暮看西北　諺云魚
鱗天不雨也風顛此言細細如魚鱗斑者一云老鯉斑
雲障晒殺老和尚此言滿天雲大片如鱗故云老鯉往
往試驗各有准　秋天雲隂若無風則無雨　冬天近
晚忽有老鯉斑雲起漸合成濃隂者必無雨名曰䕶霜
天諺云識每䕶霜天不識每著子一夜眠
論霧　莊子云騰水上溢為霧爾雅云地氣上天不應
曰霧凡重霧三日主有風諺云三朝霧露起西風若無
風必主雨又云霧露不収即是雨
論霞　諺云朝霞暮霞無水煎茶主旱此言乆晴之霞
也　諺云朝霞不出市暮霞走千里此皆言雨後乍晴
之霞暮霞若有火燄形而乾紅者非但主晴必主乆旱
之兆朝霞雨後乍有定雨無疑或是晴天隔夜雖無今
朝忽有則要看顏色㫁之乾紅主晴間有褐色主雨滿
天謂之霞得過主晴霞不過主雨若西天有浮雲稍厚
雨當立至
論虹俗呼曰鱟　諺云東鱟晴西鱟雨諺云對日鱟不
到晝主雨言西鱟也若鱟下便雨還主晴
論雷　諺云未雨先雷船去步來主無雨　諺云當頭
雷無雨卯前雷有雨凡雷聲響烈者雨陣雖大而易過
雷聲殷殷然響者卒不晴　雷初發聲微和者嵗内吉
猛烈者凶　雪中有雷主隂雨百日方晴　東州人云
一夜起雷三日雨言雷自夜起必連隂
論電　夏秋之間夜晴而見遠電俗謂之熱閃在南主
乆晴在北主便雨諺云南閃一年北閃眼前　北閃俗
謂之北辰閃主雨立至諺云北辰三夜無雨大怪言必
有大風雨也
論冰　冰後水長名長水冰主來年水冰後水退名退
水冰主旱若冰堅可履亦主水
論霜　每年初下只一朝謂之孤霜主來年歉連得兩
朝以上主熟上有鎗芒者吉平者凶春多主旱　毛頭
霜主明日風雨
論雪　其詳在十二月下霽而不消名曰等伴主再有
雪乆經日照而不消亦是來年多水之兆也
論山　逺山之色清朗明爽主晴嵐氣昏暗主作雨
起雲主雨收雲主晴尋常不曾出雲小山忽然雲起主
大雨　乆雨在半山之上山水暴發一月則主山崩却
非尋常之水
論地　地面濕潤甚者水珠出如流汗主暴雨若得西
北風解散無雨　石磉水流亦然　四野鬰蒸亦然
論水　夏初水中生苔主有暴水諺云水底起青苔卒
逢大水来　水際生靛青主有風雨諺云水面生青靛
天公又作變　諺云大水無過一周時言天道乆雨山
澤發洪大水横流江河陡漲之易也　諺云大旱不過
周時雨大水無非百日晴言天道湏是乆晴則水方能
退也故論潮者云晴乾無大汛合而言之可見水漲之
易退之難也如此　凡東南風退水西北反爾此理葢
只是吳中大湖東南之常事往來初冬大西北風湖水
泛起吳江人家皆懼浸水中風息復平謂之翻湖水纔
是南風連吹半月十日便可退水三二尺又不還漲
水邉經行聞得水有香氣主雨水驟至極驗或聞水腥
氣亦然　河内浸成包稻種既沒復浮主有水
論草　草得氣之先者皆有所驗薺萊先生歲欲甘葶
藶先生歲欲苦藕先生歲欲雨蒺藜先生歲欲旱蓬先
生歲欲流水藻先生歲欲惡艾先生歲欲病孟月占之
　五榖草占稻色草有五穗近本莖為早色腰末為晚
禾隨其穗之羙惡以㫁豊歉未必極驗但其草每年根
根相似　茆蕩内春初雨過菌生俗呼為雷蕈多則主
旱無則主水　草屋乆雨菌生其上朝出晴暮出雨諺
云朝出晒殺暮出濯殺　看窠草一名干戈謂其有刺
故也蘆葦之屬叢生于地夏月暴熱之時忽自枯死主
有水　諺云頭苧生子沒殺二苧二苧生子沒殺三苧
　茭草水草也村人嘗剝其小白嘗之以卜水旱味丼
甜主水已来亦未止味餿氣主旱已来亦已定
論花　梧桐花初生時赤色主旱白色主水　匾豆五
月開花主水　杞夏月開結主水　藕花謂之水花魁
開在夏至前主水　野薔薇開在立夏前主水　麥花
晝夜主水　扁豆鳯仙花開在五月主水　槐花開一
遍糯米長一遍價
論木　雜隂陽書曰禾生于棗或楊大麥生于杏小麥
生于桃稻生于栁或楊黍生于榆大豆生于槐小豆生
于李麻生于楊或荆　師曠占術曰杏多實不虫者來
年秋禾善五木者五榖之先欲知五榖但視五木擇其
木盛者来年多種之萬不失一也　凡竹笋透林者多
有水　楊樹頭並水際根乾紅者主水此説恐每年如
此不甚應
論潮　每半月逐日候潮時有詩訣云午未未申申寅
寅卯卯辰辰巳巳午午半月一遭輪夜潮相對起仔細
與君論　十三二十七名曰水起是為大汛各七日二
十初五名曰下岸是為小汛亦各七日　諺云初一月
半午時潮又云初五二十夜岸潮天亮白遥遥又云下
㟁三潮登大汛　凡天道乆晴雖當大汛水亦不長諺
云晴乾無大汛雨落無小汛
論飛禽　諺云鴉浴風鵲浴雨八哥兒洗浴㫁風雨鳩
鳴有還聲者謂之呼婦主晴無還聲者謂之逐婦主雨
　鵲巢低主水高主旱俗傳鵲意既預知水則云終不
使我沒殺故意愈低既預知旱則云終不使我晒殺故
意愈高朝野僉載云鵲巢近地其年大水　海燕忽成
群而来主風雨諺云烏肚雨白肚風　赤老鴉含水叫
早主雨多人辛苦叫晏晴多人安閒農作次第　夜間
聽九逍遥烏呌卜風雨諺云一聲風二聲雨三聲四聲
㫁風雨　鸛鳥仰鳴則晴俯鳴則雨　鵲噪早報晴明
曰乾鵲　冬寒天雀群飛翅聲重必有雨雪　鬼車鳥
北人呼為九頭虫夜聼其聲出入以卜晴雨自北而南
謂之出窠主雨自南而北謂之歸窠主晴古詩云月黑
夜深聞鬼車　喫鷦叫主晴俗謂之賣蓑衣　􁀙叫諺
云朝􁀙晴暮􁀙雨　夏秋間雨陣將至忽有白鷺飛過
雨竟不至名曰截雨　家雞上宿遲主隂雨　燕巢做
不乾淨主田内草多　母雞肯負雞雛謂之雞跎兒主
雨　喫井水禽也在夏至前叫主旱諺云夏前喫井叫
有車個恰喫無車個嘯　鵜鶘一名淘河鵝鸛之屬其
状異常每来必主大水近至正庚寅五月十八日方梅
水漲忽見此怪數十自西而東衆謂沒田先兆一老農
云不妨夏至前來曰犁湖至後曰犁途以其嘴之形狀
相似湖言水深途言水淺今至後八日此後兩脚㫁水
退矣雖然疑信不决後果天晴高下皆得成熟若此至
前至後便分禍福兩端可謂竒驗占候者慎之(𤣥扈先/生日凡)
(異常禽鳥至/皆大水徴)
論走獸　獺窟近水主旱登㟁主水有驗　圍塍上野
䑕爬泥主有水必到所爬處方止　䑕咬麥苖主不見
收咬稻苖亦然(倒在根下主礱下米貴/銜在洞口主囷頭米貴)狗爬地主隂雨
毎眠灰堆高處亦主雨狗咬青草吃主晴　狗向河邉
吃水主水退　鐡䑕其臭可惡白日銜尾成行而出主
雨　猫兒吃青草主雨　絲毛狗褪毛不盡主梅水未
止
論龍　龍下便雨主晴凡見黑龍下主無雨縱有亦不
多白龍下雨必多水鄉諺云黑龍䕶世界白龍譲世界
　龍下頻生旱諺云多龍多旱　龍陣雨始自何一路
只多行此路無處絶無諺云龍行熟路
論魚　魚躍離水面謂之秤水主水漲高多少增水多
少　凡鯉鯽魚在四五月間得暴漲必散子散不盡水
未止盛散水勢必定夏至前後得黄鱨魚甚散子時雨
必正雖散不甚水終未定最𦂳　車溝内魚来攻水逆
上得鮎主晴得鯉主水諺云鮎乾鯉濕又云鯽魚主水
鱨魚主晴　黑鯉魚脊翼長接其尾主旱　夏初食鯽
魚脊骨有曲主水　漁者網得死鱖謂之水惡故魚著
網即死也口開主水立至易過口閉来遲水旱不定
鰕籠中張得􁀙魚風水　夏至前田内晒死小魚主水
口開即至易過閉反是
論雜虫　水蛇蟠在蘆青高處主水高若干漲若干回
頭望下水即至望上稍慢　水蛇及白鰻入蝦籠中皆
主大風水作　春暮暴煖屋木中出飛蟻主風雨平地
蟻陣作亦然　鱉探頭占晴雨諺云南望晴北望雨
田角小螺兒名曰鬼螄浮于水面主有風雨　石蛤蝦
蟆之屬叫得響亮成通主晴諺云杜恰叫三通不用問
家公言報晚晴有准也　田雞噴水叫主雨　蚱蜢蜻
蜓黄䖟等虫在小滿以前生者主水俗呼是魚口中食
謂其纔經風雨俱死于水故也　黄梅三時内蝦蟆尿
曲有雨大曲大雨小曲小雨　二蠶初出變化得多主
水　蚯蚓俗名曲蟮朝出晴暮出雨　夏至日蟹上㟁
夏至後水到岸
　
　
　
　
　
　
　
　
　
　農政全書卷十一
欽定四庫全書
　農政全書卷十二
　　　　　　　　　　　　明　徐光啟　撰
　　水利
　　　總論
荒政要覽論禁淤湖蕩曰古之立國者必有山林川澤
之利斯可以奠基而蓄衆川主流澤主聚川則從源頭
逹之澤則從委處蓄之川流淤阻其害易見人皆知濬
治者萬頃之湖千畝之蕩堤岸頽壊鮮知究心甚有縱
豪强阻塞規覓小利者不知澤不得川不行川不得澤
不止二者相為體用易卦坎為水坎則澤之象也為上
流之壑為下流之源全繫乎澤澤廢是無川也况國有
大澤澇可為容不致驟當衝溢之害旱可為蓄不致遽
見枯竭之形必究晣於此而水利之説可徐講矣
荒政要覧曰水利之在天下猶人之血氣然一息之不
通則四體非復為有矣故大而江河川澤微而溝洫畝
澮其小大雖不同而其疏通𨗳利不可使一息壅閼則
一也故成周溝洫之制與井田並行匠人之職方井之
地廣四尺者謂之溝十里之成廣八尺者謂之洫百里
之同廣二尋者謂之澮夫自四尺之溝積而至於二尋
之澮其捐膏腴之地以為溝洫者凡㡬也小司徒經土
地而井牧其田野説者謂田税之所出則百井之地出
田税六十有四而三十六井則治洫也萬井之地出田
税者四千九十有六井而五千有奇則治溝與洫也夫
自一成之地積而至於一同萬夫之衆其捐賦税之入
以治溝洫者凡㡬也成周之君豈不愛膏腴之地賦税
之入而棄以為無用之溝洫哉誠以所棄者小而所利
者大也然其所以得溝洫之利者治之者非一官領之
者非一人營溝行水之制則職之匠人俾任浚𨗳之功
止水蓄水之令則領之稻人俾專儲蓄之利夫既有以
浚之又有以積之此所以旱澇均無患也自經界之不
明而先王溝洫之制漫無可考至於後世與水争地貪
尺寸之利而遂遺無窮之害矣
荒政要覽曰按地平天成禹錫𤣥圭後畢世經營只是
濬渠築岸以養稼穡夫子稱之曰卑宫室而盡力乎溝
洫此論王夏之日也或疑言疏瀹不兼言封築則堤岸
似屬餘事不知井田之制百步為畝深尺廣尺為田間
水道而不立封限百畝為遂遂上有徑十夫有溝溝上
有畛百夫有洫洫上有涂千夫有澮澮上有道萬夫有
川川上有路言致力溝洫則畛涂在其中禹貢稱九澤
必曰既陂是彭蠡震澤之底定亦藉陂障圍瀦成澤開
濬封築信非兩事也於此想見唐虞三代之用民力專
用之於此而已(𤣥扈先生曰商君傳曰為田開阡陌封/疆而賦税平必非破壊而平夷之也)
　　　西北水利
郭守敬傳曰守敬字若思順徳邢臺人習水利巧思絶
人世祖召見靣陳水利六事其一中都舊漕河東至通
州引玊泉水以通舟歲可省顧車錢六萬緡通州以南
於藺榆河口徑直開引由䝉村跳梁務至楊村還河以
避浮雞􁍢盤淺風浪逺轉之患其二順徳達泉引入城
中分為三渠灌城東地(海内如是/者甚多)其三順徳灃河東至
古任城失其故道没民田千三百餘頃此水開修成河
其田即可耕種自小王村徑滹沱合入御河通行舟栰
其四磁州東北滏漳二水合流處引水由滏陽邯鄲洺
州永年下經雞澤合入灃河可灌田三千餘頃其五懐
孟沁河雖澆灌猶有漏堰餘水東與丹河餘水相合引
東流至武陟縣北合入御河可灌田二千餘頃其六黄
河自孟州西開引少分一渠經由新舊孟州中間順河
古岸下至温縣南復入大河其間亦可灌田二千餘頃
每奏一事世祖嘆曰任事者如此人不為素餐矣授提
舉諸路河渠四年加授銀符副河渠使至元元年復張
文謙行省西夏先是古渠在中興者一名唐來其長四
百里一名漢延長二百五十里他州正渠十皆長二百
里支渠大小六十八灌田九萬餘頃兵亂以來廢壊淤
淺(古今之際/可恨如此)守敬更立牐堰皆復其舊二年授都水少
監守敬言舟自中興沿河四晝夜至東勝可通漕運及
見查洎兀郎海古渠甚多冝加修理又言金時自燕京
之西麻峪村分引蘆溝一支東流穿西山而出是謂金
口其水自金口以東燕京以北灌田若干頃其利不可
勝計兵興以來典守者懼有所失因以大石塞之今若
按視故蹟使水得東流上可以致西山之利下可以廣
京畿之漕又言當於金口西預開減水口西南還大河
令其深廣以防漲水突入之患帝善之十二年丞相伯
顏南征議立水站命守敬行視河北山東可通舟者(不/行)
(視誰則知之非/其人若何行視)自陵州至大名又自濟州至沛縣又南
至吕梁又自東平至綱城又自東平清河逾黄河古道
至與御河相接又自衛州御河至東平又自東平西南
水泊至御河乃得濟州大名東平泗汶與御河相通形
勢為圗奏之二十八年有言灤河自永平挽舟踰山而
上可至開平有言瀘溝自麻峪可至㝷麻林朝廷遺守
敬相視灤河不可行瀘溝舟亦不通守敬因陳水利十
有一事(一相視即言者莫敢妄言不相視而直指為妄/言即郭生亦無由自見第非郭生固不諳相視)
(耳/)其大都運糧河不用一畝泉舊原别引北山白浮泉
水西折而南經甕山泊自西水門入城環滙於積水潭
復東折而南出南水門合入舊運糧河每十里置一牐
比至通州凡為牐七距牐里許上重置斗門互為提閼
以通舟止水帝覽奏喜曰當速行之於是復置都水監
裨守敬領之帝命丞相以下皆親操畚牐倡工待守敬
指授而後行事置牐之處往徃於地中偶值舊時甎木
時人為之感服船既通行公私省便先是通州至大都
陸運官糧歲若干萬石方秋霖雨驢畜死者不可勝計
至是皆罷之三十年帝還自上都過積水潭見舳艫蔽
水大悦名曰通惠河守敬又言於澄清牐稍東引與北
壩接且立牐麗正門西令舟楫環城往來志不就而罷
大徳二年召守敬至上都議開鐵幡竿渠守敬奏山水
頻年暴下非大為渠堰廣五七十步不可執政吝於工
費以其言為過縮其廣三之一(俗吏之為/害如此)明年大雨山
水注下渠不能容漂没人畜廬帳幾犯行殿成宗謂宰
臣曰郭太史神人也(自然之理何/神之有哉)守敬在西夏常挽舟
溯流而上究所謂河源者又嘗自孟門以東循黄河故
道縱廣數百里間各為側量地平或可以分殺河勢或
可以灌溉田土具有圗誌又嘗以海而較京師至汴梁
地形髙下之差謂汴梁之水去海甚逺其流峻急而京
師之水去海至近其流且緩其言信而有徴此水利之
學其不可及者也
丘濬曰井地之制雖不可行而溝洫之制則不可廢(北/方)
(正可井田正可如古人/之制但不必限田耳)今京畿之地地勢平衍率多洿
下一有數日之雨即便淹没不必霽潦之乆輙有害稼
之苦農夫終歲勤苦盻盻然而望此麥禾以為一年衣
食之計賦役之需垂成而不得者多矣良可憫也北方
地經霜雪不甚懼旱惟水潦之是懼十歲之間旱者什
一二而潦恒至六七也(旱非不懼其所傷不如潦多耳/旱而蝗大可懼也而蝗又生於)
(潦/也)為今之計莫若少倣遂人之制每郡以境中河水為
主又隨地勢各為大溝廣一丈以上者以達於大河又
各隨地勢各開小溝廣四五尺以上者以達於大溝又
各隨地勢開細溝廣二三尺以上者委曲以達於小溝
其大溝則官府為之小溝則合有田者共為之細溝則
人各自為於其田每歲二月以後官府遣人督其開挑
而又時常巡視不使淤塞如此則旬月以上之雨下流
盈溢或未必得其消涸(下流何故盈溢/乃可不為措置)若夫旬日之間
縱有霖雨亦不能為害矣朝廷於此又遣治水之官疏
通大河使無壅滯又於夾河兩岸築為長隄髙一二丈
許則衆溝之水皆有所歸不至溢出而田禾無淹没之
苦生民享收成之利矣是亦王政之一端也
徐貞明請亟修水利以預儲蓄疏曰臣惟神京鞏據上
遊以御六合兵食厥惟重務冝近取諸畿甸而自足乃
食則轉漕兵則清勾皆若取給於東西不可一日缺者
豈西北古稱冨强之地不足以裕食而簡兵乎夫賦税
所出括民脂膏而軍船之費夫役之煩常以數石而轉
一石東南之力竭矣而河流多變運道時梗忠於謀國
者鏡勝國之往事以慮變於將來竊有隠憂焉是竭東
南之力而不能保國計於無虞此西北水利所當亟修
者也軍丁遣戍雖有骨肉而軍裝出於户丁幇解出於
里遞每軍不下百金東南之民困而軍非土著志不乆
安輙賂衛官以私回衛官利其初見之賂又可以頂軍
而冒糧也輙縱之而使囘又皆冒支存恤月糧是困東
南之民而不能使軍政之有賴此東南軍勾所當議停
者也臣待罪該科水利修舉職掌攸關先任山隂時於
軍勾之苦又嘗目擊敢竭愚衷為皇上陳之西北之地
夙號沃壤皆可耕而食也惟水利不修則旱潦無備旱
潦無備則田里日荒遂使千里沃壤莽然彌望徒枵腹
以待江南非䇿之全也臣聞陜西河南故渠廢堰在在
有之山東諸泉可引水成田者甚多今且不暇逺論即
如都城之外與畿輔諸郡邑或支河所經或澗泉所出
可皆引之成田北人未習水利惟苦水害而水害之未
除者正以水利之未修也盖水聚之則為害而散之則
為利(棄之則為害/用之則為利)今順天真定河間等處地方桑麻之
區半為沮洳之塲揆厥所由以上流十五河之水而泄
於猫兒一灣欲其不泛濫而壅塞勢不能也今誠于上
流疏渠濬溝引之成田以殺水勢下流多開支河以泄
横流其淀之最下者留以瀦水淀之稍髙者皆如南人
圩岸之制則水利興而水患亦除矣此畿内之水利所
冝修也臣又嘗考元史學士虞集建議欲於京東瀕海
地方如浙人築塘捍水成田惜其議中格及末年海運
不繼始有海口萬户之設已無救於元事矣臣嘗臨文
歎惋恨集言不早售於當時今自永平灤州以抵滄州
慶雲之境地皆萑葦土實膏腴集議斷然可行當全盛
之時河漕歳通而思患預防紛然獻議獨於集議尚廢
焉未講若倣其意招撫南人築塘捍水雖北起遼海南
濵青齊皆可成田有不煩轉漕於江南而自足者其思
患預防之深意又不止於開河通漕而已此瀕海之水
利所冝修也議者或以水利乆廢驟而行之必役重而
民擾勢逆而功難臣以為不然盖施為緩急在當時酌
而行之耳民所素業者姑置勿問而荒蕪不治人所共
棄者而經畧其端則不棄者羣起以效力矣功力難施
者姑置勿問而勢順費省功力易成者從而經畧其端
則難成者以漸而就緒矣順民之情因地之勢亦何憚
而不為哉伏乞勅下工部酌議覆請特命憲臣實心為
國為民者假以事權不沮浮議需以歲月不求近功將
畿輔諸郡及京東瀕海水利相度土冝率先修舉或撫
窮民而給其牛種或任冨室而緩其科税或選健卒而
分建屯管或招南人而許其占籍諸凡招徠勸相俱許
便冝行事俟行之稍有成績次及山東河南陜西等處
地方將江南歲運酌量改折助其費而究其功東南之
歲運漸減西北之儲畜常裕不惟民力可紓而國計永
保于無虞矣東南之民素稱柔脆本不冝於逺戌也勾
補無用莫不知之而軍伍日漸虛耗又不能舉其法而
盡廢今徒致嚴於勾補之中而不議處於勾補之外非
計之得也各處軍戸除户絶法當除豁及户内消耗止
有老弱不堪法當紀錄外其有應解軍户丁田衆多不
願逺戍者如匠班事例量徴軍班行分其户為三等而
上下其班行上户若干中户若干下户若干俱解赴應
戍之所以資召募班行既定可免歳歲清勾軍户無逺
戍之苦里逓免解送之勞此班行之有益於民所當議
者也歲徴班行或類解京師或轉發該衛就便召募土
著則可揀擇壯丁不至老弱充數得備禦之實用土著
安居永無逃亡之患存恤月糧又可裁革併資召募此
班行之有益於國所當議者也議者或以清勾則解丁
永戍班行則每歲誅求似於軍政有礙臣以為不然夫
所裨於軍政者不當眩於勾補之虛數當求召募之實
用耳今軍班歲出不甚多然積數歲以通募則一軍之
班雖募兩軍可也軍户畏於軍補漸脱户而隠丁若止
徴班行軍户必無隠脱則一時之召募遂為經制可也
較之清勾有虛數而無實用所得不又倍哉伏乞勅下
兵部酌議覆請查照先年匠班事例將應解軍丁免其
解補每年量徴班行以資召募將存恤月糧裁革以杜
虛冒使南北之勾補永罷西北之行伍漸充不惟民困
獲甦而軍政坐見其有賴矣又照畿内諸郡邑統轄既
分事多牽制先因亟拯民溺以奠内地事冝議欲専遣
憲臣一員竟以畿内差多未經允行臣以為水利重務
必専其事權方克有濟各省清軍先有専差近浙江南
直𨽻雲貴四川因先差御史養病陞任停差令各巡撫
御史兼攝惟湖廣廣東廣西江西福建尚有專差是以
政體未一伏乞敕下都察院酌議覆請専差老成憲臣
一員經畧畿内水利如畿内差多則裁減别差并歸水
利亦便將前各省清軍御史取囘别差俱令巡按御史
兼攝則水利之事權専而清軍之政體一矣(豈有一年/一差而能)
(經畧此事者若乆任按臣又不可盖此撫院之事所/冝乆任而責成功焉耳但得其人又何煩别設耶)
　　　徐貞明西北水利議(即潞水/客談)
徐子徴入諫垣居無何以罪逐客有唁於潞水之湄者
見徐子屏居野寺中讀書意適無懟色則數徐子曰子
以外吏一朝列侍從之班際聖明在上固希世之遇也
曽不能卑節馴行效尺寸以圗報塞乃抱釁而徃將自
棄於明時且子嘗欲乞身以奉菽水使子亟成其志寧
有今日哉奔走竄逐間負國恩而違親養忠孝兩無當
也予竊為子悲之徐子聞言零淚緣纓坐客而與之語
曰客之數予予則悲矣客亦惡知予哉予始待罪垣中
首疏西北水利事水衡當事者迂其言置不省予乃撫
膺而嘆曰當今經國訏謨其大且急孰有過於西北水
利者乎雖然概而行之則效逺而難臻驟而行之則事
駭而未信盖西北皆可行也盍先之於畿輔畿輔諸郡
皆可行也盍先之於京東永平之地京東永平之地皆
可行也盍先之於近山瀕海之地近山瀕海之地皆可
行也盍先之數井以示可行之端則效近而易臻事狎
而人信又恐其難於遙度也則又褁糧屬二三解事者
走永平瀕海近山之境相度而經畧之既得其水土之
性疆理之詳始信其事之必可行而猶冀其言之獲售
也欲再疏以請草具將上適與罪㑹使予得罪稍緩則
疏必再上或庻幾其言之獲售使予不欲再疏以售其
言則乞養以退當在始疏報罷之時寧濡忍以及罪譴
負國恩而違親養誠如客言予則悲矣客亦惡知予哉
客曰予聞天下事諫官皆得言之今天子鋭意化理子職
諫數月即水利報罷寧無崇論竑議可以動聴而中當
事者之指乃諰諰焉惟計水利之復行亦左矣徐子曰
禹功茂矣而濬畝距川乃其盡力而終身者騶孟談王
田里樹蓄厥惟先務客惡得以水利而左之予將為客
悉其利夫雨晹在天而時其蓄洩以待旱潦者人也乃
西北之地旱則赤地千里潦則洪流萬頃惟寄命於天
以幸其雨晹時若庻幾樂歲無飢耳此可以常恃哉惟
水利興而後旱潦有備其利一也神京北鞏財賦取給
於東南忠於謀國者鏡勝國之徃事懐杞人之隠憂尚
有出於河流外者惟興水利近取常裕視東南為外府
可也中人之治生必有附居常稔之田始可以安土而
無飢乃國家全盛之勢㨿上游以控六合獨待哺於東
南近廢可耕之田逺資難繼之餉豈計之全哉今運早
而積乆儲蓄信有賴矣然運早而收之不及其熟有浥
損之患乆積而散之恒過其期有紅腐之憂水利既興
則田疇之間要皆倉庾之積其利二也東南轉輸每以
數石而致一石民力竭矣而國計所賴欲暫紓之而未
能也惟西北有一石之入則東南省數石之輸所入漸
冨則所省漸多(𤣥扈先生曰此條西北人/所諱也慎弗言慎弗言)先則改折之
法可行乆則蠲租之詔可下東南民力庻㡬獲甦其利
三也昔禹播九河而溝洫之修尤盡力固以利民亦以
分殺支流而不以助河之虐河之無患溝洫其本也周定
王以後溝洫漸廢而河患種種矣今河自關中以入中
原合涇渭漆沮汾泌伊洛瀍澗及丹沁諸川數千里之
水當夏秋霖潦之時諸川所經無一溝一澮可以停注
曠野洪流盡入諸川其勢既盛而諸川又㑹入於河流
則河流安得不盛流盛則其性自悍急性悍則遷徙自
不常固勢所必至也今誠自沿河諸郡邑訪求古人故
渠廢堰師其意不泥其迹疏為溝澮引納支流使霖潦
不致泛溢於諸川則並河居民得水利成田而河流漸
殺河患可彌矣其利四也古人之畫地而國也曰我疆
我理南東其畝既順土而宜民亦設險而禦侮也晉之
邀齊也必曰盡東其畝以為戎車之利晉之利齊之害
也今西北之地平原千里寇騎得以長驅若使溝洫盡
舉則田野之間皆金湯之險而田植以榆栁棗栗既資
民用又可以設伏而避敵其利五也往者劉六劉七之
亂持竿一呼從者數萬則游惰歸之也盖業農者縻其
田里惟游惰之民輕去鄉土而易於為亂今西北之境
土曠而民游識者常惴惴焉誠使水利興而曠土可墾
而游民有所歸消釁彌亂深且逺矣其利六也東南之
境生齒日繁地若不勝其民而民皆不安其土乃西北
蓬蒿之野常疾耕而不能徧蘇子謂聚則爭於不足之
中散則棄於有餘之外其不均固如此也今若招撫南
人修水利以耕西北之田則民均而田亦均矣其利七
也東南多漏役之民而西北罹重由之苦則以南之賦
繁而役減北之賦省而由重也使田墾而民聚民聚則
賦增而北由可輕其利八也(徐公但見江淛之役而未/見他方之役耳若三吴之)
(苦忍言哉/忍言哉)沿邊諸境有轉輸不能至者招商以代輸盖
有數頃之國國於一商遂棄業以他徙其有曲避轉輸
之苦者則私以折色兌軍商得茍安軍無宿儲即承平
勿論設有烽警何以待之惟近邊田墾轉輸不煩其利
九也屯田之成熟者多屬隠占乆則難稽矣然亦不必
稽也西北非無田之為患而不墾之為患彼既墾而熟
矣何必歸官始為國家之利哉惟自其荒蕪不理者召
募墾之則新屯固種種也兵之壯悍者既心恥於負耡
而其羸弱者又力疲於荷戈驅兵為農勢固難行惟募
之為農而簡之為兵則心安而力奮屯政無不舉矣(不/必)
(言簡只是人衆便可召募其自為保聚者聴可也/今邊人但足衣食便招為家丁此將官之詐局)今天
下浮户依富家以為田客者何限募而集之可立致
也募農以修水利修水利以舉屯政其利一也塞上
之卒土著者少不得已而有募軍則居行給餉為費不
貲又不得已而有班軍則春秋逓往疲於奔命又不得
已而按籍勾補解檄方登逃亡旋報閭閻重困行伍又
虛若近塞水利既修屯政大舉田墾而人聚人聚而兵
足可以省逺募之費可以蘇班戍之勞可以停勾補之
苦其利十有一也宗禄勢將難繼咸切憂之而莫肯任
其議將以難遺後人而後之難更有甚於今日此不可
不亟為之圖也世有勇於建議者則曰裁其禄弛其禁
而已夫不資之以謀生而徒曰裁其禄則飢寒者孰恤
不定之以安居而徒曰弛其禁則流離者孰依我聖天
子睦族展親之仁必不忍其至是也昔范文正以兩府
禄入尚能廣義田以廪族人矧以國家之大而不能使
天潢之派皆飽食而安居乎今西北之地曠土彌望於
其間擇人所棄者官為墾闢分井而田如中尉以下量
歲禄之意授田若干使得安居而食其土其後支庻漸
繁田不再授盖既授之以田開其治生之端彼知田不
再授則皆及其始授之時勤儉明農於其間以歲食之
餘漸墾田而擴産為長子孫之計其雄桀者不失為冨
家翁即庸拙者亦可以依田力穡其與坐食多餒散處
失所者相去逺矣其利十有二也昔之有志者嘗欲倣
井田之遺意授民之産而惜其時之不可痛豪强之兼
并限民之田而恨其勢之難行今若於西北空閑之地
修舉水利則倣古井田亦可也限民名田亦可也古昔
養民之政以漸可舉其利十有三也(但真治田是即/井田之法舍此)
(别無法矣故實有意為民民田自均不必限民名田且/今之舉事正須得豪强之力而先限之田可乎何時無)
(豪强與下民何害顧用之何如耳禹治/水土建萬國其后王君公皆豪强也)古者以井畫地
度地居民比閭族黨井自為界民不可多得尺寸之地
而地亦不可多得一介之民民與地均相適也今通都
大邑之民踵接肩摩而争繁習靡多梗化而敗俗其争
少習樸者惟寥廓之鄉為然今若畫井居民裒益其多
寡使民與地均如古比閭族黨之意則敎化可興而俗
尚自美其利十有四也客曰信如子言水之利溥矣西
北皆可行獨先於京東者何居徐子曰京東輔郡而薊
又重鎮固股肱神京緩急所必須者矧今地負山控海
負山則泉深而土澤控海則潮淤而壤沃利水尤易易
也予所屬二三解事者盖遍歴山海之境閲兩月而返
披圖出示如指諸掌也為言諸州邑泉從地湧一决而
通(土人謂之仰泉彼中隨地/可得㝷覓但大小異耳)水與田平一引而至(流泉/也)
比比皆然姑摘其土膏腴而人曠棄即可修舉以兆其
端者自西歴東如蜜雲縣之燕樂莊平峪縣之水峪寺
及龍家務莊三河縣之唐㑹莊順慶屯地皆其著者薊
州城北則有黄厓營城西則有白馬泉鎮國莊城東則
有馬伸橋夾林河而下城南則有别山舖及夾隂流河
而下至於隂流淀疏渠皆田也遵化西南平安城夾運
河而下及沙河舖地方又鐵厰湧珠湖以下至韭菜溝
上素河下素河百餘里夾河皆可成田遷安縣北徐流營
山下湧出五泉合流入桃林河又三里橋湧泉流出灤
河又蠶姑廟湧泉成河(遷安萟桑甚盛故冝有蠶姑廟/耶然聞其人萟桑者皆剝皮造)
(紙恐昔人曾治/蠶而後稍廢耳)與灤河相接夾河皆可田之地盧龍縣
燕河營湧泉成河及營東五泉湧漫四出至張家莊撫
寧縣西臺頭營河流亦自燕河營湧泉而來皆可田自
西而東如豐潤縣南則大寨及刺榆坨史家河大王莊
之地東則榛子鎮西則鴉洪橋夾河五十餘里皆可田
玊田縣清莊塢𨗳河可田(懐柔縣之髽髻山/下可作水田百頃)後湖莊疏
湖可田三里屯及大泉小泉引泉可田其間有民所不
業之地有屯地有牧馬草地屯草之地屬於官官為闢
其蕪而收其利不難也至於民不業者召民業之官為
助其力何至連阡以棄鞠為茂草乎(召民應有鼓舞之/方官出費則不可)
(恐人以為/口實也)至於瀕海可田則自水道沽關黒崖子墩起
至開平衛南宋家營之地東西度之百餘里南北度之
百八十里皆𨽻豐潤其地與吴越瀕海之沃區相等(此/田)
(成則東南一大郡也寶坻静海皆/如是静海之葛沽髙地皆已田)今萑葦彌望而繫名
於勢族然葦之利微即勢族亦無厚入於其間也若如
吴越人田而耕之則利十倍於葦即捐其一以與勢族
使不失其舊入勢家亦何憾焉(令勢族即十倍何害愚/意止求粟多價賤耳)
昔虞文靖公之議東極遼海南濵青徐瀕海皆可田之
地今豐潤實其中境欲舉其議而行之兹非其先當致
力者乎盖先之京東數處以兆其端而京東之地皆可
漸而行也先之京東以兆其端而畿内而列郡皆可漸
而行也先之畿内列郡而西北之地皆可漸而行也在
邊陲則先之薊鎮而諸鎮皆可漸而行也至於瀕海則
先之豐潤而遼海以東青徐以南皆可漸而行也夫事
有小用則宜大則局而不通大用則冝小則窘而難布兹
其試之一井究之天下無不利者事有旦夕計功而逺
猷不存積乆考成而近效難覩兹其暫之歲收乆之永
賴無不利者特端之于京東數處因而推之西北一歲
開其始十年究其成而萬世席其利矣客曰西北之人
歲苦水害奈何利之且彼宿苦其害而子驟言其利其
不信亦何異乎徐子曰嗟乎水在天壤間本以利人非
以害之也惟不利斯為害矣(以利為害/何事不然)人實貽之而咎
水可乎盖聚之則害而散之則利棄之則害而用之則
利如血之在人身流貫於肢節而潤澤其肌膚一有壅
注則上而為癰下而為痔又或溢出於口鼻而因以戕
其軀遂曰血之於人害也亦舛矣今之咎水之害者即
山川之委原未悉胡不引人身觀之也古昔盛時列國
分布畫井而田甽逹於溝溝逹於洫洫逹於澮澮逹於
川縱橫因其地勢以取利於水今西北皆其故疆也豈
古以為利而今以為害乎且東南之民爭涓流於尺寸
之間何者彼固利之也謂水利於南而獨為北害此必
無之理也客曰南北均利水矣而北之視南亦有難易
乎徐子曰北易客乃咤曰子固好奇甚言北之利於水
耳烏得而稱北易也徐子曰客何異予言哉南方之民
披簔而耕抱濕而穫盖恒與雨相值也長夏苗將立槁
則訟風伯而祝雨師盻盻焉以一沾濡為快乃西北之
雨多於長夏而耕穫之時少雨其易於南天時則然也
(説南北難易利/害未盡事理)西北地曠而水夷稍一疏引水即為利
東南之地髙下相懸有轉水於數仞之深者再日不雨
則桔橰之深徹於郊原竭人力以資灌溉苦且難地勢
使然也考之古昔甽深尺許遂深二尺溝深四尺洫深
八尺澮深二仭而已未有如東南轉水於數仭之深者
(遂溝洫澮皆以去/水非以奠水也)至如京東山之湧泉溢地而出河之
支流等地而平其于西北尤為易易也東南瀕海歲多
潮患盖海之勢趨於東南也遼海以及青徐有海之饒
而鮮潮之患其難易又彰彰矣(潮患於東南等特未饗/其利故未覩其害耳惟)
(仲秋之潮挾風雨而至者則西北/所少西北之雨多在伏秋之間也)奈何目為萑葦之塲
而棄之不田乎予謂北易盖有㨿而言之也客曰南北
水利修癈頓殊亦有由乎徐子曰水利修廢由于人之
聚散而旋轉之機上實握之西北在三代盛時溝洫時
修農功畢舉厥後魏史起引漳水溉鄴鄴以富秦開鄭
國渠溉舄鹵之地四萬餘頃關中為沃野秦以富强至
漢文翁溉灌繁田千七百頃而蜀饒白公穿渠引涇水
溉田四千五百餘頃而民以饒冨馬援引洮水種秔稻
而狄道並塞之民得以樂業虞詡復三郡激河浚渠為
屯田而省内郡之費盖三代之時溝洫遍於列國水之
為利也宏魏秦國擅其利文翁以下諸子人興其利水
之為利也専然皆在西北之境若東南稱水利者在漢
以前惟馬臻開鑑湖而已他未有聞也及五胡之亂中
原生齒漸耗從晉室而東徙者謂之僑人乆則安其土
而樂其生西北民散而東南利興非細故也即如東南
之饒三吴稱最在禹貢揚州之域厥土塗泥厥田下下
而已漢之時亦一澤國耳惟晉室既東民日聚而利漸
興然其財賦亦未至於今日之盛也至五代時錢鏐竊
㨿以稱饒及南宋偏安以致冨則民益聚利益興而財
賦遂甲於天下矣(靖康之亂北人/南來者更多)嘗考宋紹興五年屯
田郎中懋賔言荆湖江南與兩浙膏腴之田彌亘數千
里無人可耕則地有遺利中原士民扶擕南渡㡬千萬
人則人有餘力若使流寓失業之人盡田荒閒不耕之
田則地無遺利人無遺力以資中興由此觀之則宋室
方南之時東南尚有曠棄之地及其季年人多而田少
豪右擅陂湖以自殖地利盡而民不聊生者聚故也東
南地利盡而西北曠厥有由哉(南宋以東南支軍國之/費故其民窮然其正賦)
(亦止如今五/分之一耳)今國家當全盛時兵戈不試者二百餘年
西北生齒日漸繁夥而東南之民争附於輦轂之下誠
勞來安集於其間則民聚而利無不興矣即畫井而溝
洫之亦不難也矧秦漢以下其興利而足民者獨不能
㝷其迹師其意而行之乎何至待哺於江南也彼其竊
據稱饒偏安致冨者亦不得已耳乃今國家奚賴焉其
機固在一旋轉間也客曰西北水利吾固知其舊矣然
吾聞懐慶紀守嘗因丹沁支流疏渠成田民頗利之紀
去而田亦遂廢又如真定楊中丞之家居也亦嘗募南
人緣水墾田歲入甚饒及滹沱旁决桑田之變祇瞬息
間耳豈乆廢之餘固難卒舉者乎徐子曰是所謂廢食
於噎非通論也夫利水之法髙則開渠卑則築圍急則
激取緩則疏引其最下者遂以為受水之區因其勢不
可强也然其致力當先於水之源源則流微而易御(不/在)
(源即在委源恒流委恒瀦故無驟溢驟乾之患若非源/非委在其中流者亦必恒流不絶不溢或絶而可引溢)
(而可捍/者也)田漸成則水漸殺水無汎溢之虞田無衝激之
患彼懐慶當丹沁之下流而真定尤滹沱所必衝者也
安能乆而無患哉盖不先於其源之故也嘗考桑乾水
發於渾源州經保安之境則自懐來夾山而下至瀘溝
橋狼窩地方衝溢為患漫至彰儀門先朝屢經修築為
費不貲今保安境上聞有用土牛逼水成田者恐亦不
能乆而無患也若督責有人多方招募使桑乾上流皆
引成田則豈惟保安之田恃以無患而懐來以下水患
亦殺矣予又嘗物色瀛海之間如元城窪羅家灣窪郝
家莊窪髙橋舖窪章家橋窪皆連阡黒壤廢為水區非
不可田顧以下流受黒洋等九河之水非先致力於水
源未可徼利旦夕而終貽水患也(西北之水一開濬遂/可無患而為利大要)
(濬上流入􁍢濬下流入海而已余嘗為有司及/鄉縉言之以為然而當事者不知此理遂中止)客曰子
論甚悉然世之疑而不遽行者亦有説焉一難於得人
二憚於費財三畏於勞民四忌於任怨五狃於變習子
亦不可不察也徐子曰微子言予亦籌之夫畏事者既
因循而不理喜事者又輕率而罔功固矣得人之難也
是必有經畧之功而無紛更之擾使利興而民不知則
善矣世固有能任之者亦不如宋人専以勸農之名亦
不如今制責以水利之職盖勸農而興水利牧養斯民
之首務也今若另設勸農而水利又有專職則若于牧
養斯民之外増勸農水利一事彼之號為牧養斯民者
又將何為耶今之開府持節與藩臬守令皆以牧養斯
民也勸農水利責將誰諉惟於開府持節者得人以擇
藩臬以擇守令乆任而責成之殿最繫焉利興而民不
知者可坐而致也世之言費者吾惑焉夫捐數萬金之
費於春而收數萬石之穫於秋費於帑而償於田此庸
人操十一之利者尚甘心焉曾謂善於謀國者而顧以
費為憚乎(欲行此必不冝費公帑彼躭躭者日/欲害我若用公帑即其口何可支耶)且始而
為穫繼是有興即以所穫者為資漸而廣焉不煩再費
也畏於勞民雖蘇文忠公嘗有是論文忠公之言曰天
下乆平民物滋息四方遺利皆畧盡矣今欲鑿空尋訪
水利所謂即鹿無虞豈惟徒勞必大煩擾所在追集老
少相視可否吏卒所過雞犬一空審如文公之言民信
勞矣予謂不必於牧養斯民之外而専設勸農水利者
亦恐其喜事勞民如文忠公之言也誠得牧養斯民者
擇其勢順而功省之處暫出官帑募願就之民經畧其
端以示倡率之機使民灼然知水利可興則必有兢勸
而争先者庻令不煩而事自集若概以水利役民使貧
民苦於追呼妨其生業而富家反擅其利予嘗見水利
使者檄下諸邑閲治水利輙飽吏胥之槖而害及閭左
此文忠公所以極論而深嘆也怨生有二妨小民之業
怨隠而害深奪豪右之利怨顯而謗速既不概以水利
役民民無追呼之擾怨不叢於小民矣而豪右之利亦
國家之利也(即此言推之便可不/勞小民而事集矣)何必奪之周禮使世
禄地主之有力者與其廣瀦鉅野之可以利民者曰主
以利得民曰藪以冨得民彼小民欲自利而力有所不
逮官為倡率豪右從而兢勸於其間則借豪右之力以
廣小民之利固主與藪之遺意也方欲藉之矧曰奪乎
此何以任怨為也北之治田也逸南之治田也勞彼其
以惰心而乗之以逸習卒以驅之冝有未從者然彼之
鹵莽而耕亦鹵莽而穫所入固㣲也以南之勞治北之田則
一畝之入倍於數畝而旱潦可以無憂(北之治田獨有田者安/於故習耳其力作之人)
(何嘗不勞苦哉盖其勞不下南人而淡泊/過之夫越人治水田大都用北人之力也)誠一驅之其
嗜利之心必濳易其好逸之習且相率而為逸者以其
習之故然比閭族黨皆然也官為倡率有能争先力田
者稍優異之則皆恥於逸而趨於勞矣昔張全義起于
羣盗其尹河南也當喪亂之後白骨蔽地荆棘彌望居
民不滿百户全義擇人以修屯政招徠農户流民漸歸
逺近趨之如市全義為政寛簡出見田疇美者輙下馬
與僚佐共覩之召田主勞以酒食有蠶麥善收者或親
至其家悉呼出老幼賜以茶綵衣物民間言張公不喜
聲伎見之未嘗笑獨見佳麥良蠶則笑耳有田荒蕪者
則集衆杖之或訴以之人牛則召鄰里責之曰彼乏人
牛何不助之由是鄉里相助比户有積蓄在洛四十年
遂成冨庻盖其勸農力本生聚教誨變荒墟為冨壤非
偶然也誠使西北牧養斯民者能以全義之心為心未
有狃於故習而不變者不一日倡率而遂曰習之難變
可乎夫得人而任捐公帑以募就役之民冝怨讟不生
惰習可變而田功畢舉矣乃若不費公帑不煩募民而
田功自舉者予又得而熟籌焉邊地屯田以餉軍也其
道有三倡力耕之機定賞功之典廣世職之法而已内
地墾田以阜民也其道有三優復業之人立力田之科
開贖罪之條而已盖大將固偏裨卒伍所望而趨也今
諸邊沃土多大將養亷之地使大將肯以其地畫井以
田以率偏裨卒伍無不響應而競耕者昔郭子儀因河
中軍嘗乏食乃自耕一畝將較以是為差于是士卒皆
不勸而耕是歲河中野無曠土軍有餘糧昔宋廖給事
中剛亦嘗首陳是説也將卒捐生而赴敵者冀以功而
獲賞也今若計田行賞又如廖給事所謂執耒而安方
之操戈之危豈不特易此賞一行萬頃不難得者信然
矣今冨民得納貲以列武弁冗職而軍政無裨也若倣
虞公靖公之意聴冨民欲得官者能以萬夫耕則為萬
夫之長千夫百夫亦如之先試以虛銜緩其征科俟其
田入既饒積蓄漸充則命以官而量征其税就所征者
給以禄佩之印綬得世其官練集其耕夫以寓兵於其
間真良法也(第一冝戒此人衆何患無/兵而先以此遂沮之乎)民之流離棄其
業而畏不敢復盖瘡痍未起科督又嚴甚則舉其宿負
者而取盈焉此冝上有以招徠之蠲其負寛其征時其
賑貸則流離兢復荒蕪漸墾矣(寓兵於農此是古人不/及今人處徃以為美談)
(而欲效之可謂習而不察也平/居聴其教習以防禦盗賊則可)漢之盛時孝弟力田同
科盖務本重農以寓勸率之微權也今若定為之制有
能於荒蕪之鄉墾田而井者田得自業而輸其税於官
官因税而稽田因田而定等上者如納粟待銓次者遥
授散職(納粟官得理民治/事此方今最弊也)又其次者補胥吏而役於官
則力田者兢起矣贖罪有條借貪墨以行私者何限也
使令罪而有力者捐貲墾田官課其墾田之費與贖罪
相當則歸其田而收其税即無力冝逺配者亦得近屬
於田畝之間以力墾田而贖其罪此固法行而人亦樂
從也(言墾田而借資於鬻爵贖罪猶病弱者以參苓為/劑而以鴆毒為引也愚意欲以世爵誘人則文靖)
(之意而稍斟酌之非鬻爵而使之治事也此兩策相去/逺矣若今之軍徒有名無實則以田作當擺站差操甚)
(善乂律文流罪正欲徙民以實空虛也營/田之䇿行可以復行流罪之法尤大善也)倘舉數者而
行之屯田可興墾田可多又何必費出公帑而役煩募
民哉客曰就子數説尚有可疑者捐生而獲邊賞積汗
馬之勲而獲世職欲以田畝之勞並之可乎(𤣥扈先生/曰為此論)
(者蕭何不得與/韓彭論功乎)力田贖罪田固彼之田也税入㡬何恐
無以足經費而佐司農之急談何容易子更籌之徐子
曰審時度勢各有攸當也敵刄既接軍功為先邊烽稍
寧屯政急矣倘屯政舉而邊地墾食足兵强虜來而應
之有勝算虜去而守之有長策又何軍功之足羡乎若
徒尚軍功則忽内修而啟外釁非國家之福也且邊人
之剽悍者勇於赴其椎魯者樂於力田各以其長邀上
之賞又何妨焉今邊地乆蕪師不宿飽非懸殊格亦何
望屯政之修乎即兵興之時轉餉勤勞亦得與對疊者
論功客何疑之至於世職之法所繫于今日之邊務者
尤非小也今之武弁能因世閥以樹功名者固亦有之
然其間困乏孱弱僅存者種種矣惟其先世汗馬之勞
不忍遽廢則可耳欲藉以練卒而應敵必不能也彼冨
民欲得官者能以萬夫耕則其財力智識已出於萬人
之上能以千百人耕者亦出于千百人之上其財力智
識既足以為主帥之倚用使之部耕夫以為勝卒又皆
其衣食安養者心附而力倍其與今之武弁困乏孱弱
剝羸卒以自肥固天壤懸也子孫席其世業亦不至於
遽替即有替者又必有財力智識之人代其業而繼其
官邊圉之間轉弱為强兹其大端矣瀕海之地國初皆
設墩臺分戍瞭守以備南倭今草頭沽關之水道沽關
以至於新橋海口赤洋海口等處遺址尚存日漸圮廢
遐想國初設墩分戍固將備倭亦以其地勢懸使瀕海
墩戍連絡于其間則内地有梗此路可通行又防微慮
逺之深意也惟其初設墩戍稀少冀後日漸増然無田
可耕則墩戍漸廢勢必至也今若於瀕海闢田以世職
之法屯駐於其間(其中更多/委曲須議)乆之田益闢而人益衆則
海上為樂土瀕海有通道即内地有梗南北不至懸隔
于國初設墩分戍之意固相成也國家分兵而屯授之
以田統於衛所之官法非不詳然乆則田隠占而屯亦
漸廢盖田授于官兵非已業也惟冨民得官屯駐則其
田固已業子孫相承稽覈自詳無隠占之患盖井田而
寓封建之意也(如此勝于封建封建者生殺爵禄自制/也今予之空名如封君而不得治事理)
(民欲其治事理民或將兵也我又得選而用之也/謂封建為美而慕之亦猶向者寓兵勸農之説乎)夫冨
民捐己之貲闢荒區以輸税養耕夫以寓兵其利于國
者多矣就其所入給以禄朝廷御之以虛名使之世其
職而守其業有増課之饒無養兵之費又何靳而不與
乎彼即汗馬之勛者禄入兵費皆仰給于縣官歲縻而
無補安可以此例論也今民間子弟入胄監者例得輸
三百五十金若使力田者扵荒蕪之野墾田三百五十
畝得比輸三百五十金者而同科則國家一時雖未得
三百五十金之入而歳收三百五十畝之税歲歳積之
其得更倍諺謂千鏹而家蔵不若銖兩而時入此尤易
也田少而殺與贖罪而入者即是可推也若恐力田可
同於輸金則必有偽増田畝以欺上或始而墾旋而廢
難以一一稽之則又不然夫民間始繋名於胄監距其
入銓得官之時多者三十年少亦不下二十年所墾之
田歲入官税總而計之當不止於三百五十金彼既墾
田歳以其田之入而輸官不難也亦何樂於偽田増税
歲以厲己乎即有田偽而税負者有司將時稽而除其
名彼亦何利焉若謂國用方詘經費之内歲少三之一
必賴開納以紓其急不能徐徐以待歲税之入則亦思
之未詳也盖經費之廣由于各邊主客兵餉所費為多
若各邊屯政漸舉則經費自省况力田者得以田自利
而歲税又取足于田之所入其從之固易則以力田而
應者比今輸金之人必且數倍(果數倍則/選法如何)其願輸金者
仍輸金不因此而廢彼二者並行國用又何患焉(事例/非所)
(以足也乃所/以不足也)行之積乆田闢而税廣費省而用足則力
田之科與輸金者皆可漸罷(此漸可行鄉舉里/選之法何時可罷)又不必
商盈詘于財賄酌多寡于開納也客曰勝國都燕且百
年虞文靖公之議格焉未行我國家定鼎于兹又二百
年矣通漕理財紛然建議而西南水利未聞舉其議而
行者子何惓惓於今日也徐子曰勝國往事已無足論
虞文靖公之言既不獲售於泰定可為之時及季年東
南有梗思其言倣其意設海口萬户已無救於元事矣
可勝慨哉今國家承平既乆竭東海之力尚不足以裕
西北之儲幸外夷之欵貢修内地之水利千載一時不
可失也若駭然而圗之其將及乎此予之所以惓惓也
客曰時信可行矣然子方以罪逐冝引咎緘晦庻㡬補
過乃又鼓舌談國家之大計非所謂位卑而言髙者乎
是益其罪也徐子愀然曰子何言葵藿在崖谷之隂見
日則傾者植性之定也人臣居江湖之逺憂時益切者
秉義之常也茍補國計即閭閻尚得言之矧予固聖天
子所嘗置諸左右而責以獻納者安敢以一出遂自逺
哉且與客談而私識焉又何罪也客於是起而嘆曰嗟
乎子去矣其有味於子之言而冀其復行者予日望之
徐子曰是非予所敢知也然予曩上疏報罷大司馬譚
公惜予言未行公又自言乆歴塞上深知其必可行也
王開府寓書於予肯身任其事戚元戎欲減南兵之願
農者惟開府是用(吾輩不足信譚王戚諸公亦不/足信耶有何長慮直是短見耳)盖往
時塞上少南人今南人應募至者成市其方待募而未
收與募退而不願還者皆可驅之為農即數千人呼吸
而集也夫開府抱濟時之畧而元戎有銷兵之心乃大
司馬公又握石畫于其間即予去二三同志多是予言
倘有再疏以請者西北水利庻其興乎惟國是裨奚必
言之自予也予曩冀言行遲回未去適罹兹罪客謂負
國恩而違親養予亦何以自解倘人有舉其言而行者
予因得以效其區區又或予之罪狀乆而稍紓將陳情
以遂其私力耕以奉老親歌詠太平竊比於擊壤之遺
民豈不幸與客意良厚予將黽勉於君親間以無忘客
之大賜談已客散徐子拏舟南去(𤣥扈先生曰北方之/可為水田者少可為)
(旱田者多公只言水田耳而不言/旱田不知北人之未解種旱田也)
　
　
　
　
　
　農政全書卷十二
欽定四庫全書
　農政全書卷十三
　　　　　　　　　　　　明　徐光啟　撰
　　水利
　　　東南水利(上/)
宋范仲淹上吕相公并呈中丞咨目曰去年姑蘇之水
踰秋不退某為民之長豈敢曲阻焉然初未甚曉惑於
羣説及按而視之則了然可照今得一二而陳焉願垂
鈞造審而勿倦則浮議自破斯民之福也姑蘇四郊畧
平窊而為湖者十之二三西南之澤尤大謂之太湖納
數郡之水湖東一派濬入于海謂之松江積雨之時湖
溢而江壅横没諸邑雖北壓楊子江而東抵巨浸河渠
至多堙塞已乆莫能分其勢矣惟松江退落漫流始下
或一歲之水久而未耗來年暑雨復為沴焉人必薦飢
可不經畫今疏𨗳者不惟使東南入於松江又使西北
入于楊子之于海也其利在此或曰江水已髙不納此
流其謂不然江河所以為百谷王者以其下之豈獨不
下於此耶江流或髙則必滔滔旁來豈復姑蘇之有乎
矧今開畝之處下流不息亦明驗矣或曰日有潮來水
安得下某謂不然大江長淮無不潮也來之時刻少退
之時刻多故大江長淮㑹天下之水畢能歸於海也或
曰沙因潮至數年復塞豈人力之可支某謂不然新𨗳
之河必設諸閘常時扄之禦其潮來沙不能塞也每春
理其閘外工減數倍矣旱歲亦扄之駐水灌田可救熯
涸之災潦水則啟之疏積水之患或謂開畝之力重勞
民力某謂不然東南之田所植惟稻大水一至秋無他
望災沴之後必有疾疫乗其羸敗十不救一謂之天災
實由飢耳或謂力役之際大廢軍食某謂不然姑蘇歲
納苗米三十四萬斛官司之糴又不下數十百萬斛去
秋蠲放者三十萬官司之糴無復有焉(𤣥扈先生曰宋/時歲納之少如)
(此蠲放之/多如此)如豐穰之歲春役萬人人食三升一月而罷
用米九千石耳荒歉之歲日食五升召民為役而賑濟
一月而罷用米萬五千石耳量此之出較彼之入孰為
費軍食哉(何消如此計算力役者皆人/也不力役其人遂不食耶)或謂陂澤之田
動成渺瀰𨗳川而無益也某謂不然吳中之田非水不
植減之使淺則可播種非决而涸之然後為功也昨開
五河洩去積水今歲和平秋望七八積而未去猶有二
三未能播種復請増理數道以分其流使不停壅縱遇
大水其去必速而無來歲之患矣(此理通於天下/之水何必東南)又松
江一曲號曰盤龍父老傳云出水猶利如總數道而開
之災必大減蘇秀間有秋之半利已大矣畝澮之事職
在郡縣不時開𨗳刺史縣令之職也然今之所興作横
議先至非朝廷主之則無功有毁也守土之人恐非建
事之意矣蘇常湖秀膏腴千里國之倉庾也浙漕之任
及數郡之守冝擇精心盡力之吏不可以尋常資格而
授之恐功利不至重為朝廷之憂且失東南之利也
元任仁發水利集曰議者曰古者吴淞江狹處尚二里
餘尤不能吞受太湖之水於是添浚三十六浦以佐之
且後時有渰没田疇之患今所開江二十五丈置閘十
座其能去水㡬何其利則未知也答曰所開江身二十
五丈置閘十座每閘濶二丈五尺可以泄水二十五丈
吳淞江緣潮水往來之故也(此必然/之畫)古人論泄水之法
極詳范文正公曰三分其時損居二焉謂如一日十二
時晝夜兩潮四時辰潮漲八時辰潮落所設之閘晝夜
皆去水之時也所以終江靣二里之寛不如十閘之功
也(吳淞二里上海浦未大也黄浦既濶二里餘已代吴/淞洩水矣豈開江二十五丈遂足當二里之舊吴淞)
(哉任亦不達扵水理亦不考扵古今之故矣且閘止能/閉潮無入豈能晝夜皆去水而當二里餘之舊江也)
况今東南有上海浦泄放澱山湖三泖之水東則劉家
港耿涇疏通昆承等湖之水吳淞江置閘十座以居其
中潮平則閉閘而拒之潮退則開閘以放之滔滔不絶
勢若建瓴直趨于海實疏通瀦水之上䇿也與古三江
其勢相劣若夫時水雖太湖汪洋瀰漫其涸亦可待矣
旱則閉閘瀦水以灌溉乃一舉兩得其利也議者曰吴
淞江自古無閘今置之非也何不開濶疏通使江復故
道一任潮水往來豈不便易答曰治水之法先度地形
之髙下次審水勢之往來并追源泝流各順其性古人
謂水歸深源又曰沙泥隨潮而來清水蕩滌而去今所
往上海劉家港等處水深數丈今所開之河止二丈五
尺若不置閘以限潮沙則渾潮捲沙而來清水歸深源
而去新開江道水性不順兼以河沙約住河泥不數月
間必復淺塞前工俱廢故閘不可不置也范文正公曰
新𨗳之河必設諸閘正此謂也若欲再復吴淞江之故
道須候諸閘啟閉流深衆水歸源其洶湧之勢孰得而
制禁當於此諸閘都閉挑開一處堰壩任潮水往來借
清水力東衝而洪自復成江矣(大謬無/此理)考工記曰善溝
水者水齧之之謂也議者曰吴淞江前時流通今日何
為而塞豈非海變桑田之説黄河日走千里非人力所
可為者歟答曰東坡有言若要吴淞江不塞吴江一縣
人民可盡徙於他處庻使上流寛㵼清水力盛沙泥自
不能積何致有堙塞之患哉(疏通清水以滌渾潮自是/正論後來東南治水冝倣)
(此意然瀦水之處日淤日淺亦大地自/然之勢不然寶帶垂虹何自而立哉)歸附之後將太
湖東岸水出去處或釘木為栅或用土草為堰或築狹
河身為橋置為驛路及有湖泖港汉又慮私鹽船往來
多行塞斷所有水脉不通清水日弱渾潮日盛沙泥日
積而吴淞江日就淤塞今日江勢正與東坡所見合如
曰海變桑田黄河奔突一時之謂(謂黄河非人/力可為亦謬)則聖人
手足胼胝盡力溝洫皆虛言也聖人豈欺我哉所當盡
人力而為可見也議者曰錢氏有國一百有餘年止長
盈年間一次水災亡宋南渡一百五十餘年止景定間
一二次水災今則一二年或三四年水災頻仍其故何
也答曰錢氏有國亡宋南渡全藉蘇湖常秀數郡所産
之米以為軍國之計當時盡心經理使髙田低田各有
制水之法其間水利當興水害當除合役居民不以繁
難合用錢糧不吝浩大又使名卿重臣専董其事冨豪
上户美言不能亂其法財貨不能動其心凡利害之端
可以興除者莫不備舉又復七里為一縱浦十里為一
横塘(或作五里/一縱浦)田連阡陌位位相承悉為膏腴之産設
有水患人力未嘗不盡遂使二三百之間水患罕見欽
惟國朝四海一統人才畢集擢居重任者或未知風土
之所冝也以為浙西地土水利興諸處同一例任地之
髙下任天之水旱所以一二年間水災頻仍皆不諳風
土之同異故也(諸處何獨不然盖天地之間/無一處不冝興修水利者)議者曰蘇
州地勢低與江水平故曰平江故稱澤國其地不可作
田必然之理也今欲圍築硬岸亦逆土之性耳答曰晉
宋以降倉廩所積悉仰給于浙西水田之利故曰蘇湖
熟天下足若謂地勢髙下不可作田以為必然之理此
誠無用之論也浙西之地低于天下而蘇湖又低於浙
西澱山湖又低於蘇州此低之又低者也彼中冨户數
千家于中每歲種植茭蘆埋釘樁笆委埋封土圍築硬
岸豈非逆土之性何為今日盡成膏腴之田此明效之
驗不可掩也既是澱山最低之湖經理尚可以為田却
説已成之田不可作田天下寧有是理也議者曰水旱
天時非人力所可勝自來討究浙西治水之法終無寸
成答曰浙西水利明白易曉特行之不得其要何謂無
成大抵治水之法其事有三浚河港必深㵼築圍岸必
髙厚置閘竇必多廣設遇水旱有河港深㵼隄防而乗
除之自然不能為害(河港洩㵼圍岸/隄防閘竇乗除)倘有人力不至而
一切委數于天天下寧有豐年也東坡有言浙西水旱
此謂人事不修之積非時之數今之謂也昔范文正公
親開海浦時議者阻之公鋭意完具排浮議疏浚横潦
數年大稔乃謂終無寸利為是説者皆聴受冨家驅使
而妄為無稽之言也(何處水旱非緣人事不修人不講/不做耳東南乆做乆講所以有人)
(如此/説)議者曰吴淞江開之後自合浙西永無水害何為
大徳十年自濟以南直至浙西有水害甚深答曰且體
比年浙西所收子粒分數比之淮北數㡬十倍皆吴淞
江三閘并諸壩口出放澇水之力以未開吴淞江之前
大徳七年亦遭水害所收子粒分數比大徳十年不及
三分之一以此論之則水監豈為無功天災流行水淹
為害人力之所致可不備禦隄防之若除一分之害則享
一分之利謂當永無水害乃不近人情之論為執政者
不當便聴其言不察是否乃直謂無功而輙罷之正如
咽喉噎而廢食也况自歸附以來二三十年所積之病
豈半年工役之所能盡哉議者曰行都水監既是有益
衙門何謂衆口一詞皆謂無益而明議罷之答曰民可
使由之不可使知之事之利害乆而復明非髙識逺見
熟于世務通于水利者安知有乆逺無窮之利彼愚民
無知但見一時工夫之繁豪民肆奸有吝供輸募夫之
費所以百般阻撓但為無益以敗事殊不知浙西有數
等之水拯治方畧皆不相同非專司不能盡力責其成
功使水監衙門真如無事古之有國者亦廢而不舉乆
矣何謂周漢唐宋之世未嘗不一日用心盡力經營水
利之事列之史傳代不乏人故諺曰水利通民力鬆斯
言信矣并浙西水利低下之地不須水監拯治即今中
原髙阜之鄉安用水監河道司為哉然則髙阜之處水
監既不可缺而低下之處乃謂不必置立何不思之甚
也議者曰水利不可不修今隴西唐宋二渠正是責於
有司疏浚田禾有收民便不擾浙西水利與隴西一體
責之有司兼管豈不便哉答曰隴西唐宋二渠長湖水
也浚成深渠水自下流何難拯治浙西地面有江海河
浦湖泖蕩漾溪澗溝渠汊涇浜漕漊等名水有長流活
水瀦定死水往來潮水泉石迸水霖淫雨水風决漲水
潮泥渾水南來交水風潮賊水海嘯淫水等名水名既
異則拯治方畧亦殊豈可以唐宋二渠長流水例之哉
畧舉浙西治水䃮堰壩水函石倉石囤蘧蒢土帚刺子
水管銅輪鐵□木杴木井木􁁊木匝水車風車手戽桔
橰等器(牐竇碶/斗門)隴西未必有也今設為此䇿乃不知地
理之人如醯雞井蛙豈足與議逺大之事宋賢如范文
正公蘇文忠公朱文公王荆公皆命世大儒經綸天下
之大材尚各各建䇿設官置兵盡力經營水利之事不
令有司兼管必有所見而為之當時有司兼管何往而
不敗事為是説者未必長於蘇范諸公之議也况浙西
地形髙下水旱不均古人有言東州之官莫問西州之
利或利於此必害於彼(此事今於/畿輔最急)便有彼疆我界之分
若無水監通行管領一體整治何能用心協力于均水
利也哉
劉鳳續吴錄曰蘇之三江曰吴淞江曰婁河即婁江曰
黄浦即東江昔嘉定尹龍晉以御史左官濬治吴淞百
年以來淤滯民大被其利名之御史河方鑿地時獲一
石上云得一龍江水通盖豫記之矣近巡撫海公復疏
之後乃專官以憲令督視者累手盖吴利水稻其豐穰
惟在水之節宣得其所昔單諤有書繼則沈憲副􁠭圖
志尤詳實不越禹貢所云三江既入震澤底定二言也
𤣥扈先生曰淞江之側有小聚落名三江口酈善長云
淞江自湖東北逕七十里至江水分流謂之三江口吴
越春秋載范蠡去越乗舟出三江口入五湖皆謂此也
三江即禹貢所指者冝興士人單鍔著吴中水利書其
説謂蘇松常三州之水瀦為太湖湖之水溢于松江以
入海故少水患今吴江岸界于松江太湖之間岸東則
江岸西則湖江東則大海也自慶歴二年欲便糧道遂
築此隄横截江流五十里遂致太湖之水常溢而不洩
浸灌三州之田又覩岸東江尾與海相接之處茭蘆叢
生沙沱漲塞而又江岸之東自築岸以來沙漲今為民
居民田雖増吴江一邑之賦而三州之賦不知反損㡬
百倍矣今欲洩太湖之水莫若先開江尾茭蘆之地遷
沙村之民運其所漲之泥然後以吴江岸鑿其土為木
橋千所以通糧運隨橋谹開茭蘆為港走水仍於下流
開白蜆安亭二江使太湖之水由華亭青龍入海則三
州水患必減元祐中東坡在翰苑奏其書請行之
吴㤙吴中水利曰蘇州之地北枕長江東表溟海而水
泉之勢則與江平故曰平江郡然江水復髙于海而平
江之水决之赴海則順𨗳之出江則平是以禹開三江
於内地决震澤之瀦由三江以入海而底定之功垂之
百代逮至有宋則因吴越錢氏舊議决湖水以入楊子
江而其地之髙下不甚相懸所以易為通塞也唐人竊
見一時利害輕視禹迹不尋三江之舊而遂築長隄横
截江湖之上凡四十五里以通漕舟今寳帯橋一路是
也所賴以洩湖波之怒下通吴淞者則有松陵治東之
出耳而元人又有垂虹石梁之築雖足以為公私病涉
之利而於東南經乆之規殆未嘗有深思逺慮以及之
者矣故其橋洞雖設而梗寒日滋沙淤寖髙而咽喉益
隘終不若宋時木橋之為得也今二橋不可去而三江
之上流實在於此今欲順其歸海之勢而議者欲去二
橋兩旁之塞大濬而擴清之使其深廣峻發(湖不自淺/而清水果)
(盛則二橋之兩/旁何由而塞)此一説也惟不得禹之故道而范文正
公乃欲𨗳之以出楊子江於是有開濬白茆之議盖因
唐郡守李人原開常熟塘借湖水以救旱而後人因之
以分太湖之水耳議者又欲分太湖之上流於是單諤
欲開濬百瀆横塘以分荆谿之流又欲濬石隄江尾茭
蘆之地改木橋以通壅蘇文忠公獨取其説上之於朝
乃謂雖増吴江一縣之税顧二州之逋失者盖不貲也
獨以開江又不能經乆通利於是郟亶論其不便盖自
沿江東自江隂逶常熟太倉一路髙阜之地謂之堈身
凡三百餘里濶厚亦不下數十里其土麄而髙燥脉理
椎結此天所以限長江而奠生民者也其中則為低下
之田為圍百萬畝其南則有太湖之壅凴陵於上一遇
水澇則泛溢旁出以蕩没低田無所於救民天所寄國
需所出遂為魚龍之宫識治者盖所不忍而必欲為之
所者矣且水澇之年江水必漲今鑿堈身以出湖波(堈/身)
(豈所以限長江/乃海之涯也)是引湖水以浸低田而出江之流又未
免為江潮之壅遏則倒流入田其勢亦易見矣又江潮
之入也常速出也常緩不㡬歲月淤積泥沙其塞可期
而待也而其子郟僑復申其説識者又多採之今欲不
廢已陳之隄橋而又欲疏通乆長之利則必悉舉衆議
而於奮入蕪湖之水限之不使東注復修常州十四瀆
北出之防而下之江隂則於太湖之上流可以分殺矣
又於吴江江尾之壅决去不疑而下開澱山湖以便吴
淞江之入如是而始通白茆入江之路則可乆得其益
也永樂中夏忠靖公開濬白茆通八十九年而今開鑿
不過二十年而塞者得非人力有缺也如錢氏之撩淺
軍歟得非隄防未至也如宋人之設閘留清駛以導之
歟得非濬法未詳也如古之曲則深直則塞歟凡此皆
可細究而通謀盡利之方厚民益國之務莫有急於此
時者矣然置閘之法則不可比京口江隂之例盖京口
借江水以通漕不得不閘以禦其去江隂地居常熟之
上江水尤髙其外潮之入也有時而内水之出也有限
故亦可閘非比白茆之口即今已一百餘丈矣若欲置
閘則必厚築兩旁厚築兩旁則内水之出也益隘將欲
疏之適以阻之矣(江濶而以閘束之可乎必如任仁發/之説江二十五丈則十閘乃可今言)
(兩旁支港置閘亦妙但河身必與江/等深而閘口必與江容等例為是)然欲留清水以滌
淤沙則如之何謂冝大疏兩旁支港使節節深濬横置
木閘大則石閘俟潮來即閉潮退則開庻可少得𨗳沙
之益矣然撩淺之夫則終不能廢也其撩淺之法募人
為卒官為雇值設四指揮以督事今若用之則指揮不
必設而以各縣治水縣丞主之官為雇卒而又有本府
水利通判督之於上使憂勤相須以期事功事不有益
矣乎夫東南諸郡國家之外府也而蘇之貢賦又半於
東南一遇旱澇至於逋亡者不知有若干人於兹矣隄
防之修旱暵之備實有不可緩焉者若救旱之法則必
先於近山髙阜之地多為積水池如前人開鑿穹窿支
溝瀦蓄雨泉以待用而于堈身之地則使多穿陂塘而
又必官為之處上下提督則百錢石米之冨可復見於
今日也不然則東南民事將不知其所終矣然此其大
畧也來源去委并列於後
一太湖所受之水吴為澤國其藪具區其浸五湖又曰
震澤曰笠澤即今太湖也酈道元曰萬水所聚觸地成
川一自建康常潤冝興由荆溪以入一自天目宣歙臨
安苕霅諸溪以入周圍五百里浸泆三州而瀦聚汪洋
盈溢東注則皆東南出吴江奔流分三道以入海謂之
三江禹治之舊跡也
一三江遺迹史記正義吴地記所載三江並難㝷究唐
宋土人所稱獨指吴淞一江為存耳今考自吴縣齾塘
即俗人所謂鮎魚口北折經郡城之婁門者為婁江從
吴江縣長橋東北合龎山湖者為淞其自大姚分支入
長洲縣界滙澱山湖東出嘉定縣界合於黄浦經嘉定
之江灣青浦東北行名吴淞江者為東江(此曲説也震/澤出海實無)
(三江禹貢所謂自/指大江為三江耳)
一太湖小肢其東出胥口與别流滙于石湖復東行抵
郡城折北至閶門婁東入常熟塘下入白茆浦其分水
墩北走觀溝橋散出楊涇者皆入常熟塘其合沙湖者
入崑山至和塘直入太倉者歸於海及分合于吳淞江
向東而行
一吳江右隄隔塞江路自唐元和中刺史王仲舒築石
隄以逹松江糧運長亘數十里横截江路隄外為江隄
内為湖雖橋洞僅通五十三處名曰寶帯橋而宣洩細
澀終不輕快回流積淤漸盤蘆葦而向所謂可敵千浦
之江遂為淺渚平沙之境矣當時經制權冝實為有益
不虞水道漸塞竟為諸郡良田之梗也
一垂虹橋復阻東流之勢自石隄横截江路所恃以東
注者淞陵治東之洩也但湖水為石隄所拘湍怒流急
遂拆縣治之旁為二於是風濤盛而公私隔矣慶歴中
縣尉王庭堅作木橋以利來往而吴淞江獨眇然通利
至元㤗定中州判張顯祖遂構石梁而虛洞列至六十
之外僅如管窺盖不知前人立木之意也遂使流沙日
壅裹湖水而不得出而山源溪洞之來又成日至其泛
溢自恣瀰漫浸淫無怪乎其然矣
一澱山湖狹隘不能展舒吐納吴中諸湖惟澱山為最
下而界崑山吴江長洲之間南屬華亭而太湖之水入
淞江藉此以為傳送者也元時尚有僧寺特立湖中今
則寺在良田之中則水路之隘可知議者欲復闢其故
道暢而通之則未易為力然此湖獨為低下而吐納之
機實在於此則其說或可採也(自古無濬湖受水/者不知濬法如何)
一白茆河形夫水性帯東南則稍下𢃄北則稍髙而今
之白茆則直向東北合亦從其下趨之勢因其勢而利
𨗳之古之善經也而近年開鑿已非夏忠靖舊開之路
是以通塞乆近為驗較然矣其必於近江二三十里處
相其形便開向東南以從其性或可乆得其利也
一夾浦橋不可立湖自大姚分肢一從栁胥港𤓰涇而
北又一從吳江縣北門委直北至夾浦橋而入以下吳
淞此僅一脉之存耳國初尚有石梁為水齧廢而周文
襄公乃使造舟為梁鎖兩端而中貫之以通行者至今
為便而近者鄉人又謀疊石此政不可許也
一疏通次第夫旱暵之年來源必少霜降水涸可以賦
功若使先疏上源則下流必壅合無先啟白茆之路乎
其次則七丫浦又其次則吴江隄長橋之𨗳而又次則
理百瀆以北以下江隂之江分荆溪之注又次則理宣
歙九陽江之水以入蕪湖而中間各縣隄渠水竇之設
則分投就近得利之家隨冝開浚則施工之日遂為三
州有秋之望矣
一開江始末夫田租始加於漢唐而徴輸遂極於後代
徴法愈倍則耕法愈詳何者民之苦於不得已也故沿
江之民鑿堈身以救旱而於其中低窪之處了不相涉
而水澇之年則太湖被隄橋之壅泛溢瀰漫而各縣之
低田遂成巨浸於是内水髙而江水下而見者遂欲决
之以入於江此開江之説所由起也暫時處置實為有
益及至江水復漲則内水髙而不得出亦有時而然者
此皆一時所見而欲節宣不費永益良田以無失東南
之利者則人事之修不可以不詳定也然禹治震澤則
分疏東南之流以歸于海無紛紛多事而後人開江得
一益或生一事至紛紜補葺煩切而不可救而又不能
己者何也盖自井邑丘甸之設則必有卒兩軍師之制
水利之興則江防不可不留意也一自江隂之江開始
以通魚䀋之利耳而竟開北兵窺南之路偽吴守之以
捍吴而國家得之以入金陵一自福山之江開為張士
誠襲蘇之逕而國家亦因之以取吴一自許浦白茆之
江開而金人每於此窺宋其後李寶破敵兵於此遂設
許浦軍而白茆乃有制置節度之設宿重兵而恒恐其
不足一自劉家港之江開而元人以之通海運交六國
市舶而朱清張瑄之徒為患不絶其後二人招懐而海
邊之軍鎮遂相望而列矣然永樂中尚有倭賊之寇又
設守禦千户所于崇明沙今縱不能如禹之行水而上
下煩勞則皆開江之利啟之也然地維開張本為國家
之用而竊發時見未清消弭之源則其敦本厚民之實
力田務農之政誠不可漫為之説者矣但積沙既為漲
灘而冨家因為已有是以客土恃勢力以負國暴水縱
積怒以困民其害相因而不解也
　農政全書卷十三
欽定四庫全書
　農政全書卷十四
　　　　　　　　　　　明　徐光啟　撰
　　水利
　　　東南水利(中/)
荒政要覧曰戊戌正月太祖髙皇帝令康茂才為營
田使上諭之曰比因兵亂隄防頽圯民廢耕耨故設
營田司以修築隄防専掌水利今軍務實殷用度為急
理財之道莫先於農事故命爾此職分廵各處俾髙無
患乾卑不病潦務在蓄洩得宜大抵設官為民非以病
民若但使有司增飭館舍迎送奔走所至紛擾無益於
民而反害之則非付任之意
正綂五年庚申令天下有司秋成時修築圩㟁濬陂塘
以便農作仍具數繳報候考滿以憑黜陟
夏原吉奏治蘇松水利疏曰(成化/五年)上以蘇松水旱為
憂命臣特徃疏治八月遣都御史俞吉齎水利集以賜
臣原吉講究拯治之法臣與共事官屬及諳曉水利者
叅考輿論頗得梗槩盖浙西諸郡蘇松最居下流太湖
綿亘數百里受納杭湖宣歙諸州溪澗之水散注澱山
等湖以入三江頃為浦港湮塞滙流漲溢傷害苖稼拯
治之法要在浚滌吳淞江諸浦導其壅塞以入于海但
吳淞江延袤二百五十餘里廣一百五十餘丈西接太
湖東通大海前代屢浚屢塞不能經乆自下江長橋至
夏駕浦約一百二十餘里雖云通流多有狹淺之處自
夏駕浦抵上海縣南蹌浦口一百三十餘里湖沙漸漲
已成平陸欲即開浚工費浩大且灔沙游泥浮泛動盪
難以施工臣等相視得劉家港即古婁江徑通大海常
熟之白茆港徑入大江皆繋大川水流迅急宜浚吳淞
江南北兩岸安亭等浦港以引太湖諸水入劉家白茆
二港使直注江海又松江大黄浦乃通吳淞江要道今
下流壅遏難流傍有范家浜至南蹌浦口可徑通海宜
浚令深闊上接大黄浦以逹泖湖之水此即禹貢三江
入海之迹每年水涸之時修築圩岸以禦暴流如此則
事功可成於民為便也
徐貫治東南水患疏曰(𢎞治/八年)臣等竊見嘉湖常鎮水之
上流蘇松水之下流上流不浚無以開其源下流不浚
無以導其歸於是督同委官人等將蘇州府吳江長橋
一帶茭蘆之地疏濬深闊導引太湖之水散入澱山陽
城昆承等湖又開吳淞江并大石趙屯等浦洩澱山湖
水由吳淞江以逹于海開白茆港并白魚洪鮎魚口等
處洩昆承湖水以注于江又開七浦塩鐡等塘洩陽城
湖水以逹于海下流疏通不復壅塞開湖水之漊涇洩
天目諸山之水自西南入於太湖開常州之百瀆洩荆
溪之水自西北入于太湖又開各斗門以洩運河之水
由江隂以入江上流疏通不復湮滯自𢎞治七年十一
月十七日興工至八年二月十五日畢幸而一向天氣
晴和人無疫癘凡百衆庻爭先效勞即今水患稍弭人
無墊溺之憂田有豊稔之望是非臣等之能皆皇上
盛德大福廣被東南之所致也
吳巖興水利以充國賦疏曰(𢎞治十/四年)竊惟國家財賦多
出於東南而東南財賦皆資于水利是故禹之治水也
以四海為壑而盡力乎溝洫宋元以來諸儒以開江置
閘治田為東南第一義有由然矣夫何近年以来東南
地方下流淤塞圍岸傾頽疏導不得其法董治不得其
人臣等備員該科於地方水利嘗悉心推究謹将東南
水利之切要者二事曰疏濬下流曰修築圍岸一疏濬
下流臣嘗考之浙西諸郡蘇松最居下流太湖綿亘數
百餘里受納天目諸山溪澗之水由三江以入於海是
太湖者諸郡之水所瀦而三江又太湖之所洩也禹貢
所謂三江既入震澤底定是已若下流淤湮衆水泛溢
渰没禾稼為害匪輕為今之計要在隨其源委相其利
害酌量便宜為之區處如白茅港七浦塘劉家河此蘇
州東北洩水之大川如吳淞江大黄浦此蘇松南北交
境與松江南境洩水之大川而吳淞之南北與白茒諸
港又各有支渠引上流諸水以歸於其中而並入于海
此所謂源委者也就其中論之蘇州之七浦塘劉家河
松江之大黄浦並皆深闊通利無阻惟白茅一港自𢎞
治七年疏濬之後今二十五六年吳淞一江自天順間
疏濬之後今六十有餘年聞之白茒入海之處潮沙壅
積勢若丘阜吳淞雖名一江僅如溝洫潮回水落雖舟
楫亦艱於行其旁渠港亦多湮塞下流既壅上流曷歸
加以霪霖能不泛溢此其利害之可見者也今能濬白
茒一港使之通利如七浦劉家河則蘇州東北之水有
所歸而不積矣濬吳淞一江使之通利如大黄浦則吳
淞南北兩界之水有所歸而不積矣一修築圍岸臣嘗
考之浙西之田高下不等隨其多寡各自成圍逺近相
望吳越以來素稱膏腴宋儒范仲淹嘗論于朝曰江南
圍田中有渠外有門閘旱則開閘引江水之利澇則閉
閘拒江水之害旱澇不及為農羙利雖然圍田全仗乎
岸塍岸塍常利於修築修築堅完旱澇有備否則反是
臣願自今以後每嵗於農隙之時治農府州縣官督令
田主佃戸各將圍田取土修築水漲則専増其裏水涸
則仍築其外務令高闊堅固可通往来隨其旱澇而車
戽出入如此先事有備而田皆成熟矣
葉紳請治水以防災荒疏曰(𢎞治十/六年)竊惟直𨽻之蘇松
常浙江之杭嘉湖約其土地雖無一省之多計其賦稅
實當天下之半况他郡所輸猶多雜賦六郡所出純為
粳稻(𤣥扈先生曰公知六郡之水利修可以當天/下之半不知天下之水利修皆可為六郡也)誠國
國家之基本生民之命脉不可一日而不經理也若水
道不通為六郡農田之害所係亦重矣夫天目諸山之
水瀦為太湖而六郡環乎其外太湖之水又由江河以
入于海聞昔人于溧陽則為堰壩以遏其衝於常州則
穿港瀆以分其勢於蘇松則開江河以導其流惟是入
海之處潮汐往來易為湮塞故前代或置開江之卒或
置撩淺之夫以時浚治僅免水患歷歳既乆其法廢弛
遂致諸湖巨浸壅遏其中江河故道淤漲於外土民利
其膏腴或堰而為田築而為圃是以渰没田疇漂淪廬
舍固其所也方𢎞治四年一澇迨五年復澇今歲大水
視昔尤甚伏乞聖明思念東南大害於廷臣中選差
有才力通曉水利者一二員授以節鉞重以委任前會
同撫按講求民瘼設法賑恤俟民困稍甦然後指定地
方分投相視何地為山水入湖之衝何港為太湖入海
之道自源徂流一一講究相與度其經費量其事期然
後大加浚治使下流得以宣洩然當此飢饉之際欲興
大役若非任事者處之得其道則民力不堪不能不重
困也
胡體乾修舉水利六欵疏曰(嘉靖/十年)禹之治水有三導川
入海洩之以去害也瀦水為澤蓄之以興利也濬畝及
川乂之以播種也葢高山大原衆水雜流必有一低下
處為之壑如人之有腹臟焉彭蠡震澤是也旁溪别緒
萬派朝宗必有一合流入海之川為之洩如人之有腸
胃焉江淮河漢是也今以三吳水利觀之有宣歙杭湖
數郡之山原而導之得所入然後有太湖之汪洋有太
湖環五百里之容受而洩之得所歸然後有蘇松常嘉
湖五郡之財賦漫衍浸注為蕩為漾縱横分合為浜為
塘於是江浦領之經帶迂廻而放之海此吳中形勢之
大都亦諸方言水利之凖則矣禹貢載治水成功則曰
九川滌源九澤既陂四海會同而盡力溝洫乃則壌隩
宅中事也故總叙其事不過始之以決九川距四海終
之以濬畎澮距川今列水利事宜一曰禁淤湖蕩廣水
利之翕聚也二曰疏經河通其幹也三曰開溝渠濬其
支也四曰築堤㟁防川澤之泛濫固田間之圍欄也并
山鄉積水沿海䕶塘共為六條所採昔人之議俱江南
治水方略引以為例他可類推云
吕光洵修水利以保財賦重地疏曰(嘉靖二/十年)臣聞善治
病者必攻其本善救患者必探其源水利之興廢乃吳
民利病之源也臣嘗廵歷各該地方相視高下詢問父
老頗得其説輙敢條為五事仰俟聖明裁擇一曰廣
疏濬以備瀦洩二曰修圩岸以固横流三曰復板閘以
防淤澱四曰量緩急以處工費五曰専委任以責成功
何謂廣疏濬以備瀦洩葢三吳之地古稱澤國其西南
翕受太湖陽城諸水形勢尤卑而東北際海岡隴之地
視西南特高大抵高者其田常苦旱卑者其田常苦澇
昔人治之高下曲盡其制既於下流之地疏為塘浦導
諸河之水由北以入于江由東以入於海而又畝引江
潮流行於岡隴之外是以瀦洩有法而水旱皆不為患
近年以來縱浦横塘多湮塞不治惟二江頗通一曰黄
浦二曰劉家河然太湖諸水源多而勢盛二江不足以
洩之而岡隴支河又多壅絶無以資灌溉於是上下俱
病而歲常告災臣據各府所報河浦湮塞之處在下流
者以百計而其大者六七所在上流者亦以百計而其
大者十餘所治之之法當自要害者始宜先治澱山等
處一帶茭蘆之地導引太湖之水散入陽城昆承三泖
等湖又開吳淞江并大石趙屯等浦洩澱山之水以逹
于海濬白茒港并鮎魚口等處洩昆承之水以注于江
開七浦塩鐵等塘洩陽城之水以逹于江又導田間之
水悉入于小浦小浦之水悉入于大浦使流者皆有所
歸而瀦皆有所洩則下流之地治而澇無所憂矣乃濬
臧村等港以溉金壇濬澡港等河以溉武進濬艾祁通
波以溉青浦濬顧浦吳塘以溉嘉定濬大瓦等浦以溉
崑山之東濬許浦等塘以溉常熟之北凡岡隴支河湮
塞不治者皆濬之深廣使復其舊則上流之地亦治而
旱無所憂矣此三吳水利之大經也何謂修圩㟁以固
横流葢四府最居東南下流而蘇松又居常鎮下流其
水易瀦而難洩雖導河濬浦引注于江海而每遇秋霖
泛漲風濤相薄則河浦之水逆行田間衝齧為患宋轉
運使王純臣常令蘇湖作田塍禦水民甚便之而司農
丞郏亶亦云治河以治田為本其説多可採行臣嘗詢
問故老以為二三十年以前民間足食無事歲時得因
其餘力營治圩㟁而田益完美近年空乏勤苦救死不
贍不暇修繕故田圩漸壞而歲多水災是吳下之田以
圩㟁為存亡也失今不治則坍没日甚而農桑日蹙矣
宜令民間如往年故事每歲農隙各出其力以治圩岸
圩岸高則田自固雖有霖澇不能為害且足以制諸湖
之水不得漫行而咸歸于河浦則河浦之水自高於江
江之水自高於海不待決洩自然湍流而岡隴之地亦
因江水稍高又得畝引以資灌溉葢不但利于低田而
已何謂復板閘以防淤澱河浦之水皆自平原流入江
海水漫而潮急沙隨浪湧其勢易淤不數年即沮洳成
陸歲修之則不勝其費昔人權其便宜去江海十餘里
或七八里夾流而為閘一時隨宜啓閉以禦淤沙歲旱
則閉而不啓以蓄其流歲澇則啓而不閉以蓄其流閘
有三利盖謂此也而宋臣郏僑亦云錢氏循漢唐遺事
自松江而東至于海又導海而北至于楊子江又沿江
而西至于江隂界一河一浦大者皆有閘小者皆有堰
臣按郡志蓋與僑之言頗合然多湮廢惟常熟縣福山
閘尚存正德間廵按御史謝琛議復吳塘等閘而不果
即今金壇縣議復荘家閘江隂縣議復桃花閘嘉定縣
議於横瀝練塘等處各置閘如舊臣訪諸故老皆以為
便以是推之凡河浦入海之地皆宜置閘然後可以乆
而不壅葢不獨數處為然也何謂量緩急以處工費夫
經略得宜則事易集施為有漸則民不煩往歳凡有興
作皆併役于一時是以功未成而財食告匱為今之計
宜令所在有司檢勘某水利害大某水利害小某水最
急某水差緩其最大而急者則今嵗修之次者明年修
之次者又明年修之則興作有序民不知勞而其工費
之資亦可以先時而集矣但方今嵗時荒歉公私俱絀
既不可加歛于民而内帑又不敢望乞将見年未完錢
糧係糧解大户侵欺者督令有司設法清追數十餘萬
兩存留在官略倣宋臣范仲淹以官糧募飢民修水利
之法行令有司查審應賑人數籍其老病無力者為一
等壮徤有力者為一等無力者日給米一升聼其自便
有力者日給米三升就令開濬通將前項官銀及賑濟
錢糧一體通融給散各另造册查考則官不徒費民不
徒勞所謂一舉而兩利者也
林應訓修築河圩以備旱潦以重農務事文移曰(萬歴/五年)
(任直𨽻/廵按)為照溝洫圩岸皆以備旱潦而為三農之急務
人人所當自盡者縱使官府開深江浦而各區各圖之
溝洫圩岸不修則終無以獲灌溉之利杜浸淫之患也
除榦河支港工力浩大者官為估計處置興工外至於
田間水道應該民力自盡為此酌定式則出給簡明告
示縁圩張掛仍刻成書冊給散糧里令民一體遵守施
行
一定式様以便稽查吳中之田雖有荒熟貴賤之不同
大都低鄉病澇高鄉病旱不出二病而已病澇者則以
修築圩岸為急圩岸既各高厚雖有水溢自難潰入而
淹没之矣病旱者則以開濬溝洫為急溝洫既各深通
雖遇旱乾自可引流而灌注之矣况開渠者勢必置土
于圩旁築圩者理當取土於溝内二者又自有相成之
機乎今後不必差官泛然丈量該府縣止分别孰為低
鄉當急修圩孰為高鄉當急開渠每年府縣水利官先
時議定開築之法如開溝洫不論舊時疏通與否其闊
即以兩傍老㟁為主其深務以一丈二尺為率若相地
宜應加深闊者聽决不許减少前數挑起之土務要置
在舊隄之内就便䕶隄庻使雨水不能淋漓復流于河
如附近有低田堪以培高者即以其土培之亦可至於
極高地方不用隄岸而土無堆放者亦即就靠内一邉
攤放葢高鄉多種荳棉一時不妨陸種挑得河深則灌
溉自利内中田畝仍自不妨於水種也若惜此尺寸之
地弗令攤土沿河堆積復入河中無水灌溉則内中田
畝悉成枯稿矣至於築圍岸不論舊時完固與否其底
闊務要一丈其面闊務要六尺其高如底之數(底闊一/丈而高)
(五尺者是塹堵也南方土性浮虗圩高一丈面闊六尺/其㡳必二丈六尺然猶過峻稍令人畜登降一兩年後)
(必無面矣要必三丈以外方可/若如下方所言則墻也非岸也)若應加高厚者聼决不
不許减少前數如田過五百畝以上者便要從中增築
一界岸一千畝以上者便要從中增築二界岸每界岸
底闊四尺面闊二尺高與外圩平岸之兩傍仍可栽種
荳麥如極低鄉或近湖蕩深處難于取土者就便分别
令民於圩内傍圩之田起土增築㟁外再築圩岸一層
高止一半如階級之状岸上遍挿水楊圩外雜植茭蘆
以防風浪衝激取土之田計其所損量派各田出銀津
貼俟後陸續䈒取河泥填平照舊耕種永無後憂是所
損者小而所益者大也若互相吝惜不分界岸即如今
年霪雨連旬洪水一發車救不前全圩無望矣又有一
等低窪田畝嵌坐中心無從蓄洩有願開鑿通河運泥
增高者聽廢田之價衆户均認廢田之稅牽攤本圩照
此式様給示遍諭委官分投區畫每一圩為一圖明白
貼説前件每一圖作二本一送縣備照一付圩甲諭衆
俟至冬十月刻日出示興工
一定夫役以杜騷擾各鄉溝洫圩岸雖有長短廣狭不
齊然不過為一圩之田而設也故田少則圩必小田多
則圩必大而環圩之溝洫因之此水利此圩之田則當
役此圩有田之户矣各縣即令塘長備開某圩周圍若
干丈外環溝洫若干丈圩内之田若干畝某人得業若
干畝共該圍㟁若干丈不論官民士庻隨田起役各自
施工如田横闊一丈者築㟁一丈(此法誤矣要湏計算/夲圩之田與本圩之)
(岸平分丈尺不宜偏累近岸之田開河亦然多有一家/數畝狹長之田全並河岸者既盡壞其田復盡用其力)
(非偏/累乎)横闊十丈者築㟁十丈開河亦然對河兩家各開
其半溝頭㟁側非一家所能辦者計畝出夫衆共協力
挨序編號置簿稽查仍備載前圖之後興工之日塘長
亦不必沿門催夫徒取需求科派之議先期五日挿標
分叚責令圩甲播告各户某日興工聽其至期各行照
叚用力如式挑築一設圩甲以齊作止塘長之設舉一
區而言之也一區之中各有數圩若不立甲何以統衆
而集事也計當僉舉殷實之家充之但一時僉報諸弊
俱生或圖展脱或營冐充無不至矣各縣不必僉報即
以本圩田多者為之雖其殷實與否不可知然其田既
甲于一圩之中則其人自足以當一圩之長矣興工之
日塘長責令圩甲躬行倡率某日起工某日完工庻幾
有所統領而無泛散不齊之弊中有業户不聼倡率聽
其開名呈治如圩甲不行正身充當或至别行代頂查
出枷號示衆是圩之有甲也専為本圩修濬而立工完
即罷非如里長有勾攝之苦亦非如塘長有奔走之煩
雖一時倡率不無勞費然利歸其田又非若驅之赴公
家之役者等也
一嚴省視以責成功訪得常年非不議行修濬而水利
之官多不下鄉乃使各區塘長至縣報數或朔望逓結
而已如此虛文何益實事今後興工之日各塘長圩甲
務要在圩時時催督開濬工完未可便行開壩放水俱
聼各府縣掌印官幷水利官分投親勘如一圩不完責
在圩甲一區不完責在塘長輕則懲戒重則罰治本院
與該道又不時間出以察之如一縣中有十處不完責
在縣官一府有二十處不完則官又有不得不任其咎
矣
一禁侵截以通便利訪得各鄉水利原自疏通近多豪
家適已自便於上流要害廣種茭菱稍有淤墊即謀佃
為田所司不察輕付執照亦有居民貪圖小利竭澤而
漁沿流置籪及有挑出田内泥土増廣田圩堆放竹排
木排横截河港甚有上鄉全賴潮水灌溉奸猾人户乃
於浦口下流設堰横截百般刁難然後放水入内又其
甚者假以報税起科遂侵為己物瀦水専利以致内地
灌溉無資若不通行嚴禁終為水道之梗今後各府縣
水利官責令各塘長圩甲凡有侵截之家即便報出姑
令改正免罪至於灘田先年曾經丈量收入㑹計冊内
無礙水道者姑聽如舊其未經徴糧者盡數報官開除
荒政要覧曰萬厯戊子年水大蘇川自沉湖澱湖三泖
抵松江一望滔天河水高出田間數尺其一二堤岸高
厚處仍有不妨挿蒔者乃知大澇時吳田盡可作湖百
姓生命寄於堤岸葢沿河堤圍阻截水勢成田田間各
自成圩又藉圩㟁隔㫁若堤岸不堅緻卒然崩潰諸農
盡作魚鼈矣蘇松地形卑下當震澤委流數郡山原之
水從此入海若非年年濬渠築圍田卒汙萊在所不免
𤣥扈先生量算河工及測驗地勢法(萬歴癸卯送/上海劉邑侯)
一量某河自某處起至某處止共實該應開河幾何丈
尺　每步五尺每二十步立一木界樁編定號數自某
處起天字一號盡十號又起地字一號盡十號直編至
某處止要見若干號數若干丈尺(凡丈尺俱用官尺/算每二步折一丈)
一量每號木界樁下兩岸凖平相去今闊幾何丈尺木
樁下老岸至河中心水底今深幾何丈尺算該兩岸斜
平至㡳見在河身空處每丈已得幾何方數中有㘭突
又用法加减實該河身空處每丈已得幾何方數今照
原議或新議所酌定河面應闊幾何丈河底應闊幾何
丈應加深幾何尺算該木樁下兩老岸各去土幾何尺
河底中心去土幾何尺河岸兩傍各去土幾何尺此號
内十丈河身中共該起土幾何方數　兩岸各用步弓
量至二十步足此岸下定木樁人足抵樁立對岸人亦
於步盡處站定樁上人將矩度對㟁凖平對岸人竪起
套竿權繩取直将套夾靠定套竿漸移向下兩岸取平
對岸人即於平處站定或用土石記定樁上人用矩度
對凖人足或記處看在直景何度何分用地平測逺法
算得河面闊處河狹者只用竹篾活步弓對㟁量之亦
得次将丈竿竪起河中心權繩取直将矩極對凖水面
丈竿盡處用勾股量深法算即得木樁至水面股數再
加水深數即得河底深數或用重矩勾股量深法亦得
或于水際兩傍取平對凖樁頂用重矩重表勾股量高
法算亦得或不用算法逕将套竿套定横尺用竪尺那
移逐步量下至水際總算竪尺多少數亦得或只於水
次竪起一丈竿權繩取直依前兩岸取平法樁上人用
矩極照看亦得後二法於淺狹河道用之尤便次将兩
岸闊數河底深數用積方法算即得河身見在每丈已
得幾何方數中有㘭突亦用套竿量取高下小步弓量
取圍徑用堆積法扣算加減即得見在實該河身方數
次将議定河面應闊之數比照原闊應加幾何用木石
記定即於兩岸記處用套竿量至折半處即今應開河
底中處比原樁深幾何比照今議應深幾何即得今應
加深幾何或用二繩各長如今議闊數之半中用轆轤
交接復用一繩記取尺寸繋權墜下亦得或中繋方空
木用丈竿溜下亦得次于新河底中處用套竿量開如
新議河底闊數盡處記定視其高下即知今應加深左
傍幾何右傍幾何次将兩老岸加闊河底加深河底兩
傍加深五法用積方法總算即得此號内十丈河身中
共該起土幾何方數註入號簿
一量見在河身面闊底深酌量􁲑定之數折中議定今
應開面底二闊丈尺數及加深尺數　河身底面腰深
廣必湏三法相稱方得上下相承不致坍壞若河底深
闊岸勢高峻不免隨時崩坍開闊河底虚費工力似應
用前量深法量今木樁下至河底算定勾幾何股幾何
弦幾何量取數處便見何等勾股方得免坍今新開勾
股欲依舊數量行加勾減股不致大叚懸絶大率要令
勾數少於股數則弦上陂陀不致坍損兩股之間即河
底闊數就令稍狹政自無妨
一用衆測水驗今河底深淺酌量加深之數　今見在
河底深淺不同若酌定加深尺數一槩開濬即深者愈
深淺者仍淺水走不順極易滇淤且前量下樁編號止
據見在老岸未免高下不齊所云量深諸法亦止據號
樁下至本號河底未得通河凖平就用矩極以漸量算
亦止能測驗地勢若水走之勢西高東下仍與地勢稍
異必湏水凖方平但長流之水消長不易隨流測量一
人可就此方潮汐每日再消再長時刻不同測驗未易
必湏用衆同時量度相應照前編定號樁若干即每樁
用兵夫一名各帶短槍或木棍一條不拘大小刀一把
每隊長另帶銃一門并火藥火繩藥線諸物照號樁編
給號票令各守號樁約潮退将涸未漲時西境火炮應
聲俱發砲響後各兵夫悉于各號河底中心将木棍量
定水㾗用刀刻記回繳號票隨驗所刻水㾗尺寸註定
票上編成號簿逐一扣算酌量加深之數即河身砥平
不致停積渾水以成淺淤若行此法與矩極叅驗用前
量深加闊之法便可絲毫不爽
一河工完後考驗課程果否如法　河面河底闊數量
法具前兩岸弦上用繩取直考驗俱易惟獨深數易殽
如留取様墩即可培高如釘下様樁便易㧞起别有用
活絡様樁者亦可挖井取出有打水線者亦恐中途節
水作弊有用輪車推驗者河闊便難造施用有用木鵞
推移者難施于未放水之河今只用前量深諸法如極
深極闊者宜用勾股度高度深法如河身稍狹欲求便
易即用套竿漸量法或慮遣委工役宛轉欹斜那移作
弊即欲轆轤下繩方空下竿二法其轆轤方空或加三
或加五以騐底闊弦直尤便此二法湏極力挺直纔得
取平無法可令加高毫末即令開河工役自用量度亦
難作弊
一量所開河某境起至某處如前法已得曲折弦若干
丈尺今欲知直弦幾何丈尺東西直股幾何丈尺南北
直勾幾何丈尺東邉地形下于西邉幾何丈尺要見本
處地形沿河而來幾何丈而下一尺東西直股幾何丈
而下一尺南北直勾幾何丈而下一尺其大勾股之弦
于二十四向中當作何向　先於某境第一號量至第
二號用繩取直下定指南鍼審定繩直于三百六十分
度内定是何向注于號簿如河岸廻曲一號中可分作
二或作三四格定注實格完又用矩極于第一號上立
一人持丈竿取直于第二號上立對凖取平又互換覆
看對凖取平即知第二號下于第一號幾何尺寸注于
號簿每號俱用此二法至號盡而止事畢布算先将逐
號小弦依本號坐向與子午鍼對算即知小勾幾何與
夘酉鍼對算即知小股幾何逐號算成小勾股注于號
簿次将小勾積算即知大勾小股積算即知大股以大
勾股求弦即知大直弦丈尺以大勾股依子午夘酉鍼
上取弦即知大直弦于二十四向中定作何向又用矩
極所測高下分寸積算便知二境相去高下之數亦便
知沿河而來每幾何丈尺而下一尺次用大勾股歸除
之即知直股上每幾何丈尺而下一尺直勾上每幾何
丈尺而下一尺
𤣥扈先生看泉法曰取過泉過泉者乃山泉逺來大旱
不絶其流横来将下流作壩水隨壩長乃無限之水又
看流之緩急緩者源小急者源大又看嚴冬不凍其氣
如霧即春夏用水之時又無竭涸之患此過泉之當取
也　棄仰泉仰泉者乃地泉也其泉即從本地而起水
來有限不能隨壩長有限之水即有鉅河其流必緩嚴
冬必凍用水之時必有乾涸之患矣此仰泉之當棄也
又曰源大亦可用也過泉孰非仰泉乎
又有大河如涿州拒馬河固安渾河其水皆可用(此亦/可激)
(取用之是/在人耳)顧非動支朝廷錢糧築堤建閘鉅費望固此
水不敢用也
又曰王鍔用拒馬河水以鑄泉余數舉以問人無應者
亦激取之法也
凡看地勢墾水田可蓄可洩即可田矣入水之處地勢
宜高洩水之處地勢宜低水能行動看其下稍愈低愈
妙可無淹沒之患矣北邉于夏至後時發泓波地勢宜
平坦廣闊則無衝激之患矣土色不拘黄黑堅則為佳
土鬆總是漏水地取土作圍注水于内水不漏去此土
即可田矣(土鬆别有用/處何必水田)地内稍有石子不妨農事如是
純沙則不可用也
　
　
　
　
　農政全書卷十四
欽定四庫全書
　農政全書卷十五
　　　　　　　　　　　　明　徐光啓　撰
　　水利
　　　東南水利下
耿橘大興水利申曰竊照東南之難全在賦税而賦税
之所出與民生之所養全在水利葢瀦泄有法則旱澇
無患而年榖每登國賦不虧也計常熟縣民間田租之
入最上每畆不過一石二斗而實入之數不過一石乃
粮之重者每畆至三斗二升而實費之數殆逾四斗是
什四之賦矣(𤣥扈先生曰蘇松大率/如此常鎮嘉湖次之)以故為吾民者一
遇小小水旱輒流散四方逋負動以數萬計焉嗟嗟賦
不可減嵗不可必元元其何以為命則惟有水利大興
俾嵗時無害為今日救時之急務矧本縣坐落江海之
交潮汐三靣而至且居蘇常諸府下流諸湖水由此入
海其水之利害視他處為尤鉅而其經理為尤急也卑
職以其暇日單騎輕舠遍厯川原進諸父老講求水利
之故凡地形高下之宜水勢通塞之便䟽㵸障排之方
大小緩急之序夫田力役之規官帑補助之則經營量
度之法催督考騐之術一一條畫著為圖説以至區里
利害之殊土性肥瘠之異錢粮輕重之等田野荒熟之
故風俗淳澆之由形勢險夷之辨無不偹具務紓百世
之訏謨期垂一方之永利為此將查厯過通縣河圩形
勢繪圖貼説造册具申
　開河法(凡九條/)
一照田起夫量工給食
宋臣范仲淹曰荒歉之嵗召民為役日以五升因而賑
濟(此宋時斗斛/也幸勿慮多)葢老成長慮之見如此常熟民素驕侈
傭趂之人頗少况挑河非重其直不應故莫善于照田
起夫量工給銀之法然照田起夫亦難言矣説者謂有
近水利者逺水利者不得水利者及田止十畆以下者
分為四等除十畆以下者免役外餘以三等為伸縮葢
往年之役如此職深以為不然本縣之田未有不藉水
而成者但河有枝幹之殊水有大小之異耳水大者則
當施瀦蓄之法水小者則當施䟽鑿之方彼幹河引江
湖之水而枝河非引幹河之水者乎田近幹河者稱利
矣田近枝河者非幹河之利乎若必為四等之説則奸
戸積書朦朧作弊上戸那而為中戸中戸那而為下戸
近利那而為逺利逺利那而為不得利而田少愚弱之
氓反差重役如小民之偏苦何故開河必觀水勢所向
(無一寸不受水利之田亦/無一寸不應開河之田)應用某區某圖之民必無論
大戸小戸通融騐𣲖然後于法均于事便于民無擾耳
𣲖夫之法先弔黄冊查明該區該啚坐圩田地總數(分/區)
(分啚未必與河道相/應要當以河道為主)隨令區書将業戸一一註明然後
通融筭𣲖某河應役田若干畝每田若干畝坐夫一名
田多者領夫田少者凑補足數名曰協夫其勘明坍江
板荒田地俱豁免如此貧富適均衆檠易舉矣
一水利不論優免
濬河以偹旱澇便轉輸也論田而士夫之田多於小民
河成而灌運之利當亦多于小民故同心協力舉地方
之大利在士夫原有此意矣職客嵗開濬福山河以此
意白之本縣士夫士夫咸各樂從興工之日倡率鼓舞
工反先于百姓而百姓蒸蒸無不子來趨事爭先恐後
已有成績矣今後几濬河築岸之事必如往規庶勞逸
均而上下悦服也
一准水靣筭土方多寡分工次難易
開河之法其説甚難均是河也中間不無淤塞深淺之
殊地形亦有髙下凹凸之異而土方之多寡工次之難
易必有判焉不相同者宋臣郟僑云以地靣為丈尺不
以水靣為丈尺不問髙下匀其淺深欲水之東注必不
可得須于勘河之時先行分叚編號筭土之法若本河
有水即沿河㸃水有深淺不同之處差一尺者即另為
一段假如通河水深一尺而有深二尺者即易段也深
三尺者又易段也深四尺者極易段也深與議開尺寸
等者免挑段也濶倣此各立樁編號以記之随令精算
者逐段計筭土方其法每土四傍上下各一丈為一方
每方計土一千尺假如本河議開靣濶五丈底濶三丈
水靣下開深五尺每長一丈該土二方(誤筭矣然不言/總深亦難筭其)
(實數假若原深一丈而加深廣五尺該土二方又八百/尺也假若不論原深以此權説應開實土則有水一尺)
(者實開土一方又五百二十尺也有水二尺者實開土/一方零八十尺也有水三尺者開土六百八十尺也有)
(水四尺者開土/三百二十尺也)又如某段水深一尺該穵土方四分實
開土一方六分為難工某段水深二尺該穵土方八分
實開一方二分為易工三尺四尺五尺倣此濶倣此若
本河無水即督夫先于中心挑一水線深廣各三尺或
二尺務要徹頭徹尾一脉通流却於水靣上丈量露出
餘土有厚薄不同之處差一尺者另為一段假如通河
皆餘土一尺而有餘二尺者即難段也餘三尺者又難
段也餘四尺者大難段也餘五尺者極難段也立樁編
號筭土如前法但此乃計水上之土而水下應挑之土
可一律齊矣然後通筭本河該寔開土若干方兩旁得
利田若干畝起夫若干名每夫該土若干方分工定宕
第從土方土少者宕長土多者宕短齊土方不齊丈尺
而後夫役為至均河形為至平也
　附打水線法
　水線至平也而人心不平奸巧百出如三十三年開
　福山塘打水線十數日不成管工官皆不知職既識
　破其術隨設法五里委一官官各乘馬一里委一皂
　皂各飛奔如是往來不停看其水線不令隂阻乃一
　日而成奸巧立破何以故渠功少者於水線中暗藏
　小壩官來則暫决之過則壩住雖土髙無水之地而
　兩頭藏壩中間水可不絶此奸不破髙低不明水線
　為虚何以知其然也隂壩初决者其水流動不然者
　其水靜定也
一分工定宕
難易有號矣土方有數矣而夫役之來道里逺近不同
市野食宿異便而土性亦有𦂳漫堅散之殊崖㟁不無
險夷高下之别强者奸者於此爭利焉倘無術以處之
亦非盡善之道也然此不可為之河濵宜先為之于堂
上查照區圖逺近自頭至尾筭定丈尺捱定工次要令
逺近適中一一明註比工簿内用印發各千百長照簿
竪立夫樁一定不移庶紛爭之擾可免而亦無作奸之
處矣第初時量河最要的確臨期分宕務秉至公不則
吏書虚報丈尺而實尅夫價者有矣强梁之徒夫多宕
少者亦有矣大都正官能一親行自無此弊(上司親/行尤妙)
一堆土法
夫役偷安類于近便岸上抛土不思老岸平坦一遇天
雨淋漓此土隨水流入河心倐挑倐塞徒費錢粮徒勞
夫工亦竟何益必于河岸平坦之處務令逺挑二十歩
之外照魚鱗法層層散堆若有懶夫就便亂抛者重究
若有古岸髙出田上者即挑土岸内相帮以固子岸亦
可其平岸之處不得援此為例若岸有半圮之處即宜
桃土補塞築成髙岸挑成一層堅築一畨層層而上岸
必堅牢一舉兩得不可姑置岸上待後日築之後來日
久人玩貽害河道不小也若田中有漊蕩或原因取土
致田深陷者即用河土填平若岸邊有民房有園亭逼
近不便挑土者即令業戸自定樁笆于房園邉旋築成
岸亦兩利之道也若河狹則不可耳
一考工法
金藻水學曰勤省視者官亷能也或不省視與無亷能
同省視不賞罰與不省視同賞罰不繼續與不賞罰同
職亦曰亷能矣省視矣賞罰矣繼續矣而無考騐之法
與不亷能不省視不賞罰不繼續同夫考工之法先必
立信樁様樁以防其奸偽様樁者用木橛刻畫尺寸與
應濬尺寸同信樁則一木橛可已法于號段既定之後
每段將畫尺木橛釘入河心與水靣平本河無水者與
水線之水靣平俗所謂水平樁是也俟開方之後以此
橛為凖葢橛露一尺則工滿一尺矣故曰様樁却将二
橛書明號段直對様樁釘入兩岸老土深與岸平名曰
信樁此樁四㫄封識老岸數尺不許抛土鎮壓致難認
記另具直丈竿一條丈䉡一條立竿様樁之頂拽䉡信
樁之上以量虚河深淺如䉡在竿十尺上則虚河深十
尺矣必十尺以下所有尺寸乃筭實工虚河尺丈籍而
藏之夫役認宕時又各立小樁書某字第幾號某千長
下百長某分管領夫某協夫某應濬長若干名曰夫樁
又按仰月形三濶丈尺之數為横丈竿三條俱畫尺寸
做成木輪車架此三竿每查工之日必擕籍持竿拽䉡
架車而往先稽號樁而知其宕之長短即據信樁様樁
拽䉡竪竿而得其工之淺深工完之後沿河推運三竿
車而騐其工之濶狹勤慎在目賞罰必加而後人力齊
工不虚耳必信樁者虞様樁之上下其手也又虞老岸
之偽增其高也騐老岸騐信樁騐様樁騐三竿車而後
偽無容矣迨工完之後復打水線以騐之有淤滯處隨
令復濬務求線道通流方可决壩放水其或濬深水多
打水線不便則于放水之後用木鵞沿河較覈木鵝者
用直木一條長與河深平鐵褁其下端隨濬過尺寸處
拴繫長繩兩岸拽之直立水中循水靣而進遇鵝仆處
則土髙水淺處也將該管千百長究治仍令撈泥務如
原議分數須木鵞通行無滯然後為完工矣
　
　
　
　
　附輪竿式
　
　　(此仰月形也面/腹底三濶乃可)
　　(以滿載水而又/經久若止用面)
　　(底二濶斜坡而/下是曰斧形易)
　　(于傾圯矣若上/下同濶是曰筐)
　　(形更易圯矣/)
一分管員役
諺曰寧管千軍莫管一夫言無紀律而難御也故督責
之法必自下而上由小及大則工程易起故每宕百丈
必用百長一名分催千丈必用千長一名督催然此役
須㸃該區田多大戸充之葢大戸必愛惜身家又衆所
推服令此輩各照信地千長立一小旗一大樁百長立
一小樁各書應管丈尺分數千長催百丈百長催小夫
而水利官又專督千百長責任攸分大小相驅然後卑
職不時親詣稽查考其工次别其勤惰量加賞罰即頑
猾之民亦不得不盡其力矣
　附用千百長法
　千百長非身家才幹兼全者不能服衆邇来照捋尖
　冊㸃用十得八九乃法立弊生區書將大戸田花分
　顯小戸于冊首㸃者半係小戸除將該書枷號外其
　千長多用該區公正不足則令公正舉報乃㕘之捋
　尖始稱得人得人而工不難完矣
一立章程賞勤罰隋以示鼓舞
號叚定矣宕認夫集矣催督有人矣然衆力難齊衆心
難一不有以約之則勤者何所勸而惰者無以懲将使
勤而為惰矣今定一河工比簿每十日親查一次是為
一限假如本河自水靣而下應開深五尺則第一限要
見工二尺為浮泥易做也二限黄泥難做要見工一尺
五寸三限通完深濶如式工大者亦以此法寛立期限
凡比工每百長管百夫就以十夫為一分千長管十百
長就以一百長為一分又立一賞功單如依限如式開
完者即給一功單日後遇有過犯許齎單贖罪以示勸
其有奸頑惰功者即查千百長該管十分中一分不及
限者責各小夫二分不及限者並責百長三分不及限
者並責千長以示懲庶章程既立賞罰明而民自鼔舞
莫敢躭延矣
　附比簿式
　都
領夫　　　田
恊夫　　　田
　共實熟田
筭𣲖　　　　　　夫　　應開土方
　今𣲖　字　　　　號歸見　尺　寸　分工
　筭該開河　　　丈
初限　　日開深　尺開濶　尺堆土離河　丈　尺
　月　　日起至　　日止
二限　　日開深　尺開濶　尺堆土離河　丈　尺
　月　　日起至　　日止
三限　　日開深　尺開濶　尺堆土離河　丈　尺
　月　　日起至　　日止
　
　
　
　
　
　
　
　
一幹河甫畢刻期齊濬枝河
凡田附幹河者少而附枝河者多葢河有枝幹譬之樹
焉千百枝皆附一幹而生是幹為重矣然敷葉開花結
子功在于枝不可忽也彼枝河切近坵圩灌溉之益所
闗匪細若濬幹河而不濬枝河則枝河反髙水勢難以
逆上而幹河両旁所及有限枝河所經之多田反成荒
棄即幹河之水又焉用之法當于幹河半工之時即耑
官料理枝河責令各枝河得利業戸但照田論工一齊
並舉仍責令該枝河千百長催督務要先期料理停妥
俟幹河工完之日先放各枝河水放畢隨于各枝河口
築一小壩俟小壩成然後決大壩而放湖水其工之次
第如此葢濬幹河時凡幹河水悉放之枝河而後大工
可就濬枝河時凡枝河之水悉歸之幹河而後衆小工
易成况枝河髙幹河低不過一决之力若先放湖水則
方浚之初水勢必大此時枝河不能直入必假車戽勞
費鉅矣濬河者往往于幹河告成之後心懈力疲置枝
河于不問為民者亦曰姑俟異日也而前工荒矣盖機
不可失而勞不可辭其工之始終又如此幹河之大者
量給官銀枝河則專用民力焉
　築岸法(凡五條/)
一圍岸分難易三等及子岸同脚異頂法
老農之言曰種田先做岸葢低田患水以圍岸為存亡
也(低鄉/如此)矧本縣東南一帯極目汪洋十年九澇故有田
無岸與無田同岸不髙厚與無岸同岸髙厚而無子岸
與不髙厚同今考修圍之法難易略有三等一等難修
係水中突起無基而成又兩水相夾易扵浸倒須用木
樁甚則用竹笆又甚則石礟方可成功樁笆黄石宜佐
官帑難委民力民力酌量出工工大繁者并佐以官帑
二等次難係平地築基較前稍易不用樁笆三等易修
係原有古岸而後稍頽塌者止費修補之力築法水漲
則専増其裏水涸則兼補其外此二等岸専用民力三
等岸脚濶皆九尺頂濶皆六尺髙以一丈為率又須相
度田形以為髙卑大抵極低之田務築極髙之岸雖大
潦之年而圍無恙田必登乃為築岸有功耳廣詢父老
詳稽水勢能比往昔大潦之水髙出一尺則永無患矣
其田之稍髙者岸亦不妨稍卑惟田有髙卑而岸能平
齊則水利大成矣子岸者圍岸之輔也較圍岸又卑一
二尺盖慮外圍水浸易壊故内作此以固其防築法與
圍岸同脚而異頂如圍岸頂濶六尺子岸須頂濶八尺
方為堅固其脚基總濶二丈須一齊築起為妙圍岸一
名圩岸又名正岸子岸一名副岸又俗名㽘塌總之一
岸也
一戧岸岸外開溝難易亦分三等
圍田無論大小中間必有稍髙稍低之别若不分别彼
此各立戧岸將一隙受水遍圍汪洋将彼此推諉勢必
難救稍髙者曰吾禍未甚也将觀望而不之戽稍低者
曰吾𤨏𤨏者奈此浩浩何將畏難而不敢戽如此則圍
岸雖築亦屬無用法于圍内細加區分某髙某低某稍
髙某稍低某太高某太低隨其形勢截斷另築小岸以
防之葢大圍如城垣小戧如院落二者不可缺一萬一
水潰外圍纔及一戧可以力戽即多及數戧亦可以衆
力戽乃家自為守人自為戰之法築時要于堤田外邉
開溝取土内邉築岸内岸既成外溝亦就外溝以受髙
田之水使不内浸内岸以衛低田之稼俾免外入又為
髙低兩便之法此岸大略亦有三等一等難修係地勢
窪下從水築起者雖不似圍岸之難工力亦頗稱鉅二
等次難係稍低之地岸亦稍卑且平地築起較前稱易
三等稍髙之地其岸亦髙三等岸俱脚濶五尺頂濶三
尺髙卑随地形為之俱民力自築
一圍外依形連搭築岸圍内隨勢一體開河
宋臣范仲淹言于朝曰江南圍田每一圍方數十里中
有河渠外有門閘旱則開閘引江水之利澇則閉閘拒
江水之害旱澇不及為農美利我朝吳嵓之疏有曰治
農之官督令田主佃戸各將圍岸取土修築髙濶堅固
旱則車水以入澇則車水以出夫車水出入以救旱澇
常熟之田亦多有之但此能禦小小旱澇而不能禦大
旱大澇須建閘開渠如文正之言乃盡水田之制而得
水利之實今查各圩疆界多係犬牙交錯勢難逐圩分
築况又不必于分築者惟看地形四邉有河即隨河做
岸連搭成圍大者合數十圩數千百畆共築一圍小者
即一圩數十畆自築一圍亦可但外築圏岸内築戧岸
務合規式不得鹵莾其大小圍内除原有河渠水勢通
利及雖無河渠而田形平稔者照舊外不然者必須相
度地勢割田若干畆而開河渠葢土之不平而水之弗
便或四靣髙中心下如仰盂形者或中心髙四靣下如
覆盂形者或半髙半下或髙下宛轉諸不等形者外岸
既成其何以救腹裏之旱澇故須因形制宜或開十字
河或丁字一字月様弓様等河小者一道大者數道於
河口要處建閘一座或數座旱澇有救髙下俱熟乃稱
美田又不但為旱澇髙下之用而已柴糞草餅水通船
便可無難于搬運云
一築岸務實及取土法
凡築岸先實其底下脚不實則上身不堅務要十倍工
夫堅築下脚漸次累髙加土一層又築一層杵搗其靣
棍鞭其旁必錐之不入然後為實築也法如岸髙一丈
其下五尺分作一次加土每加五寸築一次上五尺乃
作五次加土每加一尺築一次如此用工何患不實一
勞永逸法當如是但低鄉水區不患無堅築之人而患
無可用之土合無先按圩中形勢果有仰盂覆盂髙下
不等宜開十字丁字一字月様弓様等河渠者查議的
確申明開鑿取土以築其岸髙下旱澇均属有救計無
便于此者田價衆戸均出遺粮申入緩徴項下候有陞
科抵補不然者即查附近有何浜漊淤淺可濬者斬壩
戽水就其中取土築岸岸既得髙而河又得深計亦無
便于此者然潭塘任陽唐市五瞿湖南畢澤諸極低之
鄉往往田浮水靣四邉純是塘涇又圩段延袤大者千
頃小者五六十頃中間包絡水蕩數十百處河渠既多
而浜漊又深無撮土可取也本縣再四思維此等處須
查本地有老板荒田其粮已入緩徵項下年久無人告
墾者查明坵段丈尺出示聼民採土築岸又不然者須
查有新荒田與夫九荒一熟究且必有板荒者與夫年
逺廢基遺址不便耕種者查議的確粮入緩徴項下俱
聼民採土築岸又不然者須查本地有茭蘆塲之介居
水次止收草利止徴蕩税者申免其税聴民採土築岸
但茭蘆塲俱占于大姓納百一之税享十倍之利人所
不敢詰官所不能問處之為難然興大利者無恤小言
本縣籌已熟矣又不然者令民于岸裏二丈以外開溝
取土其溝寜廣無深深不過二尺違者有刑夫就岸取
土岸髙溝深内外水浸岸旋為土法之所深忌也但離
岸逺則岸址寛而溝水未能即侵溝身淺則受水少而
填塞後易為力但所取之溝諭令佃人匀攤田靣之土
兼䈒外河之泥一年内務填平滿無令損岸始得又查
本縣低鄉土脉有三色不堪用者有烏山土有灰蘿土
有竪門土烏山土性堅硬而質腴種禾茂且多實但湊
理䟽而透水以之築岸易髙以之障水不宻灰蘿土即
烏山之根入田一二尺其色如灰握之不成團浸之則
漫漶無論障水不能即杵之亦不必堅矣竪門土其性
不横而直其脉自于水底貫穿圍岸雖固水却從田底
溢出欲圍而救之無益也此三者築法必從岸脚先掘
成溝深三尺或用潮泥或取别境白土實之然後以本
土築岸其上方為有用此等處俱屬一等難工宜佐以
官帑
　附魚鱗取土法
　田靣上四散挑土俗呼為抽田肋髙鄉以此法換土
　挿田挑田肋置于岸邉䈒河泥盖于田靣而田益熟
　矣其法方一尺取一鍬四散掘之如魚鱗相似此法
　亦可取土築岸但用力多見功少
一業戸出本佃戸出力自佃窮民官為出本
常熟之岸塍何其多壊而不修耶詢諸父老其故有五
小民困于工力難繼則茍且目前而不修大戸之田與
小民之田錯壤而處一寸之瑕並累其百丈之瑜即大
户亦徘徊四顧而不修又有小民而佃大戸之田者佃
者原非已業業者苐取其租則彼此躭誤而亦不修或
業戸肯出本矣而佃戸者心虞其岸成而或為他人更
佃也竟虚應故事而不實修或工費浩大望助于官官
又以錢糧無處厚責于民則公私相吝因循茍且而不
修無怪乎田圩日壊也除一等難修之岸另行查議外
其二三等易修者即令業戸各于秋成之後出給工本
俾佃戸出力修築官為省視髙厚堅實務如規式若窮
戸自佃己田者查果貧難官給工本開河工本倣此
　附佃戸對支業戸工食票
　附守岸法
　正岸六尺通人行子岸八尺間而無用宜種植其上
　法惟種藍為最上葢藍之為物必増土以培其根愈
　培愈髙種藍三年岸髙尺許其有土名烏山不宜于
　藍者或種麻豆或種菜茄亦得葢利之所出民必惜
　之但禁鋤時勿損其岸可也若正岸外址令民蒔葑
　或種菱其上葢菱與葑其苗皆可禦浪使岸不受齧
　况菱實可啖葑苖可薪又其下皆可蔵魚利之所出
　民必惜之岸不期守自無虞矣
　附建閘法
　宋臣范仲淹有言修圍濬河置閘三者如鼎足缺一
　不可郟僑亦云漢唐遺法自松江而東至于海遵海
　而北至于楊子江沿江而西至于江隂界一浦一港
　大者皆有閘小者皆有堰以外控江海而内防旱澇
　也夫所謂遵海沿江而至于江隂界者半係常熟地
　方自今考之惟白茆港口福山港口七浦之斜堰僅
　有閘蹟其他更不多見何也葢有閘必有守閘者寇
　盗豪强不利于大閘者十九而江海口地多曠廓守
　之為難况波濤衝蝕水道又有遷徙之患勢必難存
　者此等閘工費動逾千金銷毁不逾數月置而不論
　可也至於圍田之上流涇浜之要口小閘小堰外抵
　横流内泄漲溢闗係旱澇不小且工費亦不多如之
　何其不為之所用工費騐田均𣲖如某區某圖應建
　閘若干座合用物料銀若干兩得利某圩某字號田
　若干畆騐法每畆該銀五釐以下者民力自為之一
　分者官助二釐壩堰法同此
　附水利用湖不用江為第一良法
　水縣地勢東北濵海正北西北濵江白茆潮水極盛
　者達于小東門此海水也白茆之南若鐺脚港陸和
　港黄浜湖漕石撞浜皆為海水自白茆抵江隂縣金
　涇髙浦唐浦四馬涇吴六涇東瓦浦西瓦浦滸浦千
　歩涇中沙涇海洋塘野兒漕耿涇崔浦蘆浦福山港
　萬家港西洋港陳浦錢巷港奚浦三丈浦黄泗浦新
　庄港烏泥港界涇等港口數十處皆江水也江潮最
　勝者及于城下縣治正西西南正南東南三靣而下
　東北而注之海注之江者皆湖水也此常熟水利之
　大經也夫湖水清灌田田肥其來也無一息之停江
　水渾灌田田痩其來有時其去有候來之時雖髙于
　湖水而去則冺然矣乃正北西北東北正東一帯小
　民苐知有江海而不知有湖不思濬深各河取湖水
　無窮之利苐計略通江口待命于潮水之來當潮之
　來也各為小壩以留之朔望汛大水盛則爭取焉逾
　期迅小水㣲則坐而待之曽不思縣南一𢃄享湖水
　之利者無日無夜無時而不可灌其田也夫江水寜
　惟利小抑且害大彼其浮沙日至則河易淤來去衝
　刷而岸易崩往往濬未幾而塞隨之矣厥害一江水
　灌田沙積田内田日薄一遇水雨浮沙滲入禾心禾
　日枯厥害二湖水澄清底泥淤腐農夫䈒取擁田年
　復一年田愈羙而河愈深江水浮沙日積于河而不
　可取以為用徒淤其河厥害三况江口通流鹽船盗
　艘揚帆出入百姓日受其擾厥害四欲求永利而驅
　四害宜何如曰沿江大小港浦淤淺者隨急緩濬之
　濬之時必於港口築壩濬畢而壩不决則湖水不出
　而江水不入清濁判于一堤利害懸于霄壤而此河
　亦永永無勞再濬何也縣以南凡用湖水者未聞有
　塞河也此不待大智而後見也獨無良之民偷埧興
　謠為可慮耳然此亦論其常耳若大旱之年湖水竭
　江水盛大澇之年江水低湖水髙不妨決壩以濟之
　但濬河每先幹河而後枝河枝河未濬而身髙湖水
　低不能上濟江潮稍髙足以濟之則壩亦不復留矣
　福山港小壩正坐此弊吁安得並舉幹枝而成此悠
　逺之利也
　附興工止工
　凡事號令信則民從不信則民弗從濬築大事動大
　衆可不慎乎所以預行勘定某河某區啚應開某岸
　某區啚應用田若干或某字號某圩田若干某民力
　某官帑俱註明各河岸下出示三月民無異言隨刋
　成冊再不更改章程既立衆志皆定然後每年擇其
　最急者而為之其法每十月滌塲之後下令興工官
　為省視至次年三月終東作之期放工則事有緒而
　農不妨工易舉矣
　
　
　
　
　
　
　
　
　農政全書卷十五
欽定四庫全書
　農政全書卷十六
　　　　　　　　　　　　明　徐光啟　撰
　　水利
　　　浙江水利(附修築海塘滇南水利/)
紹興二十三年諫議大夫史才言浙西民田最廣而平
時無甚害太湖之利也近年瀕湖之地多為兵卒侵據
累土增髙長堤彌望名曰壩田旱則據之以溉而民田
不沾其利澇則逺近泛濫而民田盡没欲乞盡復太湖
舊迹使軍民各安田疇均利二十九年知平江府陳正
同言相視到常熟諸浦舊來雖有潮汐之患每得上流
迅湍可以推滌不致淤塞後來被人戸圍褁湖瀼為田
認為永業乞加禁止戸部奏在法瀦水之地衆共溉田
者輒許人請佃承買并請佃承買人各以違制論乞下
平江府明立界至約束人戸毋得占射圍褁有㫖從之
永和五年太守馬臻始築塘立湖周三百十里溉田九
千餘頃人獲其利輿地志山隂南海縈帯郊郭白水翠
巖互相映發若鏡若圗任昉述異記云軒轅氏鑄鏡湖
邉因得名紹興二十九年上因與同知樞宻院王綸論
溝洫利害云往年宰臣皆欲盡乾鑑湖云嵗可得米十
萬石朕答云若旱無湖水引灌即所損未必不過之凡
慮事湏及逺也綸曰貪目前之小利忘經久之逺圖最
謀國之深戒
復鏡湖議曰㑹稽山隂兩縣之形勢大抵東南髙西北
低其東南皆至山而北抵于海故凡水源所出總之三
十六源當其未有湖之時水蓋西北流入于江以逹于
海自東漢永和五年太守馬公臻始築大堤瀦三十六
源之水名曰鏡湖堤之在㑹稽者自五雲門東至于曹
娥江凡七十二里在山隂者自常喜門西至于小西江
一名錢清凡四十五里故湖之形勢亦分為二而𨽻兩
縣𨽻㑹稽曰東湖𨽻山隂曰西湖東西二湖由稽山門
驛路為界出稽山門一百歩有橋曰三橋橋下有水門
以限兩湖湖雖分為二其實相通凡三百五十有八里
灌溉民田九千餘頃湖之勢髙于民田民田髙于江海
故水多則泄民田之水入於江海水少則泄湖之水以
溉民田而兩縣湖及湖下之水啓閉又有石牌以則之
一在五雲門外小凌橋之東今春夏水則深一尺有七
寸秋冬水則深一尺有二寸㑹稽主之一在常喜門外
跨湖橋之南今春夏水則髙三尺有五寸秋冬水則髙
二尺有九寸山隂主之㑹稽地形髙扵山故曽南豐隂
述杜杞之說以為㑹稽之石水深八尺有五寸山隂之
石水深四尺有五寸是㑹稽水則幾倍山隂今石牌淺
深乃相反葢今立石之地與昔不同今㑹稽石立扵瀕
隄水淺之處山隂石乃立湖中水深之處是以水則淺
深異扵曩時其實㑹稽之水常髙于山隂二三尺於三橋
閘見之城外之水亦髙於城中二三尺於都四閘見之
乃若湖下石牌立扵都泗門東㑹稽山隂接壌之際春
季水則髙三尺有二寸夏則三尺有六寸秋冬季皆二
尺凡水如則乃固斗門以蓄之其或過則然後開斗門
以泄之自永和迄我宋幾千年民䝉其利祥符以來並
湖之民始或侵耕以為田熙寜中朝廷興水利有廬州
觀察推官江衍者被遣至越訪利害衍無逺識不能建
議復湖乃立石牌以分内外牌内者為田牌外者為湖
凡曰牌内之田始皆履畆許民租之號曰湖田政和末
郡守方侈進奉復廢牌外之湖以為田輸所入扵府自
是環湖之民不復顧忌湖之不為田者無幾矣隆興改
元十一月知府事吳公芾因歳饑請于朝取江衍所立
石牌之外盗為田者盡復之凡二百七十七頃四十四
畆二角二十二歩計工度廬先從禹廟後唐賀知章放
生池開濬百餘日訖工每嵗期以農隙用工至農務興
而罷然次鐸出入阡陌詢故老面形勢度髙卑始知吳
公未得復湖之要領夫為髙必因丘陵為下必因川澤
豈有作陂湖不因髙下之勢而徒欲資畚鍤以為功哉馬
公惟知地勢之所趋横築隄塘章捍三十六源之水故
湖不勞而自成㦄嵗滋久淤泥填塞之處誠或有之然
湖所以廢為田者非直以此也葢以歳月彌逺湖塘既
寢壞斗門堰閘諸私小溝固䕶不時縱闢無節湖水盡
入江海而瀕湖之民始得增髙益卑盗以為田使其隄
塘固堰閘堅斗門啓閉及時暗溝禁窒不通則湖可坐
復民雖欲盗耕為尺寸田不可得也紹熙五年冬孝宗
皇帝靈駕之行府縣懼漕河淺涸盡塞諸斗門固護諸
堰閘雖當霜降水涸之時不雨者踰月而湖水僅減一
二寸湖田被浸者久之訖事决隄開堰放斗門水乃得
去是則復湖之要又較然可見者也夫斗門堰閘隂溝
之為泄水均也然泄水最多者曰斗門其次曰諸堰若
諸隂溝則又次焉今兩湖之為斗門堰閘陰溝之類不
可殫舉大抵皆走泄湖水處也吳公釋此不察弊弊從
事於開濬之誤矣故吳公所開湖才數年皆復為田故
湖廢塞殆盡而水所流行僅有從横枝港可通舟行而
已每嵗田未告病而湖港已先涸矣昔之湖本為民田
之利而今之湖反為民田之害葢春水泛漲之時民田
無所用水而耕湖者懼其害己輒請于官以放斗門官
不從相與什伯為羣决隄縱水入于民田之内是以民
常于春時重被水潦之害至夏秋之間雨或愆期又無
瀦蓄之水為灌溉之利于是兩縣無處無水旱監司府
縣亦無嵗無賑濟利害曉然甚易知也然則湖其可不
復乎道聴塗説者方以闕上供失民業為説是不然夫
湖田之上供嵗不過五萬餘石兩縣嵗一水旱其所損
所放賑濟勸分殆不啻十餘萬石其得失多寡蓋已相
絶矣湖之為田若蕩地者不過餘二千頃耕湖之民多
亦不過數千家之小利而使兩縣湖下之田九千頃民
數萬家嵗受水旱饑饉而弗之恤利害輕重亦甚相逺
况湖未為田之時其民豈皆無以自業乎使湖果復舊
水常瀰滿則魚鱉蝦蟹之類不可勝食茭荷菱芡之實
不可勝用縱民採捕其中其利自博何失業之足慮哉
次鐸論載既畢又有援執舊説而詰之曰從子之説不
必濬湖使深必湏增隄使髙且懼隄髙壅水萬一决潰
必敗城郭于時為之奈何是又未知形勢利害者也夫
水之湍急者其地或狹不能容于是有衝激次溢之患
今湖之水源不過三十六所而湖廣餘三百里以其地
容其水裕如也况自水源所出北抵于隄及城逺者四
五十里近猶一二十里其水勢固已平緩於衝隄也何
有且隄之去漢如此其久是必有虧無增今誠築隄增
於髙者二三尺計其勢方與昔同昔不慮其决而今顧
慮之何哉
給事傅崧卿守鄉郡時侍郎陳槖上夏葢河議曰槖前
因至上虞境内過夏葢湖而備究湖田之為害實吾民
今日倒懸之苦有不得不言者古人設陂湖以備旱嵗
王仲薿建請以為田乃引鑑湖自然淤澱已成田陸為
說又有不妨民間水利之語其欺㒺甚矣(𤣥扈先生曰/凡湖皆自然)
(淤澱但不宜多作田以/盡之使水無所容耳)然佃户占請之初各有畆數不
敢侵冒當時湖之為田者纔十二三佃户止於髙仰䖏
作􁀙未敢涸湖以自便民田尚被其利但滀水不如曩
日之多故諸鄉之田嵗嵗有旱處比年以來冒佔不已
今則湖盡為田矣以夏蓋湖推之諸處可以類見槖所
知者止上虞餘姚其他四邑皆不及知上虞餘姚所管
陂湖三十餘所而夏葢湖最大周迴一百五里自來䕃
注上虞縣新興等五鄉及餘姚縣蘭風鄉此六鄉皆瀕
海土平而水易洩田以畆計無慮數十萬唯藉一湖灌
溉之利今既涸之為田若雨不時降則拱手以視禾稼
之焦枯耳其他諸湖所灌注皆不下數百頃植利人戸
倚以為命而乃盡奪之一遇旱暵非唯赤子饑餓僵踣
道路而計司常賦虧失尤多雖盡得湖田租課十不補
其三四又况每遇旱嵗湖田亦隨例申訴官中檢放與
民田等昨見上虞丞言曽䝉上司差委相度湖田利害
因㸃對靖康元年建炎元年湖田租課除檢放外兩年
共納五千四百餘石而民田縁失陂湖之利無處不旱
兩年計檢放秋米二萬二千五百餘石只上虞一縣如
此以此論之其得其失豈不較然民間所損又可見矣
但當時以湖田租課歸御前與省計自分兩家雖得湖
田百斛而常賦虧萬斛嬖倖之臣猶將曰此百斛者御
前所得也不剏湖田何以有此省計虧羡我何知哉今
湖田租課既充經費則漕臺郡守固當計其得失之多
寡而辨其利害夫公上之與民一體也有損于公有益
于民猶當為之况公私俱受其害可不思所以革之耶
建炎一年春邑民甞訴湖田之害於撫諭使者使者下
其狀于州縣上虞令陳休錫遂悉罷境内之湖田翟帥
以未得朝廷指揮數窘之陳不為變是嵗越境大旱如
諸暨新嵊赤地數百里農夫無事于銍艾獨上虞大熟
餘姚次之餘姚七鄉通江潮䕃注兼有燭溪湖等數處
不可作田不曾廢故亦熟而上虞新興等五鄉被夏葢
湖之利尤為倍收其冬新嵊之民糴扵上虞餘姚者屬
路不絶向使陳令行之不果則邑民救死不暇况他境
乎夫以一縣令尚能為之槖之所望于左右宜如何
王廷秀曰水利記鄞縣東西凡十三鄉東鄉之田取足
於東湖俗所謂前湖是也西南鄉之田所恃者廣徳一
湖環百里周以堤塘植榆栁以為固四面為斗門碶閘
方春山之水泛漲時皆聚于此溢則洩之江夏秋交民
或以旱告則令佐躬親相視開斗門而注之湖髙田下
勢如建瓴閱日可浹雖甚旱亢决不過一二而稲已成
熟矣唐正元中民有請湖為田者詣闕投匭以聞朝廷
重其事為出御史按利否御史李後素銜命詢咨本末
利害之實錮獻利者置之法湖得不廢後素與刺史及
其寮一二公唱和長篇記其事而刻之石詩語記湖之
始興於時已三百年當在魏晋也國初民或因淺淀盗
耕有司正其經界禁其侵占太平興國中禁黠民之窺
其利而欲私之復進狀請廢湖朝下其事于州遣從事
郎張大有騐視力言其不可廢且摘唐御史之詩叙致
詳緻記于石刻熙寜二年知縣事張詢令民濬湖築堤
工役甚備曾子固為作記厯道湖之為民利本末曲折
以戒役人不輕于改廢也元祐中議者復唱廢湖之説
直龍圖舒亶信道閒居鄉里庸詰折之記其事于林村
資夀院縁雲亭壁間謂其利有四不可廢久之有俞襄
復陳廢湖之議守葉棣深罪襄不得騁遂走都省獻其
䇿蔡京見而惡之拘送本貫政宣間淫侈之用日廣茶
鹽之課不能給宦官用事務興利以中主欲一時佻躁
趨競者争獻括天下遺利以資經費率皆以無為有縣
官刮民膏血以應租數時樓异試可丁憂服除到闕蔡
京不喜樓而鄭居中喜之除知隨州不滿意也異時髙
麗入貢絶洋泊四明易舟至京師將迎館勞之費不貲
崇寧加禮與遼使等置来逺局于明中樓欲捨隨而得
明㑹辭行上殿于是獻言明之廣徳湖可為田以其嵗
入儲以待麗人往来之用有餘且欲造畫舫百柁專備
麗使作渉海二巨航如元豐所造以須朝廷遣使上説
即改知明州下車興工造舟而經理湖為田八百頃募
民佃租嵗入米僅二萬石於是西七鄉之田無嵗不旱
異時膏腴今為下地廢湖之害也
東錢湖濬議曰東錢湖一名萬金湖以其為利重也在
唐曰西湖葢鄮縣未徙時湖在縣治之西也天寳三年
縣令陸南金開廣之宋屢濬治周回八十里受七十二
溪之流四岸凡七堰曰錢堰曰大堰曰莫枝堰曰髙湫
堰曰栗木堰曰平湖堰曰梅湖堰水入則蓄雨不時則
啓閘而放之鄞定海七鄉之田資其灌溉茭葑蓴蒲荷
芡滋蔓不除湖輙湮塞淳熙四年魏王鎮州請于朝大
浚之是年二月七日准尚書省劄子為魏王奏然當時
所除茭葑未出湖堤既復填淤嘉定七年提刑程覃攝
守捐緡錢置田収租欲嵗給濬治之費朝廷許其盡復
舊址而後来有司奉行不䖍田租浸移他用湖益湮寳
慶二年尚書胡榘守郡請于朝得度牒百道米一萬五
千石又濬之十月命水軍畨上迭休且募七鄉之食木
利者助役各給劵食祁寒輟工明年春夏之交役再舉
農不使妨耕兵不使妨閲募漁戸徐畢之十月七日告
成胡公猶懼其無以繼也奏以贏錢二萬八千三百四
十七緡有竒増置田畆合舊榖碩俾贏三千令翔鳯鄉
長顧泳之主之分漁戸五百人為四隅人嵗給榖六石
随茭葑之生則絶其種立管隅一人管隊二十人以轄
之有㫖悉如請自此不薙葑者十六年㡬無湖矣淳祐
壬寅冬淛守陳塏因嵗稔農隙命制幹林元晉僉判石
孝廣行買葑之䇿不差兵不調夫随舟大小葑多寡聴
其求售交葑給錢各有司存初至數百人已而掉舟褁
粮至者日千餘可見逺近樂趨向也淘湖所収率以佐
郡家支遣至此方全為淘湖之用元大徳間世家有以
湖為淺淀請以撩田若干畆入官租者時都水營田分
司追斷複為湖延祐新志所謂欲塞錢湖此其漸也後
因鄉民告有司舉行淘湖拘七鄉有田食利之家分畆步
髙下量撥湖葑随田多寡闊狹俾浚之積葑于塘㟁然宿
葑春泛冬沈次年復生則有司所行為具文耳近年重修
嘉澤廟有濯靈之異茭葑不泛荷茨蓴蘆生之者鮮
然未足恃也但大旱之年放水湖下一舉而涸知其積
淤年久蓄水至淺東鄉河道又皆淺澁舊稱一湖之水
可滿三河半今僅一河而竭是可憂也又況職守者不
謹闢唘碶閘傍湖人民通同漁戸毎于水溢之時乘時
射利私自開閘網魚洩水無度沿江堰壩又失修理日
夜傾注于江防旱之策果安在哉其原置買葑田畆自
元收以入官大明因之洪武二十四年本縣耆民陳進
建言水利差官董其事于農隙之時令七鄉食利之家
出力淘浚雖能少除葑草而根在復生况湖上溪澗沙
土隨雨而下久不治則淤塞如舊矣
徐獻忠山鄉水利議曰我松瀕海數被倭患予寓居吳
興屢見各縣山鄉旱灾不收大受饑困山鄉平田既少
一遇旱暵泉流枯涸既無所資坐以待斃有司者徒見
下鄉平田頗有潤色不肯特為奏免糧税予按視其地
皆坐不知水利之故元儒梁寅有鑿池溉田之議其略
云畎畆之間若十畝而廢一畝以為池則九畝可以無
灾患百畆而廢十畝以為池則九十畝可以無灾患予
甞至上虞之下溉湖觀之方知梁子之議可行而永久
利民矣有志經國者當相視一鄉之中擇其最髙仰者
割為陂湖先均其税額于衆利之民次營别業以捕失
田之户大展陂岸使廣而多受雖亢旱之年不至耗涸
從髙㵼下均資廣及沾潤一畨可以經月雖有㓙災不
能及矣(惟水庫為妙止費大耳然山鄉措置/灰石沙等止費工力不費大錢鈔)况陂湖之
利魚鰕雜產茭葦叢生貧者資以養生富者因而便利
大雨一注衆流復積前者既瀉後者復蓄山鄉水利無
逾此者故叔孫之芍陂汝南之鴻隙陂古人成績可以
引見自非為民父母者力主其事愚民誰肯割其成業
者乎至于下鄉之田亦有髙亢不通資灌者莫若照依
北方掘鑿大井上置轆轤汲引之利亦足自辦民可樂
成不可謀始若出力任事維存乎人必須久任方有成
功也
　俞汝為註曰海邉斥鹵地方恃䕶塘隔絶鹽潮雨水
　洗去鹵性有圍築成田者築堤鑿河引内湖之水以
　資灌溉而水逺難致雨澤稍稀便乏車救十年三熟
　此與山鄉地形勢相類近年民間告明官府豁除掘
　損田畆之粮于田心中開積水溝為夏秋車戽計凡
　溝漊多處其田多熟或于遶宅開池則近宅之地必
　有收成此蘇松沿海地方試之有成效者但細訪老
　農云每十畝之中用二畝為積水溝纔可救五十日
　不雨若十分全旱年分尚不免于枯竭况一畝乎大
　抵水田稻苖全頼水養炎日消水甚易以十日消水
　二寸計之五十日該消去田間水一尺即二畝溝中
　亦不免于消水總計其潤是溝中常有五六尺之積
　斯足用耳豈可望于夏秋亢旱之日且稻苗生長秀
　實該用水浸溉一百二十日十畝取二畝作積水溝
　僅救半旱斯言非謬必于山原上勢相視窪下可蓄
　水處築圍大澤或環數里或環數十里上流之水涓
　涓不息庶足救濟全旱矣常與潘知縣鳯梧熟論西
　北墾荒之要潘云若計開田先計瀦水真確見也
永樂間平江伯陳瑄奉命以四十萬卒修海岸八百里
海寜捍海塘記曰浙西江南之地抑潮捍海之利以千
計是塘為急樹石培土在在為力其工以萬計是塘為
大風猛潮峻不勝衝嚙近海之濵難築而善崩者以百
計是塘為切塘無壞浙以西無海患塘不葺江以南且
海患況浙哉夫是塘其創也自顧尹泳始其工頗力其
修也或十載或五載民至于今獨稱楊郡丞冠其工頗
固嗣是而修築者不唯不固且不力有司病焉是嵗七
八月之間風潮倍于昔而塘之决亦倍于昔郡大夫蕭
公有憂焉于是具狀以上于大司空李公李公曰盍亟
圖之於是具狀以上于司空大夫林公林公曰吾事也
于是林公舘于其地蕭公往來于其塗取財扵郡帑鳩
卒于邑里伐石于太湖負土於草蕩散公而甃之列卒
而築之分官而莅之塘髙若干丈自下以上尺無弗堅
者塘長若干丈自北以南丈無弗實者塘濶若干丈自
内以外寸無弗宻者一木一石其度其畫其堅其實其
宻無弗經林公者經始于九月落成于十有一月而塘
告成
石海塘記曰淳祐十六年定海縣新築石塘成其髙十
有一層側厚數尺敷平倍之袤六千五十尺有贏基廣
九尺斂其上半之贏又十之五髙下若一從横布之如
棊局仆巨木以奠其地培厚土以實其背植萬樁以殺
其衝役夫匠軍民積土至三千餘萬而人不告勞閲春
夏二時舎田趨役而農不告病伐石于山石頽而役者
不傷運之于海波平而舟楫無恐以己酉春正月己未
初基越六月甲寅凡十有七旬又五日而訖事先是定
海塘以土木從事嵗有决溢之虞丁酉之秋江海為一
民廬官寺營壘師屯被害尤酷知縣事陳公亮剏用石
板以䕶其外僅支數年大水至則與之俱去蔑有存者
嵗在戊申風濤屢驚九月守臣岳甫始合軍丁之辭以
告于上命部使者與守行視覈其費以聞詔賜緡錢六
萬五千有竒聖訓丁寜毋得茍簡及是告成不愆于素
(石海/塘記)
二谷山人水利策曰夫滇南水利於天下猶之彈丸黒
子也然而滇之人非榖不養榖非農不入農非水利不
植聞之曰水利之在天下猶人之有血氣一指之搐一
足之皸固亦仁人之所隠也請先論古今之所以異者
而質以芻蕘之慮可乎夫自禹陂九澤以來三代之君
葢靡不以農為急而其臣曽莫以水利稱者非無其人
也誠以神禹其功灑沈澹災施于後世後世頼之故抑
鴻水非徒已昏墊也亦以興溝洫興溝洫非徒灌溉也
亦以殺流故禹之稱曰盡力溝洫而周官稲人亦曰溝
以蕩水澮以瀉水則九州之地何者非榖土土之所漸
何者非水利乎自秦開阡陌水利乃興于是史不絕書
以為偉績章氏俊卿所謂名生于不足者也究而論之
非獨鄭國史起鄧晨白居易程上元爾也李氷文翁之
于蜀也鄭當時白公之扵渭也番係之于汾也莊熊羆
之於洛也趙充國之於鮮水也皆其著者也鄧艾張闓
之于晉也刁雍裴延儁之于魏也雲得臣李襲稱之于
唐也兒寛因於鄭國杜詩因于召信臣王景劉義欣因
于孫叔敖許景山因于蕭何或襲或創或微或鉅雖人
自為制地自為制而其䟽導蓄泄之宜夫固三代溝洫
之遺也我國家撫有滇土漸之文教鎮之重兵兵之屯
者什七以耕什三以肄其恩厚矣其慮深矣為兵慮也
爰有屯田為田慮也爰有水利法至宻也夫何近年以
來政軍稍弛什七者耗什三者饑乃有如明問所憂水
旱者何歟是有説也夫曲靖之水洱海之旱患之久矣
而未聞有治之者不重也今有司所重乃在夫藏府貯
積酤𣙜盈縮泉布出入徴輸緩急之間即自詭以足國
裕民之理盡矣而曾不知其本其説在任氏之窖粟也
昔者漢楚之際豪傑爭居金玉任氏獨窖粟已而粟貴
則金玉盡歸任氏任氏以富豪傑以貧此不知務之患
也蓋金玉者以權粟而非所以養也今誠有知粟之重
者則必相務于穡而水利從此興矣故曰知務為急也
夫國家之于水利重矣秉之以憲臣籍之以専勅并屯
田職之以令于有司以彼其權之重且専也以治區區
之水而有不治者何也官侵而令不一也葢有司之水
利有分職而職憲者不得専其予奪廢置則不能以引
繩而積之功屯田利孔奸所窟也職憲者司其入而不
得司其出則不能以稽售偽而杜之弊其説在宓子之
請書史也昔者宓子令單父請善書者二人書則肘引
之醜則怒之書者以告魯君曰子賤以吾擾單父也命
毋徴發而單父治今誠能以治水之官治粟之吏功罪
之予奪倉庾之出入悉挈而還之職憲之臣則職不分
責不諉以治水而水治矣故曰任職為急也且曲靖之
水前未有也葢諸山源水合流南出東則東山西則真
峰山束焉中為草場舊稱荒海水至以通流水去以
牧馬既而馬廢不牧地聴開墾稍稍築圍然未甚也近
十嵗間則悉覈而征之于是起圍徧于荒海而水之所
委無幾矣迺始嵗嵗患潦而民之黄粮軍之屯粮胥病
矣及水之盛則或决圍而圍田亦病矣夫其所為病如
此治而愈之非難也而有不能者葢有二焉官不能捐
稍入之利而武弁豪右窟穴其間者倡為成功之説忍
而不能去其説在龍介之論决蹯也夫係蹄得虎而虎
决蹯非不愛也不以蹯故害其軀奈何其以小利害大
事也謂宜博詢利害即不盡除猶當先其甚者去之官
減其額嵗嵗稍除期以水不為災而止可矣故曰審計
為急也洱海之旱非他也梁王山之水分流而下者故
皆有壩蓄之諸甸今略已湮廢而青海周官海之流亦
罔瀦蓄以故一遇恒暘赤地千里而莫之救也夫陂塘
蓄泄前人經營以為水計慮者甚悉也其始之稍隳以
補苴易矣則廢而任之以至于大壞而有司者猶莫以
為意其説在醫師之論解㑊也夫解㑊之為病也脈理
縱緩神氣不攝無疾痛之急旦暮之虞而甚害于身玩
愒者亦然茍以避擅興之嫌偷恬靜之譽需秩滿遷次
則去之耳後來繼今者又復盡然非課之章程厲以誅
賞此病不除故曰課功為急也夫知務也任職也審計
也課功也四者治水之要也此非愚之言也甞徴之古
矣夫九官熙載禹稷為烈何也則以禹治水而稷治粟
也鄭國在秦則關中沃野遂無㓙年李氷在蜀亦沃野
千里號稱陸海彼寜無雨暘天時之虞哉誠以地利勝
之也此知務者也史公之歌白公之歌召父杜母之歌
葢民心也埭稱召伯頌起新豐渠號右史則士譽也興
化之民至乃以范為姓垂之子孫皆何自致之哉此任
職者也唐之世富商大賈牟利壅遏鄭白渠者一切毁
之而宋臣所陳圍田湮塞水之道害尤悉馬氏所謂徒
知湖之可田而不知湖外之田將胥而為水也章氏所
謂豪民獲豐植之資官私享租輸之入日增嵗衍而水
利之故地皆為創置之良田曩之仰水利以耕者今不
勝旱溢之苦倘公上不利絲毫之賦守令不恤豪右之
民毋惑于紛紛之議則何害之不除哉曲靖之水是已
此審計者也且禹司空也手足胼胝召伯伯也循行阡
陌王尊端坐堤上蘇軾自呼營間若是乎其急之也今
玩愒之吏徒擁符重茵雍容堂戺曽不聞以時行水按
視倉廪而以委小吏何也葢宋時趙尚寛髙賦皆以水
利被留再任有功則陞渉無功終不得去如此則人自
勸矣此課功者也嗟乎古法之不可復久矣兵農分矣
溝洫廢矣甞以為古法之僅垂者莫如屯田與水利以
其近之也葢成周畎畆之制水之與田分地而處治水
之人乃羡于治田一同之地至五萬夫非其重且急也
先王豈輕棄土榖與耕夫哉而李悝商鞅茍以盡地力
而隳經制亦惑矣(李悝商鞅亦/未及今所言)然則法先王者法其近
焉可也此水利之所以不可不講也雖然滇之水利非
獨此也鄧川之龍泉勢將齧川永昌之叠水河毎患淤
塞其他源委當講者亦多矣
𤣥扈先生旱田用水䟽曰謂欲論財計先當辨何者為
財唐宋之所謂財者緡錢耳今世之所謂財者銀耳是
皆財之權也非財也古聖王所謂財者食人之粟衣人
之帛故曰生財有大道生之者衆也若以銀錢為財則
銀錢多將遂富乎是在一家則可通天下而論甚未然
也銀錢愈多粟帛將愈貴困乏將愈甚矣故前代數世
之後每患財乏者非乏銀錢也承平久生聚多人多而
又不能多生榖也其不能多生榖者土力不盡也土力
不盡者水利不修也能用水不獨救旱亦可弭旱灌溉
有法瀐潤無方此救旱也均水田間水土相得興雲敲
霧致雨甚易此弭旱也能用水不獨救潦亦可弭潦疏
理節宣可蓄可洩此救潦也地氣發越不致鬱積既有
時雨必有時暘此弭潦也不獨此也三夏之月大雨時
行正農田用水之候若徧地耕墾溝洫縱横播水于中
資其灌溉必減大川之水先臣周用曰使天下人人治
田則人人治河也是可損決溢之患也故用水一利能
違數害調燮隂陽此其大者不然神禹之功僅抑洪水
而已抑洪水之事則決九川距海濬畎澮距川而已何
以遽曰水火金木土榖惟修正徳利用厚生唯和一舉而
萬事畢乎用水之術不越五法盡此五法加以智者神
而明之變而通之田之不得水者寡矣水之不為田用
者亦寡矣用水而生榖多榖多而以銀錢為之權當今
之世銀方日增而不減錢可日出而不窮又以宋臣李
綱所言節用救弊覈實開闔貿遷諸法設誠而致行之
不加賦而國用足豈虚言也謹條例如左
一用水之源源者水之本也泉也泉之别為山下出泉
為平地仰泉用法有六
　其一源來處髙于田則溝引之溝引者於上源開溝
　引水平行令自入于田諺曰水行百丈過墻頭源髙
　之謂也但須測量有法即數里之外當知其髙下尺
　寸之數不然溝成而水不至為虚費矣
　其二溪澗傍田而卑于田急則激之緩則車升之激
　者因水流之湍急用龍骨翻車龍尾車筒車之屬以
　水力轉器以器轉水升入于田也車升者水流既緩
　不能轉器則以人力畜力風力運轉其器以器轉水
　入于田也(圖見/前)
　其三源之來甚髙于田則為梯田以逓受之梯田者
　泉在山上山腰之間有土尋丈以上即治為田節級
　受水自上而下入于江河也(梯田圖/見田制)
　其四溪澗逺田而卑于田緩則開河導水而車升之
　急者或激水而導引之開河者從溪澗開河引水至
　其田側用前車升之法入于田也激水者用前激法
　起水于岸開溝入田也
　其五泉在于此用在于彼中有溪澗隔焉則跨澗為
　槽而引之為槽者自此岸達于彼岸令不入溪澗之
　中也
　其六平地仰泉盛則䟽引而用之微則為池塘于其
　側積而用之為池塘而復易竭者築土椎泥以實之
　甚則為水庫而畜之平地仰泉泉之瀵湧上出者也
　築土者杵築其底椎泥者以椎椎底作孔膠泥實之
　皆令勿漏也水庫者以石砂瓦屑和石灰為劑塗池
　塘之底及四旁而築之平之如是者三令涓滴不漏
　也此蓄水之第一法也(圗見/前)
一用水之流流者水之枝也川也川之别大者為江為河
小者為塘浦涇浜港汊沽􁐍之屬也用法有七
　其一江河傍田則車升之逺則疏導而車升之䟽導
　者江南之法十里一縱浦五里一横塘縱横脈散勤
　勤䟽濬無地無水此井田之遺意宋人有言塘浦欲
　深濶謂此也
　其二江河之流自非盈涸無常者為之牐與壩釃而
　分之為渠䟽而引之以入于田田髙則車升之其下
　流復為之牐壩以合于江河欲盈則上開下閉而受
　之欲減則上閉下開而洩之職所見寜夏之南靈州
　之北因黄河之水鑿為唐來漠延諸渠依此法用之
　數百里間灌溉之利瀸潤無方寜城絕塞城中之人
　家臨流水前賢之遺可騐矣因此推之海内大川倣
　此為之當享其利濟亦孔多也
　其三塘浦涇浜之屬近則車升之逺則䟽導而車升
　之
　其四江河塘浦之水溢入于田則堤岸以衛之提岸
　之田而積水其中則車升出之隄岸者以禦水使不
　入也大則為黄河之帚小則為江南之圩宋人有言
　隄岸欲髙厚謂此也車升出之者去水而蓺稲或已
　萟而去其水使不沒也
　其五江河塘浦源髙而流卑易涸也則于下流之處
　多為牐以節宣之旱則盡閉以留之潦則盡開以洩
　之小旱潦則斟酌開闔之為水則以準之水則者為
　水平之碑置之水中刻識其上知田間深淺之數因
　知牐門啓閉之宜也浙之寕波紹興此法為詳他山
　鄉所宜則傚也
　其六江河之中洲渚而可田者堤以固之渠以引之
　牐壩以節宣之
　其七流水之入于海而迎得潮汐者得淡水迎而用
　之得鹹水牐壩遏之以留上源之淡水職所見迎淡
　水而用之者江南盡然遏鹹而留淡者獨寕紹有之
　也
一用水之瀦瀦者水之積也其名為湖為蕩為澤為􁍢
為海為波為泊也用瀦之法有六
　其一湖蕩之傍田者田髙則車升之田低則隄岸以
　固之有水車升而出之欲得水決堤引之湖蕩而逺
　于田者䟽導而車升之此數者與用流之法畧相似
　也
　其二湖蕩有源而易盈易涸可為害可為利者䟽導
　以洩之牐壩以節宣之疏導者懼盈而溢也節宣者
　損益隨時資灌溉也宋人有言牐竇欲多廣謂此也
　其三湖蕩之上不能來者䟽而來之下不能去者疏
　而去之来之者免上流之害去之者免下流之害且
　資其利也吳之震澤受宣歙之水又從三江百瀆注
　之于海故曰三江既入震澤厎定是也
　其四湖蕩之洲渚可田者隄以固之
　其五湖蕩之瀦太廣而害于下流者從其上源分之
　江南五壩分震澤以入江是也
　其六湖蕩之易盈易涸者當其涸時際水而萟之麥
　萟麥以秋秋必涸也不涸于秋必涸于冬則萟春麥
　春旱則引水灌之所以然者麥秋以前無大水無大
　蝗但苦旱耳故用水者必稔也
一用水之委委者水之末也海也海之用為潮汐為島
嶼為沙洲也用法有四
　其一海潮之淡可灌者迎而車升之易涸則池塘以
　畜之閘壩隄堰以留之海潮不淡也入海之水迎而
　返之則淡禹貢所謂逆河也
　其二海潮入而泥沙淤墊屢煩濬治者則為牐為壩
　為竇以遏渾潮而節宣之此江南舊法宋元人治水
　所用百年來盡廢矣近并濬治亦廢矣乃田賦則十
　倍宋元民貧財盡以此故也其濬治之法則宋人之
　言曰急流搔乗緩流撈剪淤泥盤吊平陸開挑今之
　治水者宜兼用之也
　其三島嶼而可田有泉者疏引之無泉者為池塘井
　庫之屬以灌之
　其四海中之洲渚多可田又多近于江河而迎得淡
　水也則為渠以引之為池塘以畜之
一作原作瀦以用水作原者井也作瀦者池塘水庫也
髙山平原與水違行澤所不至開濬無施其力故以人
力作之鑿井及泉猶夫泉也為池塘水庫受雨雪之水
而瀦焉猶夫瀦也髙山平原水利之所窮也惟井可以
救之池塘水庫皆井之屬故易井之彖稱井養而不窮
也作之之法有五
　其一實地髙無水掘深數尺而得水者為池塘以畜
　雨雪之水而車升之此山原所通用江南海壖數十
　畆一環池深丈以上圩小而水多者良田也
　其二池塘無水脈而易乾者築底椎泥以實之
　其三掘土深丈以上而得水者為井以汲之此法北
　土甚多特以灌畦種菜近河南及真定諸府大作井
　以灌田旱年甚獲其利宜廣推行之也井有石井磚
　井木井栁井葦井竹井土井則視土脈之虚實縦横
　及地産所有也其起法有桔橰有轆轤有龍骨木斗
　有恒升筒用人用畜髙山曠野或用風輪也(圗見/前)
　其四井深數丈以上難汲而易竭者為水庫以畜雨
　雪之水他方之井深不過一二丈秦晉厥田上上則
　有深數十丈者亦有掘深而得鹹水者其為池塘為
　淺井亦築土椎泥而水留不久不若水庫之涓滴不
　漏千百年不漏也
　其五實地之曠者與其力不能多為井為水庫者望
　幸于雨則歉多而稔少宜令其人多種木種木者用
　水不多灌溉為易水旱蝗不能全傷之既成之後或
　取果或取葉或取材或取藥不得已而擇取其落葉
　根皮聊可延旦夕之命雖復荒嵗民猶戀此不忍遽
　去也語曰木奴千無㓙年
　
　
　
　
　
　
　
　
　
　
　
　
　
　農政全書卷十六
欽定四庫全書
　農政全書卷十七
　　　　　　　　　　　　明　徐光啟　撰
　　水利
　　　灌溉圖譜
王禎曰灌溉之利大矣江淮河漢及所在川澤皆可引
而及田以爲沃饒之資但人情拘於常見不能通變間
有知其利者又莫得其用之具今特多方捜摘既述舊
以增新復隨宜而制物或設機械而就假其力或用挑
浚而永頼其功大可下潤於千頃高可飛流於百尺架
之則逺達穴之則潜通世間無不救之田地上有可興
之雨其用水有法槩可見故輯諸篇庶資農事云

　
　
　
　
　
　
　
　
水栅棑木障水也若溪岸稍深田在高處水不能及則
於溪上流作栅遏水使之旁出下溉以及田所其制當
流列植竪樁樁上枕以伏牛擗以柆木仍用塊石高壘
衆楗斜以邀水勢此栅之小者如秦雍之地所拒川水
率用巨栅其䝉利之家嵗例量力均辦所需工物乃深
植樁木列置石囤長或百歩高可㝷丈以横截中流使
傍入溝港凡所溉田畆計千萬號為陸海今特列于圖
譜以示大小規制庶彼方傚之㑭水為有用之水田為
不旱之田由此栅也
　
　
　
　
　
　
　
　
水閘開閉水門也間有地形高下水路不均則必跨據
津要高築堤壩匯水前立斗門甃石為壁叠水作障以
備啓閉如遇旱涸則撒水灌田民頼其利又得通濟舟
楫轉激輾磑實水利之總揆也
　
　
　
　
　
　
　
　
陂塘説文曰陂野池也塘猶堰也陂必有塘故曰陂塘
周禮以瀦蓄水以防止水説者謂瀦者蓄流水之陂也
防者瀦旁之隄也今之陂塘既與上同考之書傳廬江
有芍陂頴川有鴻隙陂黄陵有雷陂愛敬陂陽平沛郡
有鉗廬陂其各溉田大則數千頃後世故跡猶存因以
為利今人有能别度地形亦效此制足溉田畆千萬此
作田圍特省工費又可畜育魚鼈栽種菱藕之類其利
可勝言哉
　
　
　
　
　
　
　
　
水塘即洿池因地形㘭下用之瀦蓄水潦或修築圳堰
以備灌溉田畆兼可畜育魚鼈栽種蓮芡俱各獲利累
倍大凡陸地平田别無溪澗井泉以溉田者救旱之法
非塘不可夫江淮之間在在有之然官民異屬各爲永
業嵗收産利或用水之多便者
　
　
　
　
　
　
　
　
(翻車今人謂龍骨車也魏畧曰馬鈞居京都城内有田/地可為園無水以灌之乃作翻車令兒童轉之而灌水)
(自覆漢靈帝使畢嵐作翻車設機引水洒南北郊路則/翻車之制又起于畢嵐矣今農家用之溉田翻車之制)
(除壓欄木及列檻樁外車身用板作槽長可二丈闊則/不等或四寸至七寸高約一尺槽中架行道板一條隨)
(槽闊狹比槽板兩頭俱短一尺用直大小輪軸同行道/板上下通週以龍骨板繫其在上大軸兩端各帶柺木)
(四莖置於岸上木架之間人慿架上踏動柺木則龍骨/板隨轉循環行道板刮水上岸此翻車之制關楗頗多)
(必用木匠可易成造其起水之法若岸高三丈有餘可/用三車中間小池倒水上之足救三丈已上高旱之田)
(凡臨水地叚皆可置用但田高則多費人力如數家相/博計日趨工俱可濟旱水具中機械功㨗惟此為量)
　
　
　
　
　
　
　
　
筒車流水筒輪凡制此車先視岸之高下可用輪之大
小須要輪高於岸筒貯於槽方為得法其車之所在自
上流排作石倉斜擗水勢急凑筒輪其輪就軸作轂軸
之兩㫄閣於樁柱山口之内輪軸之間除受水板外又
作木圏縛繞輪上就繫竹筒或木筒(謂小輪則用竹筒/大輪則用木筒)
於輪之一週水激轉輪衆筒兠水次第傾於岸上所横
木槽謂之天池以灌田稻日夜不息絶勝人力若水力
稍緩亦有木石制為陂栅横約溪流㫄出激輪又省工
費或遇流水狹處但壘石斂水凑之亦為便易此筒車
大小之體用也有流水處俱可置此但恐他境之民未
始經見不知制度今列為圖譜使倣傚通用則人無灌
溉之勞田有常熟之利輪之功也
𤣥扈先生曰凡取水之術有四一曰括二曰過三曰盤
四曰吸括之道有二一曰獨刮急流水中加逼脱可括
上數丈也二曰逓括不論急緩但有流水以三輪逓括
可利出入也過之道有二一曰全過今之過山龍必上
水高於下水則可為之至平則止二曰二過以人力節
宣隨氣呼吸茍上流高於下流一二尺便可激至百丈
以上也盤之法至多此書所載凡有輪軸者皆是其妙
絶者逓互輪㵼交輪叠盤可至數里山嵿但括法必須
流水過法不論行止必須上流高於下流盤法在流水
用水力在止水必須風及人畜之力獨吸法不論行止
緩急不拘泉池河井不須風水人畜只用機法自然而
上但所取不能多止可供飲倘用溉田必須多作顧亦
易辦

水轉翻車其制與人踏翻車俱同但於流水岸邊掘一
狹塹置車於内車之踏軸外端作一竪輪竪輪之傍架
木立軸置二卧輪其上軸適與車頭竪輪輻支相間乃
擗水傍激下輪既轉則上輪隨撥車頭竪輪而翻車隨
轉倒水上岸此是卧輪之制若作立軸當别置水激立
輪其輪輻之末復作小輪輻頭稍闊以撥車頭竪輪此
立輪之法也然亦當視其水勢隨冝用之其日夜不止
絶勝踏車
𤣥扈先生曰此却未便水勢太猛龍骨板一受齟齬即
决裂不堪與今風水車同病若長流水中不如筒車為
穏平流用風不佞别有一法

牛轉翻車如無流水處車之其車比水轉翻車卧輪之
制但去下輪置於車傍岸上用牛拽輪轉軸則翻車隨
轉比人踏功將倍之與前水轉翻車皆出新制故逺近
傚之俱省工力

驢轉筒車即前水轉筒車但於轉軸外端别造竪輪竪
輪之側岸上復置卧輪與前牛轉翻車之制無異凡臨
坎井或積水淵潭可澆灌園圃勝於人力汲引
𤣥扈先生曰此却太拙筒車之妙妙在用水若用人畜
之力是水行迂道比于翻車枉費十分之三
　
　
　
　
　
　
　
　
高轉筒車其高以十丈為凖上下架木各竪一輪下輪
半在水内各輪徑可四尺輪之一周兩傍高起其中若
槽以受筒索其索用竹均排三股通穿為一隨車長短
如環無端索上相離五寸俱置竹筒筒長一尺筒索之
底托以木牌長亦如之通線鐵線縛定隨索列次絡於
上下二輪復於二輪筒索之間架刳木平底行槽一連
上與二輪相平以承筒索之重或人踏或牛拽轉上輪
則筒索自下兠水循槽至上輪輪首覆水空筒復下如
此循環不已日所得水不减乎地車戽若積為池沼再
起一車計及二百餘尺如田高岸深或田在山上皆可
及也(所轉上輪形如軭制易繳筒索用人則如輪軸一/端作掉技用牛則制作竪輪如牛轉翻車之法或)
(於輪轉兩端造作拐木如人踏翻車之制若筒索/悄慢則量移上輪其餘措置當自忖度不能悉成)
𤣥扈先生曰此製却可用之急流挈水雖小而行地頗
高若在平水亦須用人畜之力然猶勝挈瓶也但凡車
戽之制獨平水為難耳若果係迅流即數里可激而上
此區區者何足以云别有水轉筒車與高轉筒車之制
頗同故著其説於後圖不載
水轉筒車遇有流水岸側欲用高水可立此車其車亦
高轉筒輪之制但於下輪軸端别作竪輪傍用卧輪撥
之與水轉翻車無異水輪既轉則筒索兠水循槽而上
餘如前例又須水力相稱如打輾磨之重然後可行日
夜不息絶勝人牛所轉此誠袐術今表暴之以諭來者

連筒以竹通水也凡所居相離水泉頗逺不便汲用乃
取大竹内通其節令本末相續連延不斷閣之平地或
架越澗谷引水而至又能激而高起數尺注之池沼及
庖湢之間如藥畦蔬圃亦可供用杜詩所謂連筒灌小
園
𤣥扈先生曰豈有激而高起之理若能高起必是上流
受處高於下流洩處故也果高則百丈亦可不高則分
寸不能但是上流高于下流一二尺即能取水至百丈
之上此則制作之巧耳
　
　
　
　
　
　
　
　
架槽木架水槽也間有聚落去水既逺各家共力造木
為槽逓相嵌接不限高下引水而至如泉源頗高水性
趨下則易引也或在窪下則當車水上槽亦可逺達倘
若遇高阜不免避礙或穿鑿而通若遇㘭險則置之乂
木駕空而過若遇平地則引渠相接又左右可移隣近
之家亦得借用非惟灌溉多便抑可瀦蓄為用暫勞永
逸同享其利
　
　
　
　
　
　
　
　
戽斗挹水器也唐韻云戽抒(上與/切)也抒水器挹也凡水
岸稍下不容置車當旱之際乃用戽斗控以雙綆兩人
掣之抒水上岸以溉田稼其斗或柳筲或木罌從所便
也
𤣥扈先生曰此是岸下不必置車或所用水少權作此
耳若以溉田即岸下亦是置車為妙

刮車上水輪也其輪高可五尺輻頭濶至六寸如水頗
下田可用此其先於岸側掘成峻槽與車輻同濶然後
立架安輪輪軸半在槽内其輪軸一端擐以鐵鈎木拐
一人執而掉之車輪隨轉則衆輻循槽刮水上岸溉田
便於車戽
𤣥扈先生曰此必水與岸相去止一二尺方可用若嵗
潦用以出水圩外尤便若並流水便可激輪出入則不
煩人畜其利甚博也

桔橰挈水械也通俗文曰桔橰機汲水也説文曰桔結
也所以固屬橰臯也所以利轉又曰臯綬也一俯一仰
有數在焉不可速也然則桔其植者而橰其俯仰者與
荘子曰子貢過漢隂見一丈人方將爲圃畦鑿隧而入
井抱甕而出灌搰搰然用力甚多而見功寡子貢曰有
械於此一日浸百畦鑿木為機重前輕挈水若抽數如
沃湯其名為橰又曰獨不見夫桔橰者乎引之則俯舍
之則仰彼人之所引非引人者也故俯仰不得罪於人
今瀕水灌園之家多置之實古今通用之器用力少而
見功多者

轆轤纒綆械也唐韻云圓轉木也集韻作犢轆汲水木
也井上立架置軸貫以長轂其頂嵌以曲水人乃用手
掉轉纒綆於轂引取汲器或用雙綆而逆順交轉所懸
之器虚者下盈者上更相上下次第不輟見功甚速凡
汲於井上取其俯仰則桔橰取其圓轉則轆轤皆挈水
械也然桔橰綆短而汲淺獨轆轤深淺俱適其冝也
𤣥扈先生曰此大拙不如吸法爲妙吸法有二一用人
力工費力省一不用人力作之少費工料用之却甚利
益
　
　
　
　
　
　
　
　
瓦竇泄水器也又名函管以瓦筒兩端牙鍔相接置於
塘堰之中時於田水須預於塘前堰内叠作石檻以䕶
筒口令於啓閉不然則水凑其處非惟難於窒塞抑亦
衝渲滲漏不能乆穏必立此檻其竇乃成唐韋丹為江
南西道觀察使築堤扞江竇以䟽漲此雖竇之大者亦
其類也
　
　
　
　
　
　
　
　
石籠又謂之卧牛判竹或用藤蘿或木條編作圏眼大
籠長可二三丈高約四五尺以籖樁止之就置田頭内
貯磈石以擗暴水或相接連延逺至百歩若水勢稍高
則壘作重籠亦可遏止如遇隈岸盤曲尤宜周折以禦
奔浪併作洄流不致衝蕩埂岸農家瀕溪䕶田多習此
法比於起叠堤障甚省工力又有石𥫱擗水與此相類
　
　
　
　
　
　
　
　
浚渠凡川澤之水必開渠引用可及於田考之古有溝
洫畎澮以治田水書云濬畎澮距川是也逮夫䟽鑿已
逺井田變古後世則引川水為渠以資沃灌按史記秦
鑿涇為渠又關西有鄭國白公六輔之渠外有龍首渠
河内有史起十二渠范陽有督亢渠河北有廣戾渠朗
州有右史渠今懐孟有廣濟渠俱各溉田千百餘頃利
澤一方永無旱暵所謂人能勝天豈不信哉後之人有
能因其地利水勢繼此而作益國富民可見速效凡長
民者宜審行之
　
　
　
　
　
　
　
　
隂溝行水暗渠也凡水陸之地如遇高阜形勢或隔田
園聚落不能相通當於穿岸之傍或溪流之曲穿地成
穴以磚石為圏引水而至若别無隔礙則當踏視地形
用策索度其高下及經由處所畫為界路先引濬犂耕
過後復浚掘乃作甃穴上覆元土亦是一法如灌溉之
餘常流不絶又可蓄為魚塘蓮蕩其利亦博或貫穿城
邑巷陌及注之園囿池沼悉周於用雖逺近大小深淺
曲直不同然皆洑流内達膏澤傍通水利之中最為永
便此皆泉源在上或在平地易以通流如水在溝中當
車水上之溉田則便也或遇田澇則反能撒水下之此
又隂溝用水之變法
　
　
　
　
　
　
　
　
井地穴出水也説文曰清也故易曰井冽寒泉食甃之
以石則潔而不泥汲之以器則養而不窮井之功大矣
按周書云黄帝穿井又世本云伯益作井堯民鑿井而
飲湯旱伊尹敎民田頭鑿井以溉田今之桔橰是也此
皆人力之井也若夫巖穴泉竇流而不窮汲而不竭此
天然之井也皆可灌溉田畆水利之中所不可闕者
𤣥扈先生曰井以深大為佳如南方小井則用未博大
而敞口則汲者懼險須如北方三四眼者以容轆轤即
大善矣其蓋則須極厚上施石欄焉既言井曷不具汲
法也汲有三法汲為上轆轤次之挈綆缶爲下轆轤又
有一種上文所具在中下之間
　
　
　
　
　
　
　
　
水篣(薄庚/切)集韻云竹箕也又籠也夫山田利於水源在
上間有流泉飛下多經嶝級不無混雜泥沙淤壅畦埂
農人乃編竹為籠或木條為棬芭承水透溜乃不壊田
　
　
　
　
　農政全書卷十七
欽定四庫全書
　農政全書卷十八
　　　　　　　　　　　　明　徐光啟　撰
　　水利
　　　利用圖譜
王禎曰水利之用衆矣惟關於農事係於食物者録之
然必假他物乃可成功所以訪諸彼而得於此稽諸古
而行於今啓祕於初傳斡連機而同運或造榖食代人
畜之勞或導溝渠集雲雨之効或資米引於庖湢或供
刻漏于田疇其餘舟楫灌溉等事已具前篇覽者當互
相叅攷以盡水利之用云
　
　
　
　
　
　
　
　
濬鏵書云濬畎澮距川今濬鏵即此濬也周禮匠人為
溝洫耜廣五寸二耜為耦一耦之岱廣尺深尺以此考
之則知濬鏵即耦耜之法其制大倍常鏵鐴亦稱是凡
開田間溝渠及作陸塹乃别制箭犂可用此鏵斵犂底
爲胎煆鐵為刃犂轅貫以横木二人扶之可使數牛輓
行挿犂既深一去復囘即成大溝挑浚之力日省萬數
唐書天寳初開砥柱之險以通流石中得古鐵犂鏵上
有平陸二字因改河北縣為平陸縣此蓋先開險時所
遺器也又泰山下舊有曠野其地汚下不任種蒔土人
呼曰淳于泊近于耕劚之際得舊鏵大可尺餘故老云聞
昔有大鏵用開田間去水溝塹當是此器因并記之以
為興利者之助

水排集韻作□與􁀙同韋囊吹火也後漢杜詩為南陽
太守造作水排鑄為農器用力少而見功多百姓便之
注云冶鑄者為排吹炭今激水以鼓之也魏志曰胡暨
字公至為樂陵太守徙監冶謁者舊持冶作馬排毎一
熟石用馬百匹更作人排又費工力暨乃因長流水為
排計其利益三倍於前由是器用充實以今稽之此排
古用韋囊今用木扇其制當選湍流之側架木立軸
作二卧輪用水激轉下輪則上輪所週絃索通激輪前
旋鼓掉枝一例隨轉其掉枝所貫行桄因而推輓卧軸
左右攀耳以及排前直木則排隨來去搧冶甚速過於
人力又有一法先於排前直出木簨約長三尺簨頭豎
置偃木形如初月上用鞦韆索懸之復於排前植一勁
竹上帶撁索以控排扇然後却假水輪卧軸所列拐木
自上打動排前偃木排即隨入其拐既落撁竹引排復
囘如此間打一軸可供數排宛若水碓之制亦甚便捷
故併録此

　
　
　
　
　
　
　
　
水磨凡欲置此磨必當選擇用水地所先儘並岸擗水
激轉或别引溝渠掘地棧木棧上置磨以軸轉磨中下
徹棧底就作卧輪以水激之磨隨輪轉比之陸磨功力
數倍此卧輪磨也又有引水置閘甃爲峻槽槽上兩傍
植木架以承水激輪軸軸要别作豎輪用擊在上卧輪
一磨其軸末一輪傍撥周圍木齒一磨既引水注槽激
動水輪則上傍二磨隨輪俱轉此水機巧異又勝獨磨
此立輪連二磨也復有兩船相傍上立四楹以茅竹為
屋各置一磨用索纜於水急中流船頭仍斜挿板木湊
水抛以鐵𤓰使不横斜水激立輪其輪軸通長旁撥二
磨或遇泛漲則遷之近岸可許移借比他所又為活法
磨庶興利者度而用之
　
　
　
　
　
　
　
　
水礱水轉礱也礱制上同但下置輪軸以水激之一如
水磨日夜所破榖數可倍人畜之力水利中未有此制
今特造立庶臨流之家以慿倣用可為永利
　
　
　
　
　
　
　
　
水碾水輪轉碾也後魏書崔亮教民為輾奏於方張橋
東堰谷水造水輾數十區豈水輾之制自此始歟其輾
制上同但下作卧輪或立輪如水磨之法輪軸上端穿
其碢榦水激則碢隨輪轉循槽轢榖疾若風雨日所毇
米比於陸輾功利過倍
　
　
　
　
　
　
　
　
水輾三事謂水轉輪軸可兼三事磨礱輾也初則置立
水磨變麥作麺一如常法復於磨之外周造輾圓槽如
欲毇米惟就水輪軸首易磨置礱既得糲米則去礱置
輾碢榦循槽碾之乃成熟米夫一機三事始終俱備變
而能通兼而不乏省而有要誠便民之活法造物之潜
機今創此制幸識者述焉


水轉連磨其制與陸轉連磨不同此磨須用急流大水
以湊水轉其轉高濶輪軸圍至合抱長則隨宜中列三
輪各打大磨一槃磨之周匝俱列木齒磨在軸上閣以
板木磨傍留一狹空透出輪輻以打上磨木齒此磨既
轉其齒復傍打帶齒二磨則三輪之功互撥九磨其軸
首一輪既上打磨齒復下打碓軸可兼數碓或遇天旱
旋於大輪一週列置水筒晝夜溉田數頃此一水輪可
供數事其利甚博嘗至江西等處見此制度俱係茶磨
所兼碓具用搗茶葉然後上磨若他處地分間有溪港
大水倣此輪磨或作碓輾日得榖食可給千家誠濟世
之竒術也陸轉連磨下用水輪亦可
水擊麵羅隨水磨用之其機與水排俱同按圖視譜當
自考索羅因水力互擊椿柱篩麵甚速倍於人力又有
就磨輪軸作機擊羅亦為捷巧

機碓水搗器也通俗文云水碓曰翻車碓杜頴作連機
碓孔融論水碓之巧勝於聖人斵木掘地則翻車之類
愈出於後世之機巧王隠晉書曰石崇有水碓三十區
今人造作水輪輪軸長可數尺列貫横木相交如滚搶
之制水激輪轉則軸間横木間打所排碓稍一起一落
㫪之即連機碓也凡在流水岸傍俱可設置須度水勢
高下為之如水下岸淺當用陂栅或平流當用板木障
水俱使傍流急注貼岸置輪高可丈餘自下衝轉名曰
撩車碓水若高岸深則為輪減小而濶以板為級上用
木槽引水直下射轉輪板名曰斗碓又曰鼓碓此隨地
所制各趨其巧便也
　
　
　
　
　
　
　
　
槽碓碓稍作槽受水以為舂也凡所居之地間有泉流
稍細可選低處置碓一區一如常碓之制但前頭減細
後稍深濶為槽可貯水斗餘上庇以厦槽在厦乃自上
流用筧引水下注於槽水滿則後重而前起水㵼則後
輕而前落即為一舂如此晝夜不止可毇米兩斛日省
二工以嵗月積之知非小利
𤣥扈先生曰不言轉輸機括使後來者何述焉

水轉大紡車比車之制但加所轉水輪與水轉翻車之
法俱同中原麻苧之郷凡臨流處所多置之今按圖寫
庶他方績紡之家倣此機械比用陸車愈便且省庶同
獲其利
　
　
　
　
　
　
　
　
缶汲水器左傳宋災樂喜為政具綆缶爾雅䟽云比卦
初爻有孚盈缶注云辰在爻木上植東井井之水人所
汲用缶楊惲𫝊曰田家作苦嵗時伏臘烹羊炰羔斗酒
自勞酒後耳熱仰天拊缶而呼烏烏應劭曰缶瓦器也
今汲器用瓦亦缶之遺制也
　
　
　
　
　
　
　
　
綆郭璞云汲水索也易卦云汔至亦未繘井方言繘自
關而東周洛韓魏間謂之絡關西謂之繘綆或作䋁俗
謂井索下係以鈎今汲用之家必有轆轤為綆設也
　
　
　
　
　農政全書卷十八
欽定四庫全書
　農政全書卷十九
　　　　　　　　　　　　明　徐光啓　撰
　　水利
　　泰西水法上
用江河之水為器一種
　龍尾車記曰龍尾車者河濵挈水之器也治田之法
　旱則挈江河之水入焉潦則挈田間之水出焉治水
　之法淺涸則挈水而入方舟焉疏濬則挈水而出畚
　鍤焉不有水之器不有水之用三代而上僅有桔橰
　東漢以來盛資龍骨龍骨之制日灌水田二十畆以
　四三人之力旱歲倍焉髙地倍焉駕馬牛則功倍費
　亦倍焉溪澗長流而用水大澤平曠而用風此不勞
　人力自轉矣枝節一蓌全車悉敗焉然而南土水田
　支分櫛比國計民生于焉是賴即兹器所在不為無
　功已獨其人終歲勤動尚憂衣食至北土旱灾赤地
　千里欲拯斯患宜有進焉今作龍尾車物省而不煩
　用力少而得水多其大者一器所出若决渠焉累接
　而上可使在山是不憂髙田築為堤塍而出之計日
　可盡是不憂潦歲與下田去大川數里數十里鑿渠
　引之無論水稻若諸水生之種可以必濟即黍稷菽
　麥木棉蔬菜之屬悉可灌溉是不憂旱濬治之功出
　水當五分之一今省十九焉是不憂疏鑿龍蟠之斗
　旱熯之年上源枯竭穿渠旁引多用此器下流之水
　可令復上是不憂漕也蓋水車之屬其費力也以重
　水車之重也以障水以帆風以運旋本身龍尾者入
　水不障水出水不帆風其本身無銖兩之重且交纒
　相發可以一力轉二輪逓互連機可以一力轉數輪
　故用一人之力常得數人之功又向所言風與水能
　敗龍尾之車也在鶴膝斗板龍尾者無鶴膝無斗板
　器居水中環轉而已湍水疾風彌增其利故用風水
　之力而常得人之功若有水之地悉皆用之竊計人
　力可以半省天災可以半免歲入可以倍多財計可
　以倍足方于龍骨之類大畧勝之然而千慮之一以
　當起予可也智士用之曲盡其變不盡方來或者無
　煩覼縷焉
龍尾者水象也象水之宛委而上升也龍尾之物有六
一曰軸軸者轉之主也水所由以下而為上也二曰墻
墻者以束水也水所由上也三曰圍圍者外體也所以
為固抱也四曰樞樞者所以為利轉也五曰輪輪者所
以受轉也六曰架架者所以制髙下也承樞而轉輪也
六物者具斯成器矣或人焉或水焉風馬牛焉巧者運
之不可勝用也
一曰軸
圜木為軸長短無定度視水之淺深斟酌焉而為之度
二十五分其軸之長以其二為之徑木之圜必中䂓而
上下等以八繩附臬之法八平分其軸之周直繩而施
之墨軸之兩端因直繩之兩端而施之墨八繩之交得
軸之心也以八平分之一分為度以度八繩之墨皆平
行相等而為之界以句股求弦之法兩界斜相望而墨
為之弦弦之竟軸而得一螺旋之墨因螺旋之墨而立
之墻為螺墻墻之間而得螺旋之溝為螺溝螺溝者水
道也軸得一墨焉則得一墻焉一溝焉水得一道焉或
二之或三之四之以上同于是多則均一則專惟所為
之既墻而圍之既建而迤之而轉之水則自螺旋之孔
入也水之入于螺旋之孔也水自以為已下也而不自
知其已上也故曰軸者轉之主也水所由以下而為上
也
　　注曰圜與圓同量水淺深者下文言句四股三弦
　　五則岸髙九尺者軸之長當一丈五尺也凡作軸
　　皆度岸髙以三五之法凖之二十五分之二者如
　　軸長一丈則徑八寸如本篇第一軸立面圖巳丁
　　長一丈則丁丙之徑八寸也此畧言軸欲大耳若
　　徑至三寸以上不嫌長丈八寸以上不嫌長二丈
　　也軸過小則水為之不升八繩附臬者周禮樹八
　　尺之臬縣八繩下垂皆附于臬今軸身作線大畧
　　似之也八平分者如軸兩端圖甲乙丙丁戊圏為
　　軸之周所分甲乙乙丙等八分者平分度也軸之
　　兩端卧其軸各作巳甲過心線依法分之即上下
　　合也次于軸兩端之邊依所分各界兩兩相對各
　　作平行直線八線附木皆平直是為八平分軸之
　　周如立面圖巳丁庚丙諸線是也次于兩端各作
　　甲巳丁丙諸線則得軸兩端之各庚心也以八平
　　分之一為度者謂以甲巳為度從庚至辛作庚辛
　　辛壬等短界線至丙而止八線皆如之各線之短
　　界線皆平行皆相等也墨為之弦者從庚向癸依
　　句股法作庚癸斜弦線内纒之至子外纒之至丑
　　至寅至卯至辰斜纒軸面竟軸而止則得一螺旋
　　線也單線則為單墻單溝也若欲為雙溝者則平
　　分庚丑線得午從午外上向已内下向未亦依法
　　作螺旋線也若作四槽者又平分庚午于壬依法
　　作之欲作三槽六槽九槽者先分軸為九平分欲
　　作五槽十槽者先分軸為十平分依法作之
二曰墻
軸之上因各螺旋之繩而立之墻墻之法或編之或累
之皆塗之墻之兩端不至于軸之兩端其至也無定度
惟所為之以樞之短長稱之八分其軸長以其一為墻
之髙可减也不可加也墻其累之也欲堅而無隨也其
編之也欲密而平也其塗之也欲坸而無罅也兩墻之
間謂之溝溝水道也水行溝中而墻制之使無下行也
故曰墻者所以束水也水所由上
　　注曰編墻之法削竹為柱依螺旋之線而立之每
　　立一柱即與軸面之八平分長線為直角如立柱
　　于本篇一圖之午即柱為垂線與庚丙長線為直
　　角也而又與軸兩端之丙丁為一直線也若本篇
　　二圖之癸丙是也削柱欲均安柱欲正列柱欲順
　　立柱欲齊既畢則以繩編之畧如織箔之勢繩以
　　麻或紵或菅或布或篾惟所為之既畢以瀝青和
　　蠟或和熟桐油和石灰瓦灰塗之或以生漆和石
　　灰瓦灰塗之凡瀝青加蠟與桐油取和澤而止石
　　瓦灰相半桐油或漆和之取燥濕得宜而止累墻
　　之法取柔木之皮如桑槿之屬剥取皮裁令廣狭
　　相等以瀝青和蠟依螺旋之線層層塗而積之累
　　畢如前法塗之既畢而兩墻之間成螺旋之溝水
　　從溝行而墻不漏者是墻之善也八分之一者如
　　軸長八尺則墻髙一尺此亦畧言髙之所至也一
　　以下任意作之故曰可减不可增一法若欲為長
　　軸則墻之髙與軸之徑等
三曰圍
墻之外削版而圍之版欲無厚墻之兩端順墻柱之勢
穿軸而立四柱焉依墻之髙而束之環圍版之端入于
環圍之外以鐡為環而約之長者中分圍之長以鐡環
約之又長者三分其長以兩環約之圍之版其相合也
與其合于墻之上也皆合之以塗墻之齊圍之外皆塗
之以受雨露也圍其合也欲無罅圍之合于墻也欲無
罅有圍故水入螺旋之孔而不絶無罅故水行于螺旋
之溝而不洩則水旋而上也故曰圍者外體也所以為
固抱也
　　注曰圍之板量圍徑之大小與其長酌全體之重
　　輕而制厚薄焉其長竟墻其廣一寸以上視圍徑
　　之小大增損之太廣而合之則角見也其内面稍
　　刳之以就墻之圓外面者圍既合而削之當墻之
　　盡穿軸為四柱者所以居環而受圍也如本篇三
　　圖之卯寅辰午等是也環以堅靱之木為四弧弧
　　各加于環柱之上合之成環焉環之下方或為溝
　　焉居中以受圍板之端或居外或居内為刻而受
　　之如為溝于未此居中也為刻于申此居外也于
　　酉居内也鐡環之束在兩端者與木環相抵卯午
　　也戌亢也或中分約之者心斗是也若兩中環者
　　則在尾與箕也或不用鐡環以繩約之而塗之齊
　　與劑同合以塗墻之劑者瀝青和蠟或油灰或漆
　　灰也若塗圍之周者則漆灰為上油灰次之瀝青
　　和蠟者恐不耐暑日也為下而欲速成則用之欲
　　解而時脩則用之是者暑日架之則以苫蓋之水
　　入于螺旋之孔者孔在環之内軸之外四柱之中
　　戌亥角亢之間是也雖下向必入者以迤故水趨
　　于圍也既其出則在卯寅辰午之間矣一法墻之
　　兩端以二圓板蓋之開圍板之下端而水入之開
　　上端之圓板而出之其效同焉
四曰樞
軸之兩端鐡為之樞當心而立之樞之用在圜輪在圍
若在軸者皆圜之輪在上樞方其上樞之上輪在下樞
方其下樞之下方之者以居輪立樞欲正欲直不正不
直者輕重不倫也既正既直輕重均轉之如將自轉焉
則雖大而無重也故曰樞者所以為利轉也
　　注曰當心者本篇一圖之庚心也樞之大小長短
　　無定度量全體之輕重制大小焉量輪之所在與
　　地之所宜制短長焉輪所在者有七下方詳之也
　　方則止故可以居輪正者當庚之心直者與軸端
　　圓面為直角與軸上八平分線俱為一直線也求
　　正尚有軸端諸線可慿求直稍難焉今立一試法
　　視一圖軸兩端諸分線以䂓一扺軸端邊之乙一
　　扺樞之頂心為度次去乙扺戊量之又去戊扺巳
　　量之皆至于樞之頂心者即樞直也如將自轉者
　　成速之甚也
五曰輪
輪有七置輪有三式七置者當圍之中焉圍之兩端焉
軸之兩端焉兩樞焉在圍者夾其圍而設之輻輻之末
周之以輞焉輞樹之齒焉在軸與樞者方其處而入之
轂轂樹之齒焉凡輪皆以他輪之齒發之其疾徐之數
視輪與他輪之大小焉其齒之多寡焉故輪欲密附而
少為之齒輪附而齒少他輪大而齒多則其出水也必
疾矣故曰輪者所以受轉也
　　注曰輪有七置者因地勢也量物力也相大小而
　　制疾徐也在圍之中者本篇四圖之丁是也在圍
　　之兩端者丙與戊是也在軸之兩端者乙與巳是
　　也在兩樞者甲與庚是也若車大而軸長出水之
　　地髙則在丁矣若平地受水而用人力畜力風力
　　者當在甲乙丙矣用水力當在戊巳庚矣夾圍之
　　輻子丑之類是也辛者容圍之空也壬癸輞也寅
　　卯之類齒也方其處者軸與樞當受轂之處也辰
　　入樞之空也戌入軸之空也午轂也酉亦轂也未
　　申亥角之類皆齒也他輪者或人車或馬牛驘車
　　或風車或水車之輪也此諸車之輪者非謂其大
　　卧輪也蓋指接輪焉接輪者農家所謂撥子是也
　　試言人車則有卧軸也卧軸之一端有接輪卧軸
　　之上有拐木也今于甲乙丙任置一輪焉如置在
　　軸之乙輪即以卧軸之接輪交于乙輪人踐拐木
　　而轉之接輪與乙輪相發也若馬牛驘車及風車
　　則有卧軸也卧軸之兩端皆有接輪今以其一交
　　于乙輪以其一交于彼車之大卧輪駕畜焉颿風
　　焉而轉之接輪與乙輪相發也若水轉之車則有
　　卧軸也卧軸之一端有接輪卧軸之上有立輪立
　　輪之外有受水之箑也今于戊巳庚任置一輪焉
　　如置在軸之巳輪即以卧輪之接輪交于巳輪水
　　激于箑而卧軸為之轉接輪與巳輪相發也疾徐
　　之數與他輪相視者如乙巳之輪齒十二人車之
　　接輪齒十二是拐木一轉而得一轉也如樞輪之
　　齒八而人車之接輪齒十六是拐木一轉而得二
　　轉也人車之接輪齒二十四是一轉而得三轉也
　　若樞輪之齒八而駕畜颿風之卧輪齒七十二是
　　一轉而得九轉也故曰輪欲密附密附則齒為之
　　少他輪欲大大則齒多然而密者過密焉則力為
　　之不任大者過大焉則遲故曰因地勢量物力相
　　大小而制徐疾焉今圖樞輪之齒八軸輪十二圍
　　輪十六約畧作之非定率也趣欲使兩輪之交疎
　　密相等焉長短相入焉相關相發而不滯則足矣
　　其小者欲無用輪方其樞之末别為衡衡之一端
　　入于樞焉其一端植之柱焉柱之體圓又為之掉
　　枝而首為圓孔焉以掉枝之圓孔入于柱而轉之
　　若大者而欲無用輪則以兩掉枝同加于柱兩人
　　對執而轉之最大者兩掉枝之末各為持衡四人
　　或六人對持其衡而轉之
六曰架
架者一上一下皆為砥柱或木焉或石焉或瓴甋焉柱
之植欲堅以固也下柱居水中以鐡為管施之柱首迤
而上向以受下樞之末制管髙下量水之勢令得入于
螺溝之下孔而止也上者居岸以鐡為管施之柱首迤
而下向以受上樞之末若輪與衡在上樞之末者則中
樞而設之頸以鐡為山口而架樞其上出其樞之末以
受輪與衡也制髙下之數以句股為法而軸心為之弦
弦五焉則句四焉股三焉過偃則不髙過髙則不升
　　注曰瓴甋磚也堅者其本體堅固者其立基固也
　　上柱者本篇五圖之甲乙是也下柱者丙丁是也
　　上管以受上樞戊也下管以受下樞巳也句股法
　　者一髙一下如四圖之亢房線而置之令上樞之
　　末在亢下樞之末在房也三四五者如上樞之末
　　為亢至下樞之末為房長一丈如法置之則自下
　　樞之末房依地平作平行線自上樞之末亢作垂
　　線而兩線相遇于氐其亢氐線必長六尺氐房線
　　必長八尺也若迤建于岸之側謂無從作垂線者
　　則以句股法反用之以圍板為倒弦别作一尾箕
　　垂線為股尾為直角作尾心横線為倒句若尾箕
　　長一尺五寸偃仰移就之令尾心長二尺即心箕
　　必二尺五寸而亢房線必合三四五之句股法也
　　凡圍板長一丈水髙必六尺求多焉不可得相水
　　度地制器者以此計之若水過深岸過髙器不得
　　過長則累接而上之累接之法亦以接輪交而相
　　發也


　
　
　
　
　
　
　
　
用井泉之水為器二種
　玉衡車記曰玉衡車者井泉挈水之器也既遠江河
　必資井養井汲之法多從綆缶饔飱朝夕未覺其煩
　所見髙原之處用井灌畦或加轆轤或藉桔橰似為
　便矣乃俛仰盡日潤不終畆聞三晉最勤汲井灌田
　旱熯之歲八口之力晝夜勤動數畆而止他方習惰
　既見其難不復問井灌之法歲旱之苗立視其槁饑
　成已後非殍則流吁可憫矣今為此器不施綆缶非
　藉轆轤無事桔橰一人用之可當數人若以灌畦約
　省夫力五分之四髙地植榖家有一井縱令大旱能
　救一夫之田數家共井亦可無飢餓流亡之患若資
　飲食則童㓜一人足供百家之聚矣且不湏俛仰無
　煩提挈畧加斡運其㨗若抽故烟火㑹集之地一井
　之上尚可活一煢民也
玉衡者以衡挈柱其平如衡一升一降井水上出如趵
突焉玉衡之物有七一曰雙筩雙筩者水所由代入也
二曰雙提雙提者水所由代升也三曰壺壺者水之總
也水所由續而不絶也四曰中筩中筩者壺水所由上
也五曰盤盤者中筩之水所由出也六曰衡軸衡軸者
所以挈雙提下上之也七曰架架者所以居庶物也七
物者備斯成器矣更為之機輪焉巧者運之不可勝用
也
　　注曰趵突泉水上出也
一曰雙筩
鍊銅或錫為雙筩其圜中規而上下等半其筩之長以
為之徑下有㡳中㡳而為之圜孔以其㡳之半徑為孔
之徑筩之旁齊于㡳而樹之管管外出而上迤也管之
容其圜中規管之下端抒之以合于筩開筩之下端為
㨊孔融錫而合之于管管之上端亦抒之既樹之則與
筩之邊為平行三分其㡳之徑以其一為管之徑㡳之
圜孔為之舌以掩之舌者方版方版之旁為之樞㡳孔
之旁為之紐樞入于紐如户焉而開闔之舌之開闔與
管之孔無相背也紐居左則管居右舌其合于㡳也欲
密管之孔合于筩之孔欲利而無罅樞紐之動也欲不
滯凡水入也必從其㡳之孔也有舌焉而開闔之開之
則入闔之則不出左開則右闔矣是左入而右不出也
是恒有一孔焉入而終無出也故曰雙筩者水所由代
入也
　　注曰凡徑皆言圓孔也肉不與焉如本篇一圖甲
　　至乙丙至丁是也半長為徑者徑三寸則筩長六
　　寸如丁丙廣三寸則甲丁長六寸也半徑為孔者
　　徑三寸孔徑一寸五分如丁丙三寸則辛壬一寸
　　五分也上迤者斜迤而上如戊至己丙至庚也抒
　　者斜削之如戊至丙己至庚是也㨊長圓也欲與
　　戊丙之孔合也融錫合之小釪也管之上邊與筩
　　邊平行將以合于壺之下孔也己庚是也三分之
　　一者㡳徑三寸則管徑一寸未至申之度也方板
　　者丑寅卯午是也樞者卯辰午是也紐者癸子是
　　也舌如槖籥之舌以樞合紐令丑卯之板恒加于
　　辛壬孔之上向丙而開闔之也
二曰雙提
旋堅木以為砧其圜中規而上下等曷知其中規而上
下等也砧之大入于雙筩也欲其密切而無滯也展轉
之上下之猶是也斯之謂中規而上下等當砧之心而
立之柱三分其砧之徑以其一為柱之徑柱之短長無
定度以水之深也井之髙也斟酌焉而為之度柱之上
端為之方枘而入于衡凡水之入也入于雙筩之孔也
孔有舌焉砧升則舌開而水為之入砧降則舌合而水
為之不出水之入而不出者舌也舌之開闔者砧也砧
之上下者柱也舌闔矣水不出矣砧又下焉水將安之
則由筩之管而升于壺左右相襌也故曰雙提者水所
由代升也
　　注曰砧形如截蔗本篇一圖酉戌亥角是也其髙
　　不言度者趣其入于筩也不轉側動揺而已矣若
　　為鼎足之柱以固之即無厚可也三分之一者砧
　　徑三寸則柱徑一寸如酉角三寸則亢氐一寸也
　　凡雙筩入井近下則水濁近上則水竭故柱之短
　　長宜量水深與井髙也枘笋也當房心之上刻而
　　方之為尾箕是也
三曰壺
鍊銅以為壺壺之容半加于雙筩之容其形㨊圜腹廣
而上下弇之弇之度視廣之度殺其十之二當其弇而
設之盖壺之㡳為㨊圜之長徑設二孔焉皆在其徑孔
之㨊圜其大小也與管之上端等融錫而合之壺之兩
孔各為之舌而揜之舌之制如筩中之舌也壺之内當
兩孔之中而設之紐兩舌之樞悉係焉而開闔之左右
相禪也當盖之中為圜孔焉而合于中筩蓋之合于壺
也欲其無罅也既成以鐡為雙環而交纒束之當其合
而錮之錫以備繕治也夫水之入于管也左右襌也而
終無出也水從管入者以提柱之逼之也則上衝而壺
之舌為之開以入于壺水勢盡而彼舌開則此闔矣是
代入于壺也而終無出也其代入也壺為之恒滿而上
溢其終無出也而有筩之容以俟其㡳之入也故曰壺
者水之總也水所由續而不絶也
　　注曰半加容者如之又加半焉如雙筩共容四升
　　則壺容六升也弇斂也腹廣而上下弇如本篇二
　　圖甲乙丙丁形是也盖者戊己庚辛也㨊圓之長
　　徑㡳圖之乙丙是也二孔者未申也酉戌也皆在
　　其徑者二孔之心在乙丙線之上也二孔㨊圓者
　　如酉戌短乾亥長以合于一圖之未申己庚也二
　　舌者寅卯也辰午也紐者子丑也以樞合紐令寅
　　卯之板恒加于未申孔之上向丙而開闔之也辰
　　午加于酉戌亦如之左右相襌也蓋之圓孔庚辛
　　是也蓋合于壺者己戊加于甲丁也雙環纒束者
　　本篇三圖之角亢氐房是也既錮之又束之者水
　　力大而易渫也
四曰中筩
鍊銅或錫以為中筩中筩之徑與長筩旁管之徑等中
筩之下端為敞口以關于蓋上之孔融錫而合之其長
無定度量水之出于井也斟酌焉而為之度或銅錫之
中筩裁數寸其上以竹木焉續之竹木之筩之徑必與
下筩之徑等其上出之徑寧縮也無贏也水之入于壺
也代入也而終無出也則無所復之也必由中筩而上
故曰中筩者壺水所由上也
　　注曰中筩者本篇三圖之坎艮庚辛是也上出之
　　徑必縮于下合之徑者所以為出水之勢也
五曰盤
鍊銅或錫以為盤中盤之㡳而為之孔以當中筩之上
端融錫而合之盤㡳之旁為之孔而植之管管外出而
下迤也盤之容與壺之容等管之徑與中筩之徑等管
之長無定度其下迤也及于索水之處也中筩之水其
上溢也盤畜之管洩之故曰盤者中筩之水所由出也
　　注曰本篇四圖之甲乙丙丁盤也丙丁為孔以合
　　于中篇之上端上端者三圖之坎艮也㡳旁之孔
　　者戊巳也下迤者己庚也
六曰衡軸
直木為衡衡之長無過井之徑雙提之柱其相去也視
雙筩雙提之上枘入于衡之兩端其相去也視雙提直
木為軸軸長于衡而無定度圜其尾去首二尺而圜其
頸當頸尾之中而設之鑿當衡之中而設之枘衡衡也
軸縱也鑿枘而合之欲其固也軸展側焉衡低昂焉提
上下焉左右相襌也故曰衡軸者所以挈雙提下上之
也
　　注曰衡之長本篇四圖之壬辛是也枘入于衡者
　　子丑是也軸之長卯午是也卯尾午首辰頸也衡
　　軸鑿枘之合寅是也鑿孔也衡横軸縱卯辰子丑
　　之交加也
七曰架
井之兩旁為之柱或石焉或瓴甋焉或木焉柱之上端
為山口山口者容軸之圜也以利轉也軸之首設之小
衡與衡平行也長二尺或三尺小衡之兩端設二木而
三合之如句股以小衡為弦句股之交立之柄持其柄
而揺之以轉軸也水之中穿井之脇而設之梁横亘焉
梁之上為二陷以居雙筩之㡳欲其固也中其陷而設
之孔稍大于雙筩之㡳孔水所從入也梁居水中其木
必榆榆為木也無味水不受之變梁在其下柱在其上
車所由孔安而利用也故曰架者所以居庶物也
　　注曰本篇四圖之卯亥也辰乾也柱也當辰卯為
　　山口者以容軸之圓也小衡者申未也三合者未
　　申酉為三角形也酉戌柄也立之柄者立柄于酉
　　戌酉未為直角也坎艮梁也角亢氐房陷也心尾
　　陷中孔也
若欲為專筩之車則為專筩專柱而入之中筩如恒升
之法而架之而升降之其得水也當玉衡之半井狭則
為之
　　注曰專一也架法見恒升篇
　恒升車記曰恒升車者井泉挈水之器也其用與玉
　衡相似而更速焉更易焉以之灌畦治田致為利益
　矣若為之複井井之㡳為竇而通之以大井瀦水以
　小井為筩而出之則無用筩也若江河泉澗索水之
　處過髙龍尾之力有不能至則用是車焉挈水以升
　架槽而灌之或迤而建之以當龍尾
恒升者從下入而不出也從上出而不息也恒升之物
有四一曰筩筩者水所由入也所以束水而上也二曰
提柱提柱者水所由恒升也三曰衡軸衡軸者所以挈
提柱上下之也四曰架架者所以居庶物也四物者備
斯成器矣更為之機軸焉巧者運之不可勝用也
一曰筩
刳木以為筩筩之長無定度下端所至居水之中已上
則易竭已下則易濁上端所至出井之上度及于索水
之處而止筩之徑無定度因井之大小索水之多寡斟
酌焉而為之度筩之容任圜與方其圜中規其方中矩
而上下等筩之周以鐡環約之環無定數視筩短長斟
酌焉而為之數筩之下端為之㡳欲其密而無漏也中
㡳而為之孔孔之方圜反其筩若圜筩而方孔七分㡳
之徑以其四為孔之徑若方筩而圜孔七分㡳之徑以
其五為孔之徑孔之上象孔之方圜為之舌而掩之如
玉衡之雙筩掩之欲其密而無漏也開闔之欲其無滯
也筩之上端為之管管外出而下迤也本廣而末狭也
水從孔出焉既入而提柱之勢能以舌掩之既掩而提
之提之則從管而出也故曰筩者水所由入也所以束
水而上也
　　注曰玉衡之雙筩與中筩為二此則合之筩入于
　　井量井淺深筩長短而置之近上趨恒得水而止
　　近下趣無受濁而止與玉衡同也圓筩用竹尤簡
　　用木則方筩為易焉如本篇一圖甲乙丙丁圓筩
　　也丙丁其㡳也戊巳㡳方孔也庚辛壬癸方筩也
　　壬癸其㡳也子丑㡳圜孔也寅方舌也酉圜舌也
　　甲卯辛卯管也辰午未申之屬環也環之多寡疎
　　密趣不漏而止餘見玉衡篇
二曰提柱
鍊銅以為砧圜者中規方者中矩砧之大入于筩也欲
其密切而無滯也展轉之上下之猶是也當砧之心而
設之孔孔之方圜孔之徑皆與筩㡳之孔等孔之上為
之舌以掩之舌之制如筩㡳之舌也直木以為柱柱有
二式一用長一用短用長者為實取之柱用短者為虚
取之柱實取之柱其砧入于水而升降焉其長之度下
及于筩之㡳上出于筩之口其出于筩之口無定度趣
及于衡而止虚取之柱無用長入筩數尺而止升降于
無水之處以氣取之欲挈之先注水于砧之上髙數寸
以閉其罅而噏之凡井淺者實取焉井深者虚取焉五
分其筩之徑以其一為柱之徑砧之合于柱也鍊銅或
鐡為四足隅立于方砧之四維方孔之四旁而皆上聚
之聚之度趣不害于舌之開闔而止以其聚合于柱之
下端合之欲其固也砧之厚以其枝于隅足也可無厚
既合而入于筩砧降而㡳之舌為之掩砧升則開之開
之則水入掩之則水不出一升一降是水恒入而不出
也既入之水而砧降焉則無復之也則上衝于舌而入
于砧之孔砧升而砧之舌為之掩一升一降是水恒入
而不出也兩入而不出則溢于筩而出常如是虛者實
者同于是故曰提柱者水所由恒升也
　　注曰玉衡之提柱與壺之孔之舌為二此則合之
　　又玉衡之水皆實取此有虚取之法焉氣法也凡
　　砧之入于筩求密切而無滯也求密切之法成砧
　　而入之能無漏者國工也不能無漏者稍弱其砧
　　之徑以氊罽之屬皮革之屬附于砧之四周焉附
　　之法若砧厚者稍剡其周之上下如鼓木當其剡
　　而刻為陷環既附而堅束之砧薄者則為兩重之
　　砧夾其氊或革以隅足貫之而𣙗之柱如本篇二
　　圖之甲乙是也四足者丙丁戊酉也砧者己庚辛
　　壬也砧之孔癸子也其舌丑寅也砧可無厚無厚
　　則輕餘見玉衡篇
三曰衡
直木以為衡衡之長無定度量筩之大小水之淺深多
寡焉長則輕衡之兩端皆綴之石以為重其兩重等五
分其衡二在前三在後而設之鑿直木以為軸軸之長
無定度圜其兩端中分其長而設之枘衡衡也軸縱也
鑿枘而合之欲其固也軸之兩端各為山口之木而架
之中分其衡之前而綴之提柱綴之欲其密切而利轉
也抑其後重而提柱為之升揚其後重則前重降而提
柱隨之也提柱之降也實取者挹水而升于砧也其升
也則下入于筩而上出于筩也虚取者降而得氣焉氣
盡而水繼之故曰衡者所以挈提柱上下之也
　　注曰氣盡而水繼之者天地之間悉無空際氣水
　　二行之交無間也是謂氣法是謂水理凡用水之
　　術率此一語為之本領焉本篇三圖之甲乙衡也
　　丙丁兩石重也戊巳衡也子衡軸之交也庚辛壬
　　癸山口之木也寅提柱也綴之于丑卯辰筩上端
　　也午管也餘見玉衡篇
四曰架
木為井幹以持筩持之欲其固也筩之下端為盤以承
之盤與筩合之欲其固也中盤而為之孔孔之徑稍强
于筩㡳之孔之徑盤之下為鼎足而置之井㡳
　　注曰本篇四圖之卯未辰午井幹也加于地平之
　　上申戌酉亥之間為正方之空夾筩而持之丁戊
　　井面地平也己庚井㡳也辛壬癸盤也辛子壬丑
　　癸寅盤足也
若欲為雙升之車則雙筩焉如玉衡之法而架之而升
降之此升則彼降用力一而得水二也是倍利于恒升
也尤宜于江河
　　注曰力一水二者一升一降各得水一焉無虛用
　　力也恒升者一升一降而得水一也架法見玉衡
　　篇



　
　
　
　
　
　
　
　
　
　
　
　
　
　
　
　農政全書卷十九
欽定四庫全書
　農政全書卷二十
　　　　　　　　　　　　明　徐光啟　撰
　　水利
　　　泰西水法下
用雨雪之水為法一種
　水庫記曰水庫者積水之處也澤國下地水之所都
　平原易野厥田中中引河鑿井斯足用焉若乃重山
　複嶺陡澗迅流乘水之急激而自上廢人用器厥利
　尤大矣别有天府金城居髙乘險江河溪澗境絶路
　殊鑿井百尋盈車載綆時逢亢旱涓滴如珠或乃絶
　徼孤懸恒須逺汲長圍乆困人馬乏絶若斯之類世
　多有之臨渴為謀豈有及哉計莫如恒儲雨雪之水
　可以御窮而人情狃近未或先慮及其已至坐槁而
　已亦有依山掘地造作唐池以為旱備而彌旬不雨
　已成龜坼徒傷挹注之易窮不悟渗漏之實多矣西
　方諸國因山為城者其人積水有如積穀穀防紅腐
　水防漏渫其為計慮亦畧同之以故作為水庫率令
　家有三年之蓄雖遭大旱遇强敵莫我難焉又上方
　之水比于地中陳乆之水方于新汲其蠲煩去疾益
　人利物往往勝之彼山城之人遇江河井泉之水猶
　鄙不肯嘗也今以所聞造作法著于篇
水庫者水池也曰庫者固之其下使無受渫也羃之其
上使無受損也四行之性土為至乾甚于火矣水居地
中風過損焉日過損焉夏之日大旱金石流土山焦而
水獨存乎故固之故羃之水庫之事有九一曰具具者
庀其物也二曰齊齊所以為之和也三曰鑿鑿所以為
之容也四曰築築所以為之地也五曰塗塗所以為之
固守也六曰蓋蓋所以為之羃覆也七曰注注所以為
之積也八曰挹挹所以受其用也九曰修修所以為之
彌縫其闕也
　　注曰羃防耗損亦防不潔古人井固有羃易曰井
　　收勿幕齊與劑同
一曰具
水庫之物有六以備築也蓋也塗也築與蓋之物有三
曰方石曰瓴甋曰石卵塗之物有三曰石灰曰砂曰瓦
屑塗之物三合謂之三和之灰或砂或瓦去一焉謂之
二和之灰煉灰之石或青或白欲密理而色潤否者疏
而不昵煉之以薪或石炭焉火不絶二日有半而後足
試之法先取一石權之雜衆石而煉之既成而出之權
之損其初三分之一此石質美而火齊得也砂有三種
或取之湖或取之地或取之海海為上地次之湖又次
之砂有三色赤為上黒次之白又次之辨砂之法有三
揉之其聲楚楚焉純砂也諦視之各有廉隅圭角純砂
也散之布帛之上抖擻之悉去之不留塵坌者純砂也
否則有土雜焉以為齊則不固瓦之屑以出陶之毁瓦
瓴甋鐡石之杵臼舂之而簁之無新焉而用其舊者水
濯之日暴之極乾而後舂之而簁之簁之為三等細與
石灰同體為細屑稍大焉與砂同體為中屑再簁之餘
其大者如菽為查
　　注曰方石瓴甋者以豫為牆為盖二物皆無定度
　　也為牆之石取正方焉廣狹短長厚薄無定度牆
　　厚則堅堅則乆為盖者或穹之穹之石合之其圓
　　半規穹之法有三詳見下方也石卵者鵞卵之石
　　也以豫為底也無之以小石代之大者無過一斥
　　小者任雜焉凡石卵或小石欲堅潤而密理否者
　　不固昵黏也二日有半三十時足也陶窑竈也瓴
　　甋磚也凡瓦之土勝磚之土用磚則謹擇之簁俗
　　作篩羅也查滓也查無用簁擇其過大者去之三
　　和之灰今匠者多用之其一則土也用土不堅以
　　瓦屑故勝之以後法為之劑又勝之西國别有一
　　物似土非土似石非石生于地中掘取之大者如
　　彈丸小者如菽色黄黒孔竅周通狀如蛀窠儼然
　　石也而體質甚輕揉之成粉舂以代砂或代瓦屑
　　灰汁在其空中委宛相入堅凝之後逾于鋼鐵近
　　數十年前有發故水道者啟土之後鍬钁不入百
　　計無所施既而穴其下方乃壊堕焉視其甃塗之
　　灰用是物也厚半寸許耳此道由來甚乆以歴年
　　計之在漢武之世矣後此凡用和灰甚貴是物焉
　　或作室模和灰塗之崇閎窈窕惟意所為既成之
　　後絶勝冶銅鑄鐡矣然所在不乏計秦晉隴蜀諸
　　髙陽之地必多有之其形大段如浮石而顆細色
　　赤黄質脆為異耳以本草質之殆土殷孽之類也
　　其生在乾燥之處土作硫黄氣者或産硫黄者或
　　近温泉者火石者火井者或地中時出燐火者即
　　有之求之法視其處草不蕃盛茸茸短瘠又淺草
　　之中忽有少分如斗許如席許大不生寸草者依
　　此掘地數尺當可得也西國名為巴初剌那求得
　　之大利于土石之工或并無瓦屑及砂以青白石
　　末代之其細大之等與瓦屑同
二曰齊
凡齊以斗斛槩其物水和之三分其凡而灰居一砂居
二湅之如糜謂之甃齊三分其甃齊加水一焉而調之
謂之築齊塗之齊有三湅之皆如糜四分其凡而瓦查
居二砂居一灰居一謂之初齊三分其凡而中屑居二
灰居一謂之中齊五分其凡而細屑居三灰居二謂之
末齊凡湅齊熟之又熟無亟于用無惜于力日再湅五
日而成為新齊新齊積之恒以水潤之下濕之處窖藏
而土封之乆而益良
　　注曰凡量灰必出窑之灰凡量瓦屑必出臼之屑
　　凡量砂必日暴之砂皆言乾也如糜者今匠人所
　　用甃牆塗牆挑而槩之之劑也太燥則不附太濕
　　則不居加水為築劑則如稀糜沃而灌之之劑也
　　凡治宫室築城垣造壙域皆以諸劑斟酌用之和
　　之水以泉水江水雨水雜鹵與鹻勿用也雪水之
　　新者勿用也凡總數也
三曰鑿
池有二曰家池曰野池家以共家野以共野共家者飲
饌焉澡滌焉共野者畜牧焉溉灌焉為家池計衆霤而
曲聚之承而鍾之為野池計岡阜原田水道之委而聚
之而鍾之為家池必二年以上代積焉代用焉為野池專
可也隨積而用之皆計嵗用之數而為之容積二年以
上者逓倍之或倍之容或倍其處為家池平其底中底
而為之坎坎深二尺以渟其垢三分其底之徑以其一
為坎之徑牆方則稱圜則固大者圜之小者方之大者
圜而方者小則不畏深也牆之周或壁立或下侈而上
弇之侈弇之數無定度雖為之土囊之口可也若上侈
而下弇則寡容也中侈而上下弇則難為牆也無所取
之或為之複池限之以牆中牆而為之竇以通之小者
𣙗之大者牐之互輸寫之可抒清而去濁也代積而代
用也若山麓原田陂陁之地則為壺漏之池髙下相承
互輸寫之為野池利淺以羣飲六畜以溉田方其牆迤
其一面以為涂欲為深者迤其底漸深之無坎為野池
擇磽确之地不宜稼而水輳焉者可也是化無用為有
用也
　　注曰共與供同霤簷溝也容者通髙下廣狹所容
　　受多寡之數也度池尺寸計容多寡用盤量倉窖
　　術在九章算之粟米篇専獨也逓倍者二年則二
　　倍三年則三倍也倍容者倍其大倍處者倍其多
　　也倍大法亦用立方立圓術酌量作之在九章算
　　之少廣篇方則稱者或稱其室或稱其庭兩方相
　　稱也方牆而大懼或墮焉圓如井周相恃為固上
　　弇不墮亦此理也侈廣弇斂也如本篇一圖之甲
　　乙丙丁方池也辛壬癸子圓池也二形之外或有
　　為長方者方之屬也有六角八角以上諸角形者
　　圓之屬也惟所為之未暇詳也戊己丑寅底坎也
　　乙庚辛壬壁立之牆也卯辰午未戌房氐亢上弇
　　之池也卯未戌角土囊之口也複池兩池並也牆
　　之實多寡大小髙下任意作之槷木杙也凡牐與
　　𣙗或旁渫者附之以煗木之皮而塞之壺漏之池
　　者從上而下位置如刻漏之壺其開竇輸寫亦若
　　漏水相承也如本篇二圖之甲乙複池也丙丁限
　　牆也午壬申竇也戊己庚辛壺漏之複池也壬其
　　竇也癸子丑寅卯辰壺漏之三複池也酉與戌皆
　　其竇也三以上任意作之其連接之處如庚至己
　　丑至子淺深髙下亦任意作之迤之以為塗令人
　　畜皆邐迤而下恒及水際也凡岡阜之下山陵之
　　麓其地瀝脂故不宜稼其勢建瓴水則輳之牲降
　　于阿取飲既便掣以灌田趨下易達也
四曰築
築有二下築底旁築牆築底者既作池平其底則以木
杵杵之或以石碪碪之杵之碪之欲其堅也依池之周
而為之牆或方石焉或瓴甋焉甃之以甃齊之灰甃必
乘其界牆量池之小大淺深而為之厚不厭厚若複池
則為共池而中甃其限牆仍甃為行水之竇壺漏之複
池則各為池而穿行水之竇也牆畢以鵞卵之石或小
石墊之其底厚五寸以上不厭厚既墊之復杵之或碪
之不厭堅無惜其力亦欲其平也既堅既平以築齊之
灰灌之又灌之滿焉實焉平焉浮于石而止復杵之或
碪之有隙焉復灌之滿實平而止中底之坎亦杵之亦
牆之亦墊之而灌之如法作之凡底與牆之交碪杵或
不及焉則以邊杵築之其墊與灌必謹察之而加功焉
壺漏之竇居水之衝必謹察之而加功焉凡牆皆以方
長之石為之縁若遇大石焉而鑿之池以石為之底與
牆與縁徑塗之有闕焉而為之縫亦杵之而牆之而縁
之而墊之而灌之如法作之野池或土或石皆如之
　　注曰乘界俗言騎縫也縁池面壓口也縫補也本
　　篇三圖之甲乙丙木杵也丁邊杵也戊石碪也己
　　辛己庚甃牆也庚辛石墊也本篇二圖之甲乙即
　　共池也以意度之江海之濱平原易野土疏善壊
　　必以甃牆處于山者如秦如晉厥土騂剛陶復陶
　　穴壁立不墮若斯之處掘地為池雖無甃牆而徑
　　塗之不亦可乎同志者請嘗試之
五曰塗
築畢候池之底既乾其十之八掃除之過乾則水沃之
而後塗之塗之先以初齊厚五分池大者加二分之一
池之底及周連塗之連塗之則周與底之交無罅也塗
畢以木擊擊之欲其平以實也次日又擊之有罅焉以
鐡槩槩之乾則以水沃而槩之無罅而止三日以後皆
如之俟其乾十分之六而塗之中齊中齊之厚減其初
二分之一亦擊之槩之次日以後皆如之候其乾十分
之六而塗之末齊末齊之厚減其次二分之一亦擊之
槩之次日以後皆如之候其乾十分之五以鐡槩摩之
有罅焉以水沃而摩之周與底中坎之周與底複池之
水竇皆同之凡周與底之交若竇必謹察之而加功焉
凡塗瓴甋之牆或燥而不昵以石灰之水遍灑之作堊
色乾而後塗之則昵凡塗石池與土池野池與家池皆
同法凡擊欲其堅如石也摩欲其密如脂也欲其瑩如
鏡也堅密以瑩更千萬年不渫也
　　注曰本篇四圖之甲木擊也乙鐡槩也凡三和之
　　灰無所不可用欲厚則四塗之五塗之任意加之
　　四塗者初一中二末一五塗者初一中三末一末
　　塗以飾宫室之牆欲令光潤者以雞子清或桐油
　　和之如法擊摩之欲設色以所用色代瓦屑而和
　　之石色為上草木為下
六曰蓋
家池之蓋有二曰平之曰穹之平有二曰石版曰木版
皆平而羃之為之孔以出入水穹有三曰劵穹曰斗穹
曰蓋穹方池皆券穹正方者或為斗穹圜池之屬皆蓋
穹劵穹者形覆劵也又如截竹析其半而覆之兩和為
之立牆斗穹者形覆斗也方其隅而四牆之趨其頂也
皆以圜蓋穹者其形蓋也中髙而旁周皆下垂凡穹之
空皆半規皆去縁尺而甃之甃之法皆架木以為模縁
而成之甃以石則治之以趨規若瓴甋亦以趨規之模
造之無之則以甃齊加損而合之穹之下為之竇以出
入水在野者或穹之不則苫之或露之
　　注曰平蓋出入之孔有二一居中當底坎之上以
　　挹其渟汙也一近池之縁注水入之挈水出之大
　　小皆無定度也本篇四圖之丙丁戊己庚券穹也
　　丁戌戊巳方池兩縁也丁丙戊和牆也丙庚穹背
　　也辛壬癸子丑斗穹也辛壬癸丑方池縁也子穹
　　頂也依丑辛直線為牆漸狹而上以趨子其丑子
　　辛子皆圓線餘三同之而結于子也寅卯辰午未
　　蓋穹也寅卯未辰圓池縁也午穹頂也旁周趨上
　　皆為圓線其全空皆半規圓之半也空皆半規者
　　謂丁丙戊丑子壬未午寅皆半圜形也如是則固
　　去縁尺者池口為道將跨池以居梁也趨規之勢
　　今工人謂之橘房形也
七曰注
凡家池以竹木為承霤展轉達之其將入于池也為之
露池迎輻輳之水蹔積焉以渟其滓既澱而後輸之露
池之縁為竇焉以入于池露池之底為竇焉而他渫之
皆以牐或以𣙗而節宣之凡雨之初零也必有滓也長
夏之雨也必有酷熱之氣也則啟其下竇而池渫焉度
可入也者塞之啟其上竇而輸之若水之來與地平不
能為下竇者則澱其滓以時出之為新池候乾極而注
之新注之水不食也既浹月更注之而後食之為二池
者嵗食經年之水為三池者嵗食三年之水是恒得陳
水焉水陳者良若為複池者既注之澄而後啟中牆之
竇而輸之空池復注之如是更積之是恒得澄水焉凡
池既盈而閉之則畜之金魚數頭是食水蟲或鯽魚是
食水垢野池注之山原之水遂以畜諸魚可也魚之性
有與牛羊相長者也
　　注曰澱下凝也露池不羃也如本篇五圖之甲乙
　　丙露池也丁上竇也戊下竇也新注不食灰氣入
　　焉味惡也魚與牛羊相長者如鯶食羊豕之惡而
　　肥鰱食鯶之惡而肥也
　八曰挹
家池之水深其挈之則以龍尾之車更深者為之玉衡
之車恒升之車無立其足則以大石為墜闗巨木而置
之無夾其筩則跨池為梁而置之既出而為槽以達之
若挈瓶施繘焉亦從其梁中底之坎既澱焉為噏筩以
去其澱噏筩者截竹而通其節或卷銅錫焉兩端塞之
中底而為之孔孔之徑當底三分之一上端之旁為之
孔無過三分一指可揜也揜其上孔而入之水至于底
而啟之則自下孔入者皆澱也既盈揜而出之而傾之
如是數入焉澱盡而止凡施筩亦從其梁野池之灌畦
若田也亦以三車挈之置車亦如之池大者無跨其梁
則跨之隅
　　注曰足謂龍尾之下樞也玉衡之雙筩恒升之筩
　　底也筩者玉衡之中筩恒升之筩上端也繘汲井
　　繩也本篇五圖之己庚辛石闗巨木也壬癸梁也
　　子丑噏筩也寅噏筩之底孔也卯旁孔也未申梁
　　跨其隅也
九曰修
池無新故或渫焉修之則用細潤之石舂之簁之與灰
同體亦與同量煑水百沸而投之和之日乾之復舂之
簁之煑水投之如是四焉舂而簁之牛乳汁和之以塗
其隙或以生漆和而塗之
　　注曰同體等細也同量等分也


　
　
　
　
　
　
　
　
水法附餘
　髙地作井未審泉源所在其求之法有四
　　第一氣試
當夜水氣恒上騰日出即止今欲知此地水脉安在宜
掘一地窖於天明辨色時人入窖以目切地望地面有
氣如煙騰騰上出者水氣也氣所出處水脉在其下
　　第二盤試
望氣之法曠野則可城邑之中室居之側氣不可見宜
掘地深三尺廣長任意用銅錫盤一具清油㣲微遍擦
之窖底用木髙一二寸以搘盤偃置之盤上乾草蓋之
草上土蓋之越一日開視盤底有水欲滴者其下則泉
也
　　第三缶試
又法近陶家之處取瓶缶坯子一具如前銅盤法用之
有水氣沁入瓶缶者其下泉也無陶之處以土甓代之
或用羊羢代之羊羢者不受濕得水氣必足見也
　　第四火試
又法掘地如前篝火其底煙氣上升蜿蜒曲折者是水
氣所滯其下則泉也直上則否
　鑿井之法有五
　　第一擇地
鑿井之處山麓為上蒙泉所出隂陽適宜園林室屋所
在向陽之地次之曠野又次之山腰者居陽則太熱居
隂則太寒為下鑿井者察泉水之有無斟酌避就之
　　第二量淺深
井與江河地脉通貫其水淺深尺度必等今問鑿井應
深㡬何宜度天時旱澇河水所至酌量加深幾何而為
之度去江河逺者不論
　　第三避震氣
地中之脉條理相通有氣伏行焉强而密理中人者九
竅俱塞迷悶而死凡山鄉髙亢之地多有之澤國鮮焉
此地震之所由也故曰震氣凡鑿井遇此覺有氣䬃䬃
侵人急起避之俟洩盡更下鑿之欲候知氣盡者縋燈
火下視之火不滅是氣盡也
　　第四察泉脉
凡掘井及泉視水所從來而辨其土色若赤埴土其水
味惡赤埴黏土也中為甓為瓦者是若散沙土水味稍
淡若黒墳土其水良黒墳者色黒稍黏也若沙中帯細
石子者其水最良
　　第五澄水
作井底用木為下磚次之石次之鉛為上既作底更加
細石子厚一二尺能令水清而味美若井大者于中置
金魚或鯽魚數頭能令水味美魚食水蟲及土垢故
　試水美惡辨水髙下其法有五
　　第一煑試
取清水置淨器煑熟傾入白磁器中候澄清下有沙土
者此水質惡也水之良者無滓又水之良者以煑物則
易熟
　　第二日試
清水置白磁器中向日下令日光正射水視日光中若
有塵埃絪緼如㳺氣者此水質惡也水之良者其澄澈
底
　　第三味試
水元行也元行無味無味者真水凡味皆從外合之故
試水以淡為主味佳者次之味惡為下
　　第四稱試
有各種水欲辨美惡以一器更酌而稱之輕者為上
　　第五紙帛試
又法用紙或絹帛之類色瑩白者以水蘸而乾之無跡
者為上也
　
　
　
　
　
　
　
　
　
　
　
　農政全書卷二十
欽定四庫全書
　農政全書卷二十一
　　　　　　　　　　　　明　徐光啟　撰
　農器
　　　圖譜一
王禎曰昔神農作耒耜以教天下後世因之佃作之具
雖多皆以耒耜為始然耕種有水陸之分而器用無古
今之間所以較彼此之殊效參新舊以兼行使粒食之
民生生永賴焉
　
　
　
　
　
　
　
　
耒耜上句木也易繫曰神農氏作斵木為耜揉木為耒
說文曰耒手耕曲木從木推手周官車人為耒庛長尺
有一寸鄭注云庛讀如棘刺之刺刺耒下前曲接耜則
耒長六尺有六寸其受鐵處歟自其庛縁其外遂曲量
之以至于首得三尺三寸自首遂曲量之以至於庛亦
三尺三寸合為之六尺六寸若從上下兩曲之内相望
如弦量之只得六尺與歩相應堅地欲直庛柔地欲句
庛直庛則利推句庛則利發倨句磬折謂之中地耜臿
也釋名曰耜齒也如齒之斷物也說文云耜從木㠯聲
徐鉉等曰今作耜周官考工記匠人為溝洫耜廣五寸
二耜為耦一耦之伐廣尺深尺謂之􁆵鄭云古者耜一
金兩人併發之其壟中曰􁆵􁆵上曰伐伐之言發也今
之耜岐頭兩金象古之耦也賈公彦疏云古者耜一金
者對後代耜岐頭二金者云也今之耜岐頭者後用牛
耕種故有岐頭兩脚耜也耒耜二物而一事猶杵臼也

犂墾田器釋名曰犂利也利則發土絶草根也治金而
為之曰犂鑱曰犂壁斵木而為之曰犂底曰壓鑱曰䇿
頟犂箭犂轅犂梢犂評犂建犂槃木金凡十有一事耕
之土曰墢墢猶塊也起其墢者鑱也覆其墢者壁也故
鑱引而居下壁偃而居上鑱之次曰䇿頟皆貤然相戴
自策頟達于犂底縱而貫之曰箭前如程而樛者曰轅
後如柄而喬者曰梢轅有越加箭可弛張焉轅之上又
有如槽形亦如箭焉刻為綴前髙而後庳所以進退曰
評進之則箭下入土也深退之則箭上入土也淺評之
上曲而衡之者曰建建楗也所以抳其轅與評無是則
二物躍而出箭不能止横於轅之前末曰槃言可轉也
左右繫以樫乎軛轅之後末曰梢中在手所以執耕者
也鑱長一尺四寸廣六寸壁廣長皆尺微橢(狹長/也)底長
四尺廣四寸評底過壓鑱二尺策頟減壓鑱四寸廣狹
與底同箭髙三尺評尺有三寸槃増評尺七焉建惟稱
轅脩九尺稍得其半轅至梢中間掩四尺犂之終始丈
有二(陸龜蒙耒耜經曰耒/耜民之習通謂之犂)
牛(圖不/載)耕牛也易曰黄帝堯舜服牛乘馬引重致逺以
利天下蓋取諸隨未有用之耕者山海經曰后稷之孫
叔均始作牛耕世以為起於三代愚謂不然牛若常在
畎畝武王平定天下胡不歸之三農而放之桃林之野
乎故周禮祭牛之外以享賔駕車犒師而已未及耕也
即在詩有云載芟載柞其耕澤澤千耦其耘徂隰徂畛
又曰有略其耜俶載南畆以明竭作于春皆人力也至
于穫之積之如墉如櫛然後殺時犉牡有捄其角以為
社稷之報若使果用之耕曾不如迎貓迎虎列于蜡祭
乎盖牛之耕起于春秋之間故孔子有犂牛之言而弟
子冉耕字伯牛禮記吕氏月令季冬出土牛示農耕早
晚前漢趙過又増其制度三犂一牛後世因之生民粒
食皆其力也然知資其力而不知養其力力既竭矣曾
不審寒暑之異宜疫癘之救藥有冬鬻春租冀免芻豆
之費壮鞭老殺猶圖皮肉之貲今勸農有官牛為農本
而不加勸以致生不滋盛價失㢘平田野小民嵗多租
賃以掲目前計其所輸已過半直是以貧者愈貧由不
恤農之本故也若為民牧者當先知愛重祈報使不敢
慢易絶其妄殺憫其羸瘠豐其萊牧潔其欄牢則無不
字育蕃息扎瘥不作耕種不失足致豐盈此誠善政務
本之意也其可忽諸
　
　
　
　
　
　
　
　
櫌槌塊器說文云櫌摩田器晉灼曰櫌椎塊椎也吕氏
春秋曰鋤櫌白梃櫌椎也管子云一農之事必有一銍
一椎然後成為農今田家所制無齒杷首如木椎柄長
四尺可以平田疇擊塊壤又謂木斫即此櫌也
　
　
　
　
　
　
　
　
耙作爬今作􁣒宋魏之間呼為渠拏又謂渠疏陸龜蒙
曰凡耕而後有耙今日只知犂深為功不知耙細為全
功盖耙徧數惟多為熟熟則上有油土四指可没雞卵
為得耙桯長可五尺濶約四寸兩桯相離五寸許其桯
上相間各鑿方竅以納木齒齒長六寸許其桯兩端木
栝長可尺三前梢微昂穿兩木梮以繫牛挽鈎索此方
耙也又有人字耙鑄鐵為齒齊民要術謂之鐵齒􁓰􁥯
凡耙田者人立其上入土則深又當于地頭不時跂足
閃去所擁草木根茇水陸俱必用之
　
　
　
　
　
　
　
　
耖疏通田泥器也髙可三尺許廣可四尺上有横柄下
有列以兩手按之前用畜力輓行一耖用一人一牛有作
連耖二人二牛特用於大田見功又速耕耙而後用此
泥壤始熟矣
　
　
　
　
　
　
　
　
勞無齒耙也但耙梃之間用條木編之以摩田也耕者
隨耕隨勞又看乾濕何如但務使田平而土潤與耙頗
異耙有渠疏之義勞有蓋摩之功也齊民要術曰疏春
耕尋手勞秋耕待白背勞注云春多風不即勞則致地
虛燥秋田㙷濕速勞則恐致地硬又曰耕欲廉勞欲再
今亦名勞曰摩又名蓋凡已耕耙欲受種之地非勞不
可
　
　
　
　
　
　
　
　
撻打田篲也用科木縛如埽篲復加匾濶上以土物厭
之亦要輕重隨宜用以打地長可三四尺廣可二尺餘
古農法云耬種既過後用此撻使壠滿土實苗易生也
齊民要術曰凡春種欲深宜曳重撻夏種欲淺直置自
生注云春氣冷生遲不曳撻則根虚雖生轉死夏氣熱
而生速曳撻遇雨必致堅垎其春澤多者或亦不須撻
必欲撻者須待白背濕撻則令地堅硬故也又用曳打
塲面極為平實今人耬種後惟用砘車碾之然執耬種
者亦須腰繫輕撻曳之使壠土覆種稍深也或耕過田
畆土性虚浮亦宜撻之
　
　
　
　
　
　
　
　
磟碡又作䃙碡陸龜蒙耒耜經云耙而後有磟碡焉有
礰礋焉自爬至礰礋皆有齒磟碡觚稜而咸以木為之
堅而重者良余謂磟碡字皆從石恐本用石也然北方
多以石南人用木蓋水陸異用亦各從其宜也其制長
可三尺大小不等或木或石刊木栝之中受簨軸以利
旋轉又有不觚稜混而圓者謂混軸俱用畜力輓行以
人牽傍􁀙打田疇上塊岱易為破爛及碾捍塲圃間麥
禾即脫稃穂水陸通用之

礰礋又作􁕺礋與磟碡之制同但外有列齒獨用於水
田破塊滓溷泥塗也
　
　
　
　
　
　
　
　
瓠種竅瓠貯種量可斗許乃穿瓠兩頭以木箄貫之後
用手執為柄前用作觜(瓠觜中草莛通/之以下其種)瀉種於耕壠畔
(恐太深則致/種於壠畔)隨耕隨瀉務使均匀又犂隨掩過遂成溝
壠覆土既深雖暴雨不致􁀙撻暑夏最為能(與耐/同)旱且
便於撮鋤苗亦鬯茂燕趙及遼以東多有之齊民要術
曰兩耬重構竅瓠下之以批契維腰曳之此舊制以今
較之頗拙於用故從今法寡力之家比耕耙耬砘易為
功也

耬車下種器也通俗文曰覆種曰耬一云耬犂其金似
鑱而小魏志略曰皇甫隆為燉煌太守民不知耕隆乃
教民作耬犂省力過半得穀加五崔寔論曰漢武帝以
趙過為捜粟都尉教民耕殖其法三犂共一牛一人將
之下種輓耬皆取備焉日種一頃今三輔猶賴其利自
注云按三犂共一牛若今三脚耬矣然則耬之制不一
有獨脚兩脚三脚之異若今燕趙齊魯之間多有兩脚
耬闗以西有四脚耬但添一牛功又連地夫耬中土皆
用之他方或未經見恐難成造其制兩柄上彎髙可三
尺兩足中虚濶合一壠横桄四匝中置耬斗其所盛種
粒各下通足竅仍旁挾兩轅可容一牛用一人牽傍一
人執耬且行且搖種乃自下此耬種之體用今特圖録
近有剏制下糞耬種於耬斗後另置篩過細糞或拌蠶
沙耩時隨種而下覆於種上尤巧便也今又名曰種蒔
曰耩子曰耬犂習俗所呼不同用則一也
　
　
　
　
　
　
　
　
砘(音/屯)車砘石碢也以木軸架碢為輪故名砘車兩碢用
一牛四碢兩牛力也鑿石為圓徑可尺許竅其中以受
機栝畜力輓之隨耬種所過㳰壠碾之使種土相著易
為生發然亦看土脉乾濕何如用有遲速也古農法云
耬種後用撻則壠滿土實又有種人足躡壠底各是一
法今砘車轉碾溝壠特速此後人所剏尤簡當也
　
　
　
　
　
　
　
　
耕槃駕犂具也耒耜經云横於犂轅之前末曰槃言可
轉也左右繫以樫乎軛也耕槃舊制稍短駕一牛或二
牛故與犂相連今各處用犂不同或三牛四牛其槃以
直木長可五尺中置鈎環耕時旋擐犂首與軛相為本
末不與犂為一體故復表出之
　
　
　
　
　
　
　
　
牛軛字亦作軏服牛具也隨牛大小制之以曲木竅其
兩旁通貫耕索仍下繋鞅板用控牛項軛乃穏順了無
軒側說文曰軛轅前木也
　
　
　
　
　
　
　
　
秧馬蘇文忠公序云余過廬陵見宣徳郎致仕曾君安
止出所作禾譜文既温雅事亦詳實惜其有所缺不譜
農器也予昔遊武昌見農夫皆騎秧馬以榆棘為腹欲
其滑以楸梧為背欲其輕腹如小舟昻其首尾背如覆
瓦以便兩髀雀躍于泥中繫束藁其首以縛秧日行千
畦較之傴僂而作者勞逸相絶矣史記禹乘四載泥行
乘橇解者曰橇形如箕摘行泥土豈秧馬之類乎
　
　
　
　
　
　
　
　
钁斸田器也爾雅謂之鐯斫也又云魯斫說文云欘主
以株除物根株也蓋農家開闢地土用以斸荒凡田園
山野之間用之者又有濶狹大小之分然總名曰钁
　
　
　
　
　
　
　
　
臿顔師古曰鍬也所以開渠者或曰削有所守也唐韻
作疀俗作□同作插爾雅曰􁀙謂之疀方言云燕之東
北朝鮮冽水之間謂之􁀙宋魏之間謂之鏵或謂之鍏
江淮南楚之間謂之臿趙魏之間謂之喿皆謂鍬也然
多謂之臿蓋古謂臿今謂鍬一器二名宜通用淮南子
曰禹之時天下大水禹執畚臿以為民先前漢溝洫志
白渠歌曰舉臿為雲決渠為雨
　
　
　
　
　
　
　
　
鋒古農器也其金比犂鑱小而加銳其柄如耒首如刅
鋒故名鋒取其銛利也地若堅垎鋒而後耕牛乃省力
又不乏刅古農法云鋒地宜深鋒苗宜淺齊民要術云
速鋒之地恒潤澤而不硬注曰刈穀之後即鋒茇下令
突起則潤澤易耕又云苗髙一尺則鋒之苗生壠平鋒而
不耩農書云無鐴而耕曰耩既鋒矣固不必耩蓋鋒與
耩相類今耩多用岐頭若易鋒為耩亦可代也近世農
家不識此器亦不知名兹特録其功用知為不可廢也
　
　
　
　
　
　
　
　
長鑱踏田器也鑱比犂鑱頗狹制為長柄謂之長鑱杜
工部同谷歌曰長鑱長鑱白木柄即謂此也柄長三尺
餘後偃而曲上有横木如拐以兩手按之用足踏其鑱
柄後跟其鋒入土乃捩柄以起墢也在園圃區田皆可
代耕此於钁斸省力得土又多古謂之蹠鏵今謂之踏
犂亦耒耜之遺制也淮南子曰伊尹之興土工也脩脚
者使之蹠(音/隻)鏵注長脚者蹠鏵得土多也
　
　
　
　
　
　
　
　
鐵搭四齒或六齒其齒銳而微鉤似杷非杷斸土如搭
是名鐵搭就帯囿銎以受直柄柄長四尺南方農家或
乏牛犂舉此斸地以代耕墾取其疏利仍就􁓰􁥯塊壤
兼有杷钁之效嘗見數家為朋工力相傳日可斸地數
畆江南地少土潤多有此等人力猶北方山田钁户也

杴臿屬但其首方濶柄無短拐此與鍬臿異也煅鐵為
首謂之鐵杴惟宜土工剡木為首謂之木杴可㩍穀物
又有鐵刄木杴裁割田間堘埂以竹為之者淮人謂之
竹揚杴與江浙颺(去/聲)籃少異今皆用之
　
　
　
　
　
　
　
　
鑱犂之金也集韻注銳也吳人云鐵犂長尺有四寸廣
六寸陸龜蒙耒耜經曰冶金而為之者曰犂鑱起其墢
者也負鑱者底底實于鑱中工謂之鼈肉底之次曰壓
鑱皆貤然相戴若剜土既多其鋒必秃還可鑄接貧農
利之
　
　
　
　
　
　
　
　
鏵集韻云耕具也釋名鏵鍤類起土也說文鏵作䒩兩
刅鍤也從木象形宋魏作䒩集韻䒩作鏵或曰削能有
所穿也又鏵刳地為坎也鏵與鑱頗異鑱狹而厚惟可
正用鏵闊而薄翻覆可使老農云開墾生地宜用鑱翻
轉熟地宜用鏵蓋鑱開生地著力易鏵耕熟地見功多
然北方多用鏵南方皆用鑱雖各習尚不同若取其便
則生熟異氣當以老農之言為法庶南北互用鑱鏵不
偏廢也
　
　
　
　
　
　
　
　
鐴犂耳也其形不一耕水田曰瓦繳曰髙脚耕陸田曰
鏡面曰碗口隨地所宜制也
　
　
　
　
　
　
　
　
剗俗又名鎊周禮薙氏掌殺草冬日至而耜之鄭𤣥謂
以耜側凍土而剗之其刄如鋤而闊上有深袴插於犂
底所置鑱處具犂輕小用一牛或人輓行北方幽冀等
處遇有下地經冬水涸至春首浮凍稍甦乃用此器剗
土而耕草根既斷土脉亦通宜春種麰麥凡草莽汚澤
之地皆可用之蓋地既淤壤肥沃不待深耕仍火其積
草而種乃倍收斯因地制器剗土除草故名剗兼體用
而言也
　
　
　
　
　
　
　
　
劐農桑輯要云燕趙之間用之如鑱而小中有髙脊長
四寸許闊三寸插於耬足背上兩竅以繩控於耬之下
桄其金入地三寸許耬足隨瀉種粒其種入土既深田
亦加熟劐所過猶小犂一遍如古耦耕之法即一事而
兩得也
　
　
　農政全書卷二十一
欽定四庫全書
　農政全書卷二十二
　　　　　　　　　　　　明　徐光啟　撰
　　農器
　　　圖譜二
王禎曰錢鎛古耘器見於聲詩者尚矣然制分大小而
用有等差揆而求之其鋤耨鏟盪等皆其屬也如耬鋤
鐙鋤耘爪之類是其變也至于薅馬薅鼓又其輔也倘
度而用之則知水陸之耘事有大功利在矣
　
　
　
　
　
　
　
　
錢臣工詩曰庤乃錢鎛注錢銚也唐韻作􁀙器也非鍬
屬也玆度其制似鍬非鍬殆與鏟同纂文曰養苗之道
鋤不如耨耨不如鏟鏟柄長二尺刄廣二寸以剗地除
草此鏟之體用即與錢同
　
　
　
　
　
　
　
　
鎛耨别名也詩曰其鎛斯趙以薅荼蓼釋名曰鎛廹也
廹地去草也爾雅疏云鎛耨一器或云鉏或云鋤屬嘗
質諸考工記粤獨無鎛何也粤之無鎛非無鎛也夫人
而能為鎛也
　
　
　
　
　
　
　
　
耨除草器易曰耒耨之利以教天下呂氏春秋曰耨柄
尺此其度也其長六寸所以間稼也高誘注云耨芸苗
也六寸所以入苗間廣雅又云定謂之耨爾雅曰斪斸
謂之定郭曰鋤屬淮南子曰摩蜃而耨(蜃大蚌也摩令/利用耨此古農)
(器/也)纂文曰養苗之道鋤不如耨古農法云苗生葉以上
稍耨壠草因隤其土以附苗根此耨功也
　
　
　
　
　
　
　
　
耰鉏耰為鉏柄也釋名鋤助也去穢助苗也説文鋤立
薅也夫􁀙法有四一次曰鏃二次曰布三次曰擁四次
曰復鋤則苗隨兹茂其刀如半月比禾壠稍狹上有短
銎以受鋤鉤鉤如鵝項下帶深袴(皆以鐵/為之)以受木柄鉤
長二尺五寸柄亦如之北方陸田舉皆用此江淮間雖
有陸田習俗水種但用直項鋤頭刄雖鋤也其用如斸
是名钁鋤故陸田多不豐收今表此耰鋤之効并其制
度庶南北通用
　
　
　
　
　
　
　
　
耬鋤種蒔直説云此器出自海壖號曰耬鋤耬制頗同
獨無耬斗但用耰鋤鐵柄中穿耬之横桄下仰鋤刄形
如杏葉撮苗後用一驢帶籠觜輓之初用一人牽慣熟
不用人止一人輕扶如土二三寸其深痛過鋤力三倍
所辦之田日不啻二十畝今燕趙間用之名曰劐子劐
子之制又小異於此劐子第一遍即成溝子榖根未成
不耐旱耬鋤刄在土中故不成溝子第二遍加擗土木
鴈翅方成溝子其土分壅榖根擗土(用木厚三寸闊三/寸長八寸取成三)
(角様前為尖中作一竅長一寸闊/半寸穿於鐵鋤柄上壓鋤刄上)韓氏直説云如耬鋤
過苗閭有小豁不到處用鋤理撥一遍即為全功也
　
　
　
　
　
　
　
　
鐙鋤剗草具也形如馬鐙其踏鐵兩旁作刄甚利上有
圓銎以受直柄用之剗草故名鐙鋤柄長四尺比常鉏
無兩刄角不致動傷苗稼根莖或遇少旱或熇苗之後
壠土稍乾荒薉復生非耘耙耘爪所能去者故用此剗
除特為徤利此創物者隨地所宜偶假其形而取便於
用也嘗見江東農家用之
　
　
　
　
　
　
　
　
截釋名曰鏟平削也廣雅曰䕙纂文曰養苗之道鋤不
如耨耨不如鏟鏟柄長二尺刄廣二寸以剗地除草此
古之鏟也今鏟與古制不同柄長數尺首廣五寸許兩
手持之但用前進攛之剗去壠草就覆其根特號敏㨗
今營州之東燕薊以北農家種溝田者皆用之
　
　
　
　
　
　
　
　
耘盪江浙之間新制之形如木屐而實長尺餘闊約三
寸底列短釘二十餘枚簨其上以貫竹柄柄長五尺餘
耘田之際農人執之推盪禾壠間草泥使之溷溺則田
可精熟既勝杷鋤又代手足(水田有手/耘足耘)况所耘田數日
復兼倍嘗見江東等處農家皆以兩手耘田匍匐水間
膝而行前日曝於上泥潮於下豳詩農事之敘至耘苗
則曰暑日流金田水若沸耘耔是事稂莠是除爬沙而
指為之戾傴僂而腰為之折此耘苗之苦也今覩此器
惜不預傳以濟民用兹特列叙庶愛民者精為取法
𤣥扈先生曰既盪仍須耘盪一(闕/)
　
　
　
　
　
　
　
　
耘爪耘水田器也即古所謂鳥耘者(闕/)　　　　隨手
指大小截之長可逾寸削去一(闕/)狀如(闕/)　　　堅利
以鐵為之穿於指上(闕/)
爪也今江南改為此具更為省便
　
　
　
　
　
　
　
　
薅馬薅禾所乗竹馬也佀籃而長如鞍而狹兩端攀以
竹桑農人薅草之際乃寘于跨間餘裳斂之於内而上
控于腰畔乗之兩股既寛行壠上不礙苗行又且不為
禾葉所􁙖故得專意摘剔稂莠速勝鋤耨殆若秧馬之
類因命曰薅馬
　
　
　
　
　
　
　
　
銍穫禾穗刄也臣工詩曰奄觀銍艾書禹貢曰二百里
納銍小爾雅云截頴謂之銍截頴即穫也據陸詩釋文
云銍穫禾短䥥也纂文曰江湖之間以銍為刈説文云
此則銍器斷禾聲也故曰銍
　
　
　
　
　
　
　
　
艾穫器今之􁗳䥥也方言曰刈江淮陳楚之間謂之銘
(音/昭)或謂之鍋(音/渠)自關而西或謂之鉤或謂之鎌或謂之
鍥(音/結)詩奄觀銍艾釋音乂韻作艾芟草亦作刈賈策若
艾草菅注艾讀曰刈古艾從草今刈從刀宜通用
　
　
　
　
　
　
　
　
䥥刈禾曲刀也釋名曰䥥亷也薄甚所刈似亷考工又
作鎌風俗通曰䥥刀自揆積芻蕘之效然䥥之制不一
有佩䥥有兩刄䥥有袴䥥有鉤䥥有䥥柌之䥥皆古今
通用芟器也
　
　
　
　
　
　
　
　
推䥥斂禾刄也如蕎麥熟時子易焦落故制此具便於
收斂形如偃月用木柄長可七尺首作兩股短叉架以
横木約二尺許兩端各穿小輪圓轉中嵌䥥刄前囘仍
左右加以斜杖謂之蛾眉杖以聚所劖之物凡用則執
柄就地推去禾莖既斷上以蛾眉權約之乃囘手左擁
成􁀙以離舊地另作一行子既不損又速於刀刈數倍
此推䥥體用之效也
　
　
　
　
　
　
　
　
粟鋻截禾頴刄也集韻云鋻剛也其刄長寸餘上帶圓
銎穿之食指刄向手内農人收穫之際用摘禾穗與銍
䥥制不同而名亦異然其用則一此特加便㨗耳
　
　
　
　
　
　
　
　
䥛似刀而上彎如䥥而下直其背指厚刄長尺許柄盈
二握江淮之間恒用之方言云自關而西謂之鉤江南
謂之鍥鍥䥛集韻通用又謂之彎刀以刈草木或斫柴
篠或代䥥斧一物兼用農家便之
　
　
　
　
　
　
　
　
鏺集韻云鏺兩刄刈也其刄長餘二尺闊可三寸横揷
長木柄内牢以逆楔農人兩手執之遇草萊或麥禾等
稼折要展臂匝地芟之柄頭仍用掠草杖以聚所芟之
物使易收束太公農器篇云春鏺草棘又唐有鏺麥殿
今人亦云芟曰鏺葢體用互名皆此器也
　
　
　
　
　
　
　
　
􁋕刀集韻與劙同闢荒刅也其制如短䥥而背則加厚
嘗見開墾蘆葦蒿萊等荒地根株駢密雖强牛利器鮮
不困敗故于耕犁之前先用一牛引曳小犁仍置刄裂
地闢及一隴然後犁鑱隨過覆撥截然省力過半又有
於本犁轅首裏邊就置此刄比之别用人畜就省便也
　
　
　
　
　
　
　
　
䥷(切草/也)凡造䥷先鍜鐵為䥷背厚可指許内嵌䥷刄如
半月而長下帶鐵桍以揷木柄截木作碪長可三尺有
餘廣可四五寸碪首置木簨高可三五寸穿其中以受
䥷
斧(圖不/載)釋名曰斧甫始也凡將制器始以斧伐木已乃
制之也周書曰神農作陶冶斧破木為耒耜鋤耨以墾
草莽然後五榖興其柄為柯然樵斧桑斧制頗不同樵
斧狹而厚桑斧闊而薄葢隨所宜而制也今農耕作之
際修理佃具隨身尤不可闕者
鋸(圖不/載)解截木也古史考曰孟莊子作鋸説文曰鋸槍
唐也莊子曰禮若亢鋸之柄又曰天下好智而百姓求
竭矣於是乎釿(音/斤)鋸顓焉太公農器篇云钁鍤斧鋸此
鋸為農器尚矣今接博桑果不可闕者
　
　
　
　
　
　
　
　
礪磨刄石也書曰揚州厥貢礪砥廣志曰礪石出首陽
山有紫白粉色出南昌者最善山海經曰高梁之山多
砥礪尸子曰鐵使干越之工鑄之以為劒而勿加砥礪
則以刺不如擊不斷磨之以礱加之以黄砥則刺也無
前擊也無下自是觀之礪與弗礪其相去遠矣今農器
䥥斧䥛鏺之類非礪不可大小之家所必用也蔡邕銘
曰木以繩直金以沛剛必須砥礪就其鋒鋩

杷鏤鏉器也方言云宋魏間謂之渠拏或謂之渠疏直
柄横首柄長四尺首闊一尺五寸列鑿方竅以齒為節
夫畦畛之間鎪剔塊壌疏去瓦礫場圃之上摟聚麥禾
擁積稭穗此益農之功也後有榖杷或謂透齒杷用攤
曬榖又耘杷以木為柄以鐵為齒用耘稻禾竹杷埸圃
樵野間用之
　
　
　
　
　
　
　
　
朳無齒杷也所以平土壌聚榖實説文云無齒為朳禾
譜字作戛周生烈曰夫忠蹇朝之杷朳正人國之埽篲
秉杷執篲除㓙掃穢國之福主之利也杷朳之為器也
見於書傳至今不替其用為不負紀錄矣
　
　
　
　
　
　
　
　
平板平摩種秧泥田器也用滑面水板長廣相稱上置
兩耳繫索連軛駕牛或人拖之摩田須平方可受種即
得放水浸漬匀停秧出必齊田家或仰坐櫈代之終非
本器
　
　
　
　
　
　
　
　
田盪均泥田器也用叉木作柄長六尺前貫横木五尺
許田方耕耙尚未匀熟須用此器平著其上盪之使水
土相和凹凸各平則易為秧蒔農書種植篇云凡水田
渥漉精熟然後踏糞入泥盪平田面乃可撒種此亦盪
之用也夫田盪與上篇耘盪之盪字同音異所用亦各
不類因辯及之
　
　
　
　
　
　
　
　
軸軸輥碾草木軸也其軸木徑可三四寸長約四五尺
兩端俱作轉簨挽索用牛拽之夫江淮之間凡漫種稻
田其草禾齊生並出則用此輥碾使草禾俱入泥内再
宿之後禾乃復出草則不起又嘗見一方稻田不解揷
秧唯務撒種却於軸間交穿板木謂之鴈翅狀如礰礋
而小以轅打水土成泥就碾草禾如前江南地下易於
得泥故用輥軸北方塗田頗少放水之後欲得成泥故
用鴈翅􁀙打此各隨地之所宜用也
　
　
　
　
　
　
　
　
秧彈(平/聲)秧壠以篾為彈彈猶弦也世呼船牽(去/聲)曰彈字
義俱同葢江鄉櫃田内平而廣農人秧蒔漫無凖則故
制此長篾掣於田之兩際其直如弦循此布秧了無欹
斜猶梓匠之繩墨也
　
　
　
　
　
　
　
　
杈(如加/切)箝禾具也揉木為之通長五尺上作二股長可
二尺上一股微短皆形如彎角以􁁊取禾􁀙也又有以
木為榦以鐵為首二其股者利如戈㦸唯用叉収禾束
謂之鐵禾杈

笐架也集韻作􁁊竹竿也或省作笐今湖湘間收禾並
用笐架懸之以竹木搆如屋狀若麥若稻等稼穫而栞
(音/繭)之悉倒其穗控於其上久雨之際比於積垜不致鬱
􁀙江南上雨下水用此甚宜北方或遇霖潦亦可倣此
庶得種糧勝於全廢今特載之冀南北通用
　
　
　
　
　
　
　
　
喬扦(音/千)挂禾具也凡稻皆下地沮濕或遇雨潦不無渰
浸其收穫之際雖有禾􁀙不能臥置乃取細竹長短相
等量水淺深每以三莖為數近上用篾縳之叉於田中
上控禾把又有用長竹横作連脊挂禾尤多凡禾多則
用笐架禾少則用喬扦雖大小有差然其用相類故并
次之
禾鈎(圖不/載)斂禾具也用禾鈎長可二尺嘗見壠畝及荒
蕪之地農人將芟倒禾􁀙或草􁀙用此匝地約之成梱
則易於就束比之手槤(力展/切)甚速便也
　
　
　
　
　
　
　
　
撘爪上用鐵鈎帶榜中受木柄通長尺許狀如彎爪用
如爪之撘物故曰撘爪以擐草禾之束或積或擲日以
萬數速於手挈可謂智勝力也
禾檐負禾具也其長直尺五寸剡匾木為之者謂之輭
檐斫圓木為之謂之楤擔(集韻云楤音/聰尖頭擔也)匾者宜負器與
物圓者宜負薪與禾釋名曰擔任也力所勝任也凡山
路巇嶮或水陸相半舟車莫及之處如有所負非擔不
可(圖不/載)
　
　
　
　
　
　
　
　
連枷(古牙/切)擊禾器國語曰權節其用耒耜耞支(耞拂也/以擊草)
廣雅曰柫謂之架説文曰柫架也柫擊禾連架釋名曰
架加也加杖於柄頭以楇(陟爪/切)穗而出榖也其制用木
條四莖以生革編之長可三尺闊可四寸又有以獨挺
為之者皆於長木柄頭造為擐軸舉而轉之以樸禾也
方言云僉宋魏之間謂之攝殳(音/殊)自關而西謂之柫
(薄宓/切)齊楚江淮之間謂之柍(音/怏)或謂之悖(音/敕)今呼為連
耞南方農家皆用之北方穫禾少者亦易辦也
　
　
　
　
　
　
　
　
刮板剗土具也用木板一葉闊二尺許長則倍之或煆
鐵為舌板後釘木直二莖高出板上槩以横柄板之兩
傍係一鐵鐶以擐拽索兩手推按或人或畜輓行以剗
壅脚土凡修閘壩起堤防填汚坎積丘垤均土壤治畦
埂疊埸圃聚子粒擁糠籺(胡骨/切)除瓦礫(即擊/切)雖若乏用
然農家之事居多也
　
　農政全書卷二十二
欽定四庫全書
　農政全書卷二十三
　　　　　　　　　　　　明　徐光啓　撰
　　農器
　　　圖譜三
王禎曰昔聖人敎民杵臼而粒食資焉後乃増廣制度
而為碓為磑為礱為輾等具皆本於此至于蓄積之所
古有定制而出納之用與烹餁之器尤不可闕故以嘉
量繼之鼎釡終之若夫舟車之事任載所先葢南北道
路之不同故水陸乗行之亦異然淮漢之間俱可兼用
凡務農之家隨其所便所居廬室尤不可無其動止之
用理存覆載故共錄於此
杵臼舂也易係辭曰黄帝堯舜氏作斷木為杵掘地為
臼杵臼之利萬民以濟按古舂之制䄷百一十斤稻重
一䄷為米二十斗為米十斗曰􁀙為米六斗大半斗曰
粲又曰糲米一石舂為九斗曰糳糳米之精者斯古舂
之制自杵臼始也(有圖/不載)
　
　
　
　
　
　
　
　
碓舂器用石杵臼之一變也廣雅曰􁀙碓也方言云碓
稍謂之碓幾自關而東謂之梴桓譚新論曰杵臼之利
後世加巧因借身重以踐碓而利十倍
　
　
　
　
　
　
　
　
堈碓以堈作碓臼也集韻云堈甕也又作㼚其製先掘
埋堈坑深逾二尺次下木地釘三莖置石于上後將大
磁堈穴透其㡳向外側嵌坑内埋之復取碎磁與灰泥
和之以窒㡳孔令圓滑如一候乾透乃用半竹篘長七
寸許徑四寸如合脊瓦様但其下稍濶以熟皮周圍䕶
之(取其/滑也)倚於堈之下唇篘下兩邊以石壓之或兩竹竿
刺定然後注糙於堈内用碓木杵(杵頭鐵團束之囤内/置四大牙釘稍卧之)
搗于篘内堈既圓滑米自翻倒簌於篘内一搗一簌既
省人攪米自匀細然木杵既輕動防狂迸須於踏碓時
已起而落隨以左足躡其碓腰方得穩順一堈可舂米三
石功折常碓累倍始於浙人故又名浙碓今多於津要
商旅輳集處所可作連屋置百餘具者以供往來稻船
貨糶粳糯及所在上農之家用米既多尤宜置之


礱礧榖器所以去榖殻也淮人謂之礱江浙之間謂之
礱編竹作圍内貯泥土狀如小磨仍以竹木排為密齒
破榖不致損米就用拐木竅貫礱上掉軸以繩懸檩上
衆力運肘以轉之日可破榖四十餘斛方謂之木礧石
鑿者謂之石木礧礱礧字從石初本用石今竹木代者
亦便又有廢磨上級已薄可代榖礱亦不損米或人或
畜轉之謂之礱磨復有畜力輓行大木輪軸以皮弦或
大繩繞輪兩周復交于礱之上級輪轉則繩轉繩轉則
礱亦隨轉計輪轉一周則礱轉凡五餘周比用人工既
速且省
　
　
　
　
　
　
　
　
輾通俗文曰石碢轢糓曰輾後魏書曰崔亮在雍州讀
杜預傳見其為八磨嘉其有濟時用因教民為輾(𤣥扈/先生)
(曰後魏臣工最多留心民事者將/上意所先耶抑兩漢之遺人也)今以糲石甃為圓槽
周或數丈高逾二尺中央作臺植以簨軸上穿榦木貫
以石碢有用前後二碢相逐前備撞木不致相擊仍隨
帶攪杷畜力輓行循槽轉碾日得米三十斛近有法製
輾槽(法製川沙石芹泥與糯粥同膠和之以為/圓槽下以木棰緩築實直至乾透可用)轢米特
易可加前數此又輾之巧便者
(𤣥扈先生曰亮為僕射奏于張方橋東堰/榖水造磑磨三十區其利十倍國用便之)

輥輾世呼曰海青輾喻其速也但比常輾減去圖槽就
碢榦栝以石輥(輥徑可三尺/長可五尺)上置板檻隨輾榦圓轉作
竅下榖不計多寡旋碾旋收易于得米較之碢輾疾過
數倍故比于鷙鳥之尤者人皆便之
𤣥扈先生曰江右木作槽輾山右石作揺輾皆取機勢
倍勝常輾
　
　
連磨連轉磨也其制中置巨輪輪軸上貫架木下承鐏
臼復于輪之周囘列遶八磨輪輻近與各磨木齒相間
一牛拽轉則八磨隨輪輻俱轉用力少而見功多後魏
崔亮在雍州讀杜頴傳見其為八磨嘉其有濟時用劉
景宣作磨竒巧特異策一牛之任轉八磨之重竊謂此
雖並載前史然世罕有傳者今乃㝷繹搜索度其可用
述此制度既圖於前復敘於後庶來者傚之以廣食利
(圗見水/利部)
　
　
　
　
　
　
　
　
颺扇集韻云颺風飛也揚榖器其制中置簨軸列穿四
扇或六扇用薄板或糊竹為之復有立扇卧扇之别各
帶掉軸或手轉足躡扇即隨轉凡舂輾之際以糠米貯
之高檻底通作匾縫下瀉均細如簾即將機軸掉轉搧
之糠粞既去乃得淨米又有舁之埸圃間用之者謂之
扇車凡揉打麥禾等稼穰籺相雜亦須用此風㮼比之
杴擲䇞簸其功數倍
　
　
　
　
　
　
　
　
䃺唐韻作磨磑也説文云䃺石磑也世本曰公輸班作
磑方言或謂之䃀通俗文曰填礳曰硐磨床曰摘今又
謂主磨曰臍注磨曰眼轉磨曰榦承磨曰槃載磨曰床
多用畜力輓行或借水輪或掘地架木下置鐏軸亦轉
以畜力謂之旱水磨比之常磨特為省力凡磨上皆用
漏斗盛麥下之眼中則利齒旋轉破麥作麩然後收之
篩羅乃得成麫世間餅餌自此始矣

油榨取油具也用堅大四木各圍可五尺長可丈餘叠
作卧枋于地其上作槽其下用厚板嵌作底槃槃上圓
鑿小溝下通槽口以備注油于器凡欲造油先用大鑊
㸑炒芝麻既熟即用碓舂或輾碾令爛上甑蒸過理草
為衣貯之圏内累積在槽横用枋桯相桚復豎揷長楔
高處舉碓或推擊檘之極𦂳則油從槽出此横榨謂之
卧槽立木為之者謂之立槽傍用擊揳或上用壓樑得
油甚速今燕趙間創有以鐵為炕面就接蒸斧㸑項乃
傾芝麻於上執杴匀攪待熟入磨下之即爛比鑊炒及
舂碾省力數倍南北農家歲用既多尤宜則傚
　
　
　
　
　
　
　
　
榖盅集韻云虛器也又謂之氣籠編竹作圍徑可一尺
高或二丈㡳足稍大易于堅立内置木􁀙數層乃先列
倉中每間或五或六亦量積榖多少高低大小而制之
嘗見倉廩囷京等所貯米榖蒸濕結厚數尺謂之􁀙頭
以致壓盫變黄漸成􁀙腐往往耗損公私坐致陷害誠
可甚惜今置此器使欝氣升通米得堅燥免蹈前弊實
濟物之良法也凡儲蓄之家不可闕

窖藏榖穴也史記貨殖傳曰宣曲任氏獨窖食粟楚漢
相拒滎陽民不得耕米石至數萬而豪傑金玉盡歸任
氏任氏以是起富嘗謂榖之所在民命是寄今藏至地
中必有重遇且風蟲水旱十年之内儉居五六安可不
預備凶災夫穴地為窖小可數斛大至數百斛先投柴
棘燒令其土焦燥然後周以糠穩貯粟於内五榖之中
惟粟耐陳可歴遠年有于窖上栽樹大至合抱内若變
􁀙樹必先槁又謂葉必萎黄又擣别窖北地土厚皆宜
作此江淮高峻土厚處或宜倣之
　
　
　
　
　
　
　
　
竇似窖月令曰穿竇窖鄭注云穿竇窖者入地隋曰竇
方曰窖疏云隋者似方非方似圓非圓釋文云隋謂狹
而長令人下掘或旁穿出土轉于它處内實以粟復以
草墢封塞他人莫辨即謂竇也葢小口而大腹竇小孔
穴也故名竇
倉榖藏也釋名曰倉藏也天文集曰廩星主倉史記天
官書胃為天倉此名著于天象者禮月令曰孟冬命有
司修囷倉周禮倉人掌粟入之藏此名著於公府者詩
曰乃求千斯倉管子曰倉廩實而知禮節此名著於民
家者今國家備儲蓄之所上有氣樓謂之厫房前有簷
楹謂之明厦倉為總名葢其制如此夫農家貯榖之屋
雖規模稍下其名亦同皆係累年蓄積所在内外材木
露者悉宜灰泥塗飾以辟火災木又不蠧可為永法(圗/不)
(載/)
廩倉之别名詩曰亦有高廩萬億及秭注云廪所以藏
粢盛之穗説文曰倉黄㐭而取之故謂之㐭或從广從
禾今農家構及無壁厦屋以儲禾穗穜稑之種即古之
廧也唐韻云倉有屋曰廩倉其藏榖之總名而廩庾又
有屋無屋之辨也(圖不/載)
庾鄭詩箋云露積榖也集韻庾或作㢏倉無屋者詩曰
曽孫之庾如坻如京又曰我庾維億葢謂庾積榖多也
(圖不/載)
囷圓倉也禮月令曰修囷倉説文廪之圓者圓謂之囷
方謂之京吳志周瑜謁魯肅肅指其囷以與之西京雜
記曰曹元理善算囷之榖數類而言之則囷之名舊矣
今貯榖圜𥫱泥塗其内草苫於上謂之露𥫱者即囷也
(圖不/載)
升十合量也前漢志云以子榖秬黍中者千二百實其
龠以井水凖其概二龠為合十合為升説文云升從斗
象形唐韻云升成也(自此至末/圖不載)
斗十升量也前漢志云十升為斗斗者聚升之量也説
文云斗象形有柄天文集曰斗星仰則天下斗斛不平
覆則歲稔
斛十斗量也前漢志云十斗為斛斛者角斗平多少之
量也廣雅曰斛謂之鼓方解謂之角周禮曰㮚氏為量
改煎金錫則不耗不耗然後權之權之然後凖之凖之
然後量之其銘曰時文思索允臻其極嘉量既成以觀
四國永啓厥後兹器維則(時文思索言是𤣥德之君/思求索為民立法而作量)漢
書五量之法用銅方尺而圓其外旁有庣焉(師古曰庣/不滿之處)
(也/)上為斛下為斗(上謂仰斛下為覆/斛之底受一斗也)左耳為升右耳為
合龠夫量者躍于龠合于合登于升聚于斗角于斛職
在大倉大司農掌之今農夫家所得榖數凡輸納于官
販鬻于市積貯于家多則斛少則斗零則升又必槩以
平之貧富皆不可闕者
概平斛斗器説文云槩杚斗斛從木既聲杚平也漢書
云以井水凖其概也古有豆區釜鍾庾秉之量左傳曰
四升為豆四豆為區四區為釜十釡為鍾又二釜半為
庾十六斛為秉皆古量之名也今唯以升斗斛為凖最
號簡要葢出納之司易會計也
鼎説文云鼎三足兩耳烹飪器也周禮烹人掌共鼎鑊
以給水火之齊今農家乃用煑繭繰絲嘗讀秦觀蠶書
云凡繰絲常令煑繭之鼎湯如蟹眼夫鼎之為器大則
烹牲而供上祀小則和羹而備五味今用之以取繭絲
而衣被斯民嘉其兼用遂寘名田譜之内釜煑器也古
史考黄帝始造釡甑火食之道成矣易説卦曰坤為釜
廣雅曰􁀙鉼鬲鑊鏕鏝鍪􁁊錡釜也説文釡作鬴鍑屬
魏畧曰鍾繇為相國以五熟鼎範因太子鑄之釜成太
子與繇書曰昔周之九鼎咸以一體調一味豈若斯釜
五味時方葢鼎之烹飪以享上帝今之嘉釜有踰兹義
異錄曰南方有以沙土燒之者燒熟以土油之净逾鐵
器尤宜煮藥一斗者纔直十錢斯濟貧之具不可無者
甑炊器也集韻云甑甗也籕文作鬻或作䰝周禮陶人
為甑實二鬴厚半寸脣寸説文曰窐甑空也爾雅曰䰝
謂之鬵方言或謂之酢餾漢書項羽渡河破釜甑又任
文公知有王莾之變悉賣竒物唯存銅甑以此知古人
用甑雖軍旅及反側之際不可廢者或謂釜甑舉世皆
用今作農器何也葢民之力田必資火食非釜甑不成
以此起農事之始及榖物既登㸑以釜甑又為農事之
終所需莫急于此故附農器之内
箅甑箅也説文云箅蔽也所以蔽甑㡳也淮南子曰明
鏡可以鑑形蒸食不如竹箅孔融同歲論曰弊箅徑尺
不能捄鹽池之鹹矣箅弊可以止鹹故也又曰弊箅甑
瓾在旃茵之上雖貧者不􁀙此言易得之物也字從竹
或無竹處以荆柳代之用不殊也
土鼓古樂器也杜子春云以瓦為匡以革為兩面可擊
也禮運曰蕢桴而土鼓又明堂位曰土鼓蕢桴伊耆氏
之樂也周禮春官籥章掌土鼓豳籥仲春晝擊土鼓龡
豳詩以逆暑仲秋夜迎寒亦如之凡國祈年於田祖
龡豳雅擊土鼓以樂田畯今農家揫斂之後擊鼓以祀
田祖即其遺意也
農舟農家所用舟也夫水鄉種蓻之地溝港交通農人
往來利用舟楫故異夫漁釣之名也
野航田家小渡舟也或謂之舴艋謂形如蚱蜢因以名
之如村野之間水陸相間豈所在橋梁皆能畢備故造
此以便往來制頗朴陋廣纔㝷丈可載人畜一二不煩
人駕但于渡水兩傍維以竹草之索各倍其長過者掣
索即扺彼岸或畧具篙楫田農便之
下澤車田間任載車也古謂箱者詩曰乃求萬斯箱又
皖彼牽牛不以服箱箱即此車也周禮車人行澤者反
輮又行澤者欲短轂短轂則利今俗謂之板轂車其輪用
厚濶板木相嵌斵成圓様就留短轂無有輻也泥淖中
易于行轉了不沾塞蓋如車制而畧但獨轅著地如犂
托之狀上有望橛以擐牛輓槃索上下坡坂絶無軒輊
之患漢馬援弟少遊嘗謂乗下澤車是也
大車考工記曰大車牝服二柯鄭𤣥謂平地任載之車
世本云奚仲造車凡造車之制先以脚圓徑之高為祖
然後可視梯檻長廣得所制雖不等道路皆同軌也中
原農家例用之
拖車即拖脚車也以脚木二莖長可四尺前頭微昂上
立四簨以横木栝之濶約三尺高及二尺用載農具及
芻種等物以往耕所有就上覆草為舍取蔽風雨耕牛
輓行以代輪也
守舍看禾廬也􁀙木苫草畧成結構兩人可舁木稼將
熟寢處其中備防人畜或就塍坎縛草為之若于山鄉
及曠野之地宜高架牀木免有虎狼之患
牛室門朝陽者宜之夫歲事逼冬風霜凄凛獸既氄毛
率多穴處獨牛依人耳故宜入養密室聞之老農云牛
室内外必事塗塈以備不測火災最為切要
　
　
　
　
　
　
　
　
　
　
　
　農政全書卷二十三
欽定四庫全書
　農政全書卷二十四
　　　　　　　　　　　　明　徐光啟　撰
　　農器
　　　圖譜四
王楨曰芟麥等器中土人皆習用蓋地廣種多必制此
法乃為收斂比之鎌鑊手栞其功殆若神速今特各各
圖録庶他方業農者傚之同省工力而蓑笠簣蓧之器
附焉
𤣥扈先生曰古云收穫如寇盜之至百穀皆宜速收夏
麥尤甚故曰收麥如救火此譜芟麥之器獨詳以此類
而推之麥塲宜髙廣荘屋宜寛大他如笐架火炕如豫
宜設處以備不時之霖潦可也

麥籠盛芟麥器也判竹編之底平口綽廣可六尺深可
二尺載以木座座帶四碢用轉而行芟麥者腰繫鈎繩
牽之且行且曳就借使刀前向綽麥乃覆籠内籠滿則
舁之積處往返不已一籠日可收麥數畆又謂之腰籠
　
　
　
　
　
　
　
　
麥釤芟麥刅也集韻曰釤長鐮也状如鐮長而頗直比
鏺薄而稍輕所用斫而劖之故曰釤用如鏺也亦曰鏺
其刅務在剛利上下嵌繫綽柄之首以芟麥也此之刈
穫功過累倍
　
　
　
　
　
　
　
　
麥綽抄麥器也篾竹編之一如箕形稍深且大旁有木
柄長可三尺上置釤刅下横短拐以右手執之復於釤
旁以繩牽短軸(近刅處以細竹代/繩防為刅所割也)左手握而掣之以兩
手齊運芟麥入綽覆之籠也嘗見北地芟取蕎麥亦用
此具但中加密耳夫籠釤綽三物而一事繫於人之一
身而各周於用信乎人為物本物因人而用也
　
　
　
　
　
　
　
　
捃刀集韻云捃拾也俗謂拾麥刀刅長可五寸濶近二
寸上下竅繩穿之繫於指腕隨手芟穫取其便也麥禾
既熟或收刈不時莖穗狼籍不能淨盡單貧之人得以
取其遺滯蓋捃拾之間用此器也
　
　
　
　
　
　
　
　
拖杷耬麥長杷也首列二十餘齒短木柄以批契繼腰
曳之嘗見麥野為風雨所損而莖穗交亂不能淨鏺故
制此具腰後縱横耬之仍手握柄鐮芟其遺餘所得稭
穗隨擁積之有一杷畢功得麥十餘斛
　
　
　
　
　
　
　
　
抄竿扶麥竹也長可及丈麥已熟時忽為風雨所倒不
能芟取乃别用一人執竿抄起卧穗竿舉則釤隨鏺之
殊無損失必兩習熟者能用不然則有矛盾之差矣或
曰捃刀拖杷抄竿冗細似不足紀録而皆取之何也曰
物有濟於人而遺之不可故綴於麥事之末
蓑雨衣無羊詩云何蓑何笠毛註曰蓑所以備雨笠所
以禦暑唐韻云蓑草名可為雨衣又名襏襫說文云秦
謂之萆爾雅曰薃侯莎蓑衣以莎草為之故音同莎又
名薛六韜農器篇曰蓑薛簦笠今總謂之蓑雨具中最
為輕便(圖不/載)
　
　
　
笠戴具也古以臺皮為笠詩所謂臺笠緇撮今之為笠
編竹作殻裏以籜篛或大或小皆頂隆而口圓可芘雨
蔽日以為蓑之配也(圖不/載)
　
　
　
　
　
　
　
　
屝草履也左傳曰共其資糧屝屨說文曰屝草屨也孔
疏云屝屨俱是在足之物善惡異名耳
　
　
　
　
　
　
　
　
屨麻履也傳云屨滿户外蓋古人上堂則遺屨於外此
常履也今農人春夏則屝秋冬則屨從省便也方言屝
麄屨也徐兖之郊謂之屝自闗而西謂之屨中有木者
謂之複舄自闗而東謂之複履其卑者謂之䩩(音/婉)下禪
謂之鞮絲作者謂之履麻作者謂之不借麄者謂之㞜
東北朝鮮列水之間謂之䩕或謂之􁁜徐土邳沂之間
大麄謂之䩕角皆屨之别名也
　
　
　
　
　
　
　
　
橇泥行具也史記禹乘四載泥行乘橇孟康曰橇形如
箕摘行泥土嘗聞向時河水退灘淤地農人欲就泥裂
漫撒麥種柰泥深恐没故制木板為履前頭及兩邊昆
起如箕中綴毛繩前後繫足底板既濶則舉歩不陷今
海陵人一行及刈過葦泊中皆用之
　
　
　
　
　
　
　
　
覆殻(一名鶴翅/一名背蓬)篾竹編如龜殻衷以籜箬覆於人背繩
繫肩下耘薅之際以禦畏日兼作雨具下有卷口可通
風氣又分雨溜適當盛暑田夫得此以免曝烈之苦亦
一壺千金之比也
　
　
　
　
　
　
　
　
蓧許慎說文曰耘器也或曰盛穀種器南方盛稻種用
簟以竹為之北方藏粟種簍多以草木之條編之篠蓋
是此類
臂篝状如魚笱篾竹編之又呼為臂籠江淮之間農夫
耘苗或刈禾穿臂於内以帣衣袖猶北俗芟刈草禾以
皮為袖套皆農家所必用者
　
　
　
　
　
　
　
　
蕢草器所以盛穀也集韻作籄
　
　
　
　
　
　
　
　
筐竹器之方者三禮圖曰大筐以竹受五斛以盛米致
饋於聘賓小筐以竹受五升以盛米又曰筐以盛熬穀
　
　
　
　
　
　
　
　
筥亦作􁋒竹器之圓者注曰筥圓而長但可實物而已
三禮圖曰筥受五升盛饔餼之米致於賓館良耜詩曰
載筐及筥左傳筐筥錡釜之器字說云筐筥一器特方
圓之異云耳江沔之間謂之籅趙岱之間謂之䈱淇衛
之間謂之牛筐小者南楚謂之簍自闗而西秦晉之間
謂之箄筥其通語也
　
　
　
　
　
　
　
　
畚土籠也左傳樂喜陳畚梮注云畚簣籠集韻作畚晉
書王猛少貧賤嘗鬻畚為事說文云畚􁀙屬又蒲器也
所以盛種杜林以為竹筥揚雄以為蒲器然南方以蒲
竹北方用荆栁或負土或盛物通用器也
　
　
　
　
　
　
　
　
𥫱集韻云盛穀器或作囤一作􁁊北方以荆栁或蒿卉
制為圓様南方判竹編草或用籧篨空洞作圍各用貯
穀南北通呼曰𥫱兼篅􁗮而言也然𥫱多露置可用貯
糧篅􁗮在室可用盛種皆農家收穀所先具者故併次
之篅說文云判竹圓以盛穀𥫱類也篅或作􁁊此􁗮與
篅皆𥫱之别名但大小有差亦蓧簣之舊制不可遺也
􁗮集韻云􁗮筐盛種器蓋連底小𥫱便於移用
　
　
　
　
　
　
　
　
籮匠竹為之上圓下方挈米穀器量可一斛方言籮所
以注斛陳魏宋楚之間謂之䈪自闗而西謂之注箕皆
籮之别名也
　
　
　
　
　
　
　
　
􁐡亦籮屬比籮稍匾而小用亦不同􁐡則造酒造飯用
之漉米又可盛食物蓋籮盛其粗者而􁐡盛其精者精
粗各適所受不可易也
　
　
　
　
　
　
　
　
儋貯米器也漢書揚雄無儋石之儲晉劉毅家無儋石
之儲應劭曰齊人名甖為儋受二斛顔師古曰儋者一
人所負擔也方言云罃陳魏宋楚之間曰㼶或曰􁀙燕
之東北朝鮮列水之間謂之瓺周洛韓鄭之間謂之甀
儋或作甔字從瓦瓦器也今江淮間農家造泥為甕披
以麻草用貯食米可以代儋細民甚便之
　
　
　
　
　
　
　
　
籃竹器無繫為筐有繫為籃大如斗量又謂之笭箵農
家用採桑柘取蔬果等物易挈提者方言籠南楚江沔
之間謂之篣或謂之笯郭璞云亦呼籃蓋一器而異名
也
　
　
　
　
　
　
　
　
箕簸箕也說文云簸揚米去糠也荘子曰箕之簸物雖
去麄留精然要其終皆有所除是也然北人用栁南人
用竹其制不同用則一也詩云哆兮侈兮成是南箕箕
四星二星為踵二星為舌哆侈謂踵已大而舌又廣也
又維南有箕載翕其舌故箕皆有舌易播物也諺云箕
星好風謂主簸揚農家所以資其用也
帚今作箒又謂之篲集韻云少康作箕箒其用有二一
則編草為之潔除室内制則匾短謂之條(亦作/苕)帚一則
束篠為之擁掃庭院制則叢長謂之掃帚又有種生掃
帚一科可作一帚謂之獨掃農家尤宜種之以備場圃
間用也(圖不/載)
　
　
　
籭竹器内方外圓用篩穀物說文云可以除麄取精集
韻作簛又作簁或作篩其制有疎密大小之分然皆粒
食之總用也(圖不/載)
　
　
　
　
　
　
　
　
䉛漉米器說文淅箕也又云漉米藪又炊䉛也廣雅曰
淅簑􁁜䉛方言云炊䉛謂之縮或謂之􁁊或謂之􁁜(江/東)
(呼為淅/籖也)蓋今炊米日所用者䈰飯䈰也說文陳留謂飯
帚曰䈰從竹捎聲一曰飯器容五升今人亦呼飯箕為
䈰箕南曰䉛北曰䈰南方用竹北方用栁皆漉米器或
盛飯所以供造酒食農家所先雖南北名制不同而其
用則一故附類之
　
　
　
　
　
　
　
　
篩穀箉竹器箉與袋同音篇韻俱各不收蓋土俗所呼
傳寫於文字者如此其制比籭疎而頗深如藍大而稍
淺上有長繫可挂農人撲禾之後同稃穗子粒旋旋貯
之於内輙篩下之上餘穰藁逐節棄去其下所留穀物
須付之颺籃以去糠粃嘗見於江浙農家
　
　
　
　
　
　
　
　
颺籃颺集韻謂風飛也籃形如簸箕而小前有木舌後
有竹柄農夫收穫之後塲圃之間所蹂禾穏糠籺相雜
執此㩍而向風擲之乃得淨穀不待車扇又勝箕簸田
家便之
　
　
　
　
　
　
　
　
種簞盛種竹器也其量可容數斗形如圓甕上有􁱦口
農家用貯穀種庋之風處不致鬱􁀙勝窖藏也古謂修
簞窖論語一簞食之簞食器與此字雖同然制度有大
小之殊作用有彼此之効齊民要術云藏稻必用簞盖
稻乃水穀宜風燥之種時就浸水内又其便也
曬槃曝穀竹器廣可五尺許邊縁微起深可二寸其中
平濶似圓而長下用溜竹二莖兩端俱出一握許以便
扛移趂日攤布穀實曝之蠶時農家兼用為筐但底密
而不通風氣終非蠶具(圖如蠶槃式/已見故不載)
𤣥扈先生曰蠶槃通風最是
　
　
　
摜稻簟摜抖擻也簟承所遺稻也農家禾有早晚次第
收穫即欲隨手得糧故用廣簟展布置木物或石於上
各舉稻把摜之子粒隨落積於簟上非惟免汚泥沙抑
且不致耗失又可晒穀物或捲作𥫱誠為多便南方農
種之家率皆制此(圖不/載)
𤣥扈先生曰不如摜床為便今農家所用棧條即簟也
　
　農政全書卷二十四
欽定四庫全書
　農政全書卷二十五
　　　　　　　　　　　　明　徐光啟　撰
　　樹藝
　　　穀部上
王禎百穀序曰嘗謂上古之時人食鳥獸血肉以為食
至神農氏作始嘗草别穀而後生民粒食賴焉物理論
曰百穀者三穀各二十種為六十種蔬菓各二十種共
為百穀注云粱者黍稷之總名稻者既種之總名菽者
種豆之總名三穀各二十種為六十蔬菓之類所以助
穀之不及也夫蔬熟平時可以助食儉嵗可以救飢其
菓實熟則可食乾則可脯豐歉皆可充飢古人所謂木
奴千無凶年非虛語也雖曰種各有二十殆難枚舉今
故總為編録其陂澤之産園野之材與夫雜物品類上
以助百穀之闕下以補諸物之遺條列而詳具之庶㡬
覽者擇取而備用焉
穀名攷五穀禾麻粟麥豆也周禮註又以麻黍稷麥豆
為五穀六穀者穀黍稷稻粱麥蓏八穀者黍稷稻粱禾
麻菽麥九穀者穀黍稷秫稻麻大小豆大小麥鄭𤣥註
又云九穀無秫大麥而有粱蓏
黍爾雅曰秬黒黍秠一稃二米(郭璞曰秠亦黒黍也說/文曰黍可為酒從禾入)
(水為意書氾勝之曰黍暑也當暑而生暑後乃成也禎/雜隂陽  曰黍生于榆六十日秀秀後六十日成王)
(曰詩云維秬維秠秬黒黍也又曰秬鬯一卣此言黍之/為酒尚矣今有赤黍米黄而黏可蒸食白黍釀酒亞於)
(糯秫又北地逺處惟黍可生其莖穗低小可以醸酒又/可作饌粥黏滑而甘此黍之有補于艱食之地也凡祭)
(祀以之為上盛貴其色味之美也稻廣志有赤黍白黍/黄黍大黒黍牛黍燕額馬革驢皮  尾濕屯黄田塸云)
(鶯鴿/之名)
齊民要術種黍法曰凡黍穄田新開荒為上大豆底為
次穀底為下地必欲熟(再轉乃佳若春夏耕/者下種後再勞為良)一畆用子
四升三月上旬種者為上時四月上旬為中時五月上
旬為下時夏種黍穄與植穀同時非夏者大率以椹赤
為候燥濕候黄塲種訖不曳撻常記十月十一月十二
月凍樹日種之萬不失一(凍樹者凝霜封著木條也假/令月三日凍樹還以月三日)
(種黍他皆倣此十月凍樹宜早黍十一月凍樹宜中黍/十二月凍樹宜晚黍若從十月至正月皆凍樹者早晚)
(黍悉/宜也)苗生隴平即宜耙勞鋤三遍乃止鋒而不耩(苗晚/耩即)
(多折/也)刈穄欲早刈黍欲晚(穄晚多零落黍早米不/成諺曰穄青喉黍折頭)皆即
濕踐之久積則浥鬱操踒多兜牟穄踐訖即蒸而裛之
(不蒸者準舂米碎至春又土臭/蒸則易舂米堅香氣經夏不歇)黍宜曬之令燥(濕聚/則欎)凡
黍黏者薄收穄味美者亦收薄難舂孝經援神契曰黒
墳宜黍麥尚書考靈曜云夏火星昏中可以種黍氾勝
之書曰先夏至二十日此時有雨疆土可種黍一畆三
升黍心未生雨灌其心心傷無實凡種黍覆土鋤治皆
如禾法欲疎於禾(疎黍雖科而米黄人多減及空令概/雖不科而米白且均熟不減更勝疎)
(者/)崔氏曰四月蠶入簇時雨降可種黍禾夏至先後各
二日可種黍蟲食李者黍貴也
稷爾雅曰粢稷也(禮記祭宗廟稷曰明粢南人承北音/呼稷為穄謂其米可供祭也  陶𢎞)
(景曰稷與黍相似又許慎曰稷五谷之長田正也此乃/官名非谷號先儒  以稷為粟類也  賈思勰曰穀者)
(總名非止為粟也然今人專以稷為穀望俗名之耳書/郭璞曰今江東呼稷為粢孫炎曰稷粟也  雜隂陽)
(曰稷生于棗或掦九十日秀秀後六十日成苗春秋說題/曰粟之為言續也粟五變一變而以陽生為  二變而)
(秀為禾三變而粲然為之粟四變入臼米出甲五變而/蒸飯可食  宋均注云陽以一立為法故粟積大一分)
(穗長一尺文以七列精以五立西者金所立米者陽精/故西字米而為粟  廣志曰有赤粟白莖有黒格雀粟)
(有張公斑有含黄有蒼背稷有雪白粟亦名白粟又有/白藍下竹頭青白逯麥擢石精狗蹯之名種云  賈思)
(勰曰朱穀髙居黄劉猪猪道愍黄䀨穀黄雀懊黄續命/黄百日糧又起婦黄辱稻糧奴子塲音加支穀焦金黄)
(䳺鳴合履今一名麥争塲此十四種早熟耐旱免蟲□/穀黄辱稻糧二種味美今堕車下馬看白羣羊懸蛇赤)
(尾龍虎黄雀民溱馬洩韁劉猪赤李谷黄河摩糧東海/黄石䮑嵗青莖青黒好黄陌南木隈隄黄宋簧癡指張)
(黄兎胠青惠目黄寫風赤一峴黄山鹺頓党黄此二十/四種穗皆有毛耐風免雀暴一峴黄一種易舂寳珠黄)
(俗得白張鄰黄白鹺谷銁干黄張蟻白耿虎黄都奴紅/茄蘆黄熏猪赤魏爽黄白莖青竹根青調母梁磊碨黄)
(劉沙白憎延黄赤梁穀靈忽黄獺尾青續得黄得客青/孫延黄䐗矢青煙熏黄樂婢青平夀黄鹿橛白鹺折作)
(黄􁀙穇阿居黄赤巴粱鹿蹄黄鉞狗倉可憐黄米谷鹿/橛青阿返此三十八種中麄大穀白鹺穀調母梁二種)
(味美擇谷青阿居黄猪矢青有二種味惡黄􁀙􁪾樂婢/青二種易舂竹葉青石栁閱竹根青一名胡谷水黒穀)
(忽泥青衝天棒雉子青鴟脚穀鴈頸青攬堆黄青子規/此十種晚熟耐蟲災則盡矣𤣥扈先生曰古所謂黍今)
(亦稱黍或稱黄米􁀙則黍之别種也今人以音近誤稱/為稷古所謂稷通稱為穀或稱粟梁與秫則稷之别種)
(也今人亦槩稱為穀物之廣生而利用者皆以其公名/名之如古今皆稱稷為穀也晉人稱蔓菁為菜吴人稱)
(棗為菓稱陵苕為草洛陽稱牡丹為花又曰穄之苗葉/莖蕙與黍不異經典初不及穄後世農書輒以黍穄並)
(稱故穄者黍之别種也郭璞注爾雅虋赤粱粟芑白粱/粟皆好穀也言粱又言粟言穀故粱者稷之别種也廣)
(志曰秫黏粟説文曰秫稷之黏者故秫亦稷之别種也/凡黏穀皆可為酒秬黍黏故古人以為酒秫者黏稷亦)
(可為酒故陶濳種五十/畆秫非今之薥秫也)
齊民要術種稷法曰凡穀成熟有早晚苗稈有髙下收
實有多少質性有强弱米味有美惡粒實有息耗(早熟/者苗)
(短而收多晚熟者苗長而收少强苗者短黄穀之屬是/也弱苗者長青白黒者是也收少者美而耗收多者惡)
(而息/也)地勢有良薄(良田宜種晚薄田宜種早良田非獨/宜晚早亦無害薄地宜早晚必不成)
(實/也)山澤有異宜(山田種强苗以避風霜澤/田種弱苗以求華實也)順天時量地
利則用力少而成功多任情反道勞而無獲(入泉伐木/登山求魚)
(手必虚迎風散水/逆坂走丸其勢難)凡穀田菉豆小豆底為上麻黍胡麻
次之蕪菁大豆為下良田一畆用子五升薄地三升穀
田必須嵗易二月三月種者為稙禾四月五月種者為
穉禾二月上旬及麻菩楊生種者為上時三月上旬及
清明節桃始華為中時四月上旬及棗葉生桑花落為
下時嵗道宜晚者五月六月初亦得凡春種欲深宜曳
重撻夏種欲淺直置自生(春風冷生遲不曳撻則根虛/雖生輒死夏氣熱而生速曳)
(撻遇雨必堅垎其澤澤多者或亦不須撻必/欲撻者宜須待白背濕撻令地堅硬故也)凡種穀雨
後為佳遇小雨宜接濕種遇大雨待薉生(小雨不接濕/無以生禾苗)
(大雨不待白背濕轆則令苗瘦薉若/盛者先鋤一遍然後納種乃佳也)春若遇旱秋耕之
地得仰壟待雨夏若仰壟匪直盪汰不生兼與草薉俱
出凡田欲早晚相雜有閏之嵗節氣近後宜晚田然大
率欲早早田倍多於晚(早田浄而易治晚者蕪薉雜出/其收多少從嵗所宜非闗早晚)
(然早穀皮薄米實而多/晚穀皮厚米少而虚也)凡五穀惟小鋤為良(小鋤者非/直省功穀)
(亦倍勝大鋤者草根繁/茂用功多而收益少)良田率一尺留一科(劉章耕田/歌深耕穊)
(種立苗欲疏非其種者鋤而去之諺云迴車倒馬擲衣/不下皆十石而收𤣥扈先生曰言初則迴車倒馬後則)
(擲衣不下所謂其生/欲疎其熟欲相扶也)汜勝之書曰燒黍稷則害刳(史記/曰隂)
(陽之家拘而多忌正可知梗槩不可/委曲從之諺曰以時及澤為上策也)尚書考靈曜曰春
鳥星昏中以種稷(鳥朱鳥/鶉火也)秋虚星昏中以收斂(虚𤣥/枵也)
稻爾雅曰稌稻(郭璞注曰沛國今呼稻為稌芒郭義恭/廣志云有虎掌稻紫芒稻赤  稻白米)
(南方有蟬鳴稻七月熟有蓋下白稻正月種五月穫穫/其莖根復生九月復熟青芋稻六月熟累子稻白漠稻)
(七月熟此三稻大而且長稉有烏稉黒穬青幽白夏之/名  説文曰􁀙稻紫莖不黏者稉稻屬周處風土記曰)
(􁀙稻紫莖穂稻之青穂米皆青白也稻字林曰􁛉􁀙稻/今年死來年自生曰􁛉案今世有黄  黄陸稻青稗稻)
(豫章青稻尾紫稻青杖稻飛青稻赤甲稻烏陵稻大香/稻小香稻白地稻孤灰稻一年再熟有秫稻秫稻米一)
(名糯米俗云亂米非也有九格秫雉木秫大黄秫常秫/馬身秫長江秫恵成秫黄滿秫方滿秫虎皮秫薈柰秫)
(皆米也楊泉物理論曰稻者溉種之總名北李時珍曰/稻有水旱二種南方土下塗泥多宜水稻  方地平惟)
(澤土宜旱稻古者惟下種成畦故祭祀謂之嘉蔬今皆/拔秧栽種矣其種近百其穀之先芒長短大細與米之)
(赤白紫烏堅鬆香否亦百不同也成雜隂陽書曰稻生/于栁或楊八十日秀秀後七十日    黄省曾理生玉)
(鏡曰稻之粒其白如霜其性如水說文謂之稌沛國謂/之稬以黏者謂之糯亦謂之秫以不黏者謂之秔亦謂)
(之稉故氾勝之云三月而種秔四月而種秫然皆謂之/稻魯論之食夫稻稉也月令之秫稻糯也糯無芒稉有)
(芒稉之小者謂之秈秈之熟也早故曰早稻稉之熟也/晚故曰晚稻京口大稻謂之稉小稻謂之秈其粒細長)
(而白味甘而香九月而熟是謂稻之上品曰箭子其粒/大而芒紅皮赤五月而種九月而熟謂之紅蓮其粒尖)
(色紅而性硬四月而種七月而熟曰金城稻是惟髙仰/之所種松江謂之赤米乃穀之下品其粒長而色斑五)
(月而種九月而熟松江謂之勝紅蓮性硬而皮莖俱白/謂之䆉種稻其粒大色白稈軟而有芒謂之雪裏揀其)
(粒白無芒而稈矮五月而種九月而熟謂之師姑秔湖/州録云言其無芒也四月謂之矮白其粒赤而稃芒白)
(五月初而種八月而熟謂之早白稻松江謂之小白四/明謂之細白九月而熟謂之晚白又謂蘆花白松江謂)
(之大白其三月而種六月而熟謂之麥争塲其再蒔而/晚熟者謂之烏口稻在松江色黒而能水與寒又謂之)
(冷水結是為稻之下品其粒白而大四月而種八月而/熟謂之中秋稻在松江八月望而熟者謂之早中秋又)
(謂之閃西風其粒白而穀紫五月而種九月而熟謂之/紫芒稻其秀最易謂之下馬看又謂之三朝齊湖州録)
(云言其齊熟也其在松江粒小而性柔有紅芒白芒之/等七月而熟曰香秔其粒小色斑以三五十粒入他米)
(數升炊之芬芳馨美者謂之香子又謂之香􁣮其粒長/而醸酒倍多者謂之金釵糯其色白而性軟五月而種)
(十月而熟曰羊脂糯其芒長而穀多白斑五月而種九/月而熟謂之胭脂糯太平謂之硃砂糯其白斑五月而)
(種十月而熟謂之虎皮糯太平又云厚稃紅黒斑而紅/其粒最長白稃而有芒四月而種七月而熟謂之趕陳)
(糯太平謂之趕不著亦謂之秈糯其粒大而色白四月/而種九月而熟謂之矮糯其稃黄而色赤已熟而稈微)
(青布宜良田四月而種九月而熟謂之青稈糯其粒大/而色白芒長而熟最早其色易變而釀酒最佳謂之蘆)
(黄糯湖州謂之泥裹變言其不待日之曬也其粒圓白/而稃黄大暑可刈其色難變不宜於釀酒謂之秋風糯)
(可以代稉而輸租又謂之瞞官糯松江謂之冷粒糯其/不耐風水四月而種八月而熟謂之小娘糯譬閨女然)
(也其在湖州色烏而香者謂之烏香糯其稈挺而仆者/謂之鐵梗糯芒如馬鬃而色赤者謂之赤馬鬃糯其粒)
(小而色白四月而種六月而熟謂之六十日稻又遲者/謂之八十日稻又遲者謂之百日赤而毘陵小稻之種)
(亦有六十日秈八十日秈百日秈之品而皆自占城來/實賴水旱而成實作飯則差硬宋氏使占城珍寳易之)
(以給於民者在太平六十日秈謂之拖犂歸有赤紅秈/有百日秈俱白稃而無芒或七月或八月而熟其味白)
(淡而紅甘在閩無芒而粒細有六十日可穫者有百日/可穫者皆曰占城稻其已刈而根復發苗再實者謂之)
(再熟稻亦謂之再撩其在湖州一穗而三百餘粒者謂/之三穂子  周官曰稻人掌稼下地以瀦蓄水以防止)
(水以溝蕩水以遂均水以列舍水以澮潟水以涉揚其/芟作田凡稼澤夏以水殄草而芟夷之澤草所生種之)
(芒種兩𤣥扈先生曰稻田用水隨地隨時不拘一法括/之以  言曰蓄與洩而已周禮稻人職曰以瀦蓄水以)
(防止水皆言蓄也禹之陂九澤亦蓄也以澮潟水言洩/也禹之決九川亦洩也以溝蕩水以遂均水以列舍水)
(者上源所蓄釃諸田間也禹盡力溝洫暨稷播奏庶艱/食則用水之效也  亢倉子曰得時之稻莖葆長稠穗)
(如馬尾失時之稻纎莖而不滋厚糠而菑死又曰樹肥/無使扶疎樹磽不欲專生而獨居肥而扶疎則多秕磽)
(而專居則多死宜孝經/援神契曰汙泉  稻)
崔寔曰種稻美田欲稀
汜勝之書曰種稻春凍解耕反其土種稻區不欲大大
則水深淺不過冬至後一百一十日可種稻稻地美用
種畆四升始種稻欲濕濕者缺其堘令水道相直夏至
後大熱令水道錯
齊民要術種稻法曰稻無所縁惟嵗易為良選地欲近
上流(地無良薄水清則稻美也𤣥扈先生曰水田之處/不在水原則在水委原欲近泉委欲近瀦非泉非)
(瀦則於溪澗江河/長流不竭之處)三月種者為上時四月上旬為中時
中旬為下時先放水十日後曳陸軸十遍(遍數惟/多為良)地既
熟淘淨種子(浮者不去秋則生稗𤣥扈先生曰凡種子/皆宜淘去浮者穀浮者秕果浮者油也)
漬經三宿漉出内草篅(判竹圜/以盛穀)中裛之復經三宿芽生
長二分一畆三升擲三日之中令人驅鳥稻苗長七八
寸陳草復起以鐮侵水芟之草悉膿死稻苗漸長復須
薅薅訖決去水曝根令堅量時水旱而溉之將熟又去
水霜降穫之北土髙原本無陂澤隨逐隈曲而田者二
月冰解地乾燒而耕之仍即下水十日塊既散液持木
斫平之納種如前法既生七八寸拔而栽之(既非嵗易/草稗俱生)
(芟亦不死故/須栽而薅之)溉灌收刈一如前法畦㽟大小無定須量
地宜取水均而已藏稻必須用簟(此既水穀窖埋得/地氣則爛敗也)若
於久居者亦如劁麥法舂稻必須冬時積日燥曝一夜
置霜露中即舂(若冬春不乾即米青赤脉/起不經霜不燥曝則米碎)秫稻法一切
同
王禎稻論曰稻之為言藉也稻舍水盛其徳也稻太隂
精含水漸洳乃能化也淮南子曰江水肥而宜稻南方
下土塗泥皆宜水種治稻者蓄陂塘以瀦之置隄閘以
止之又有作為畦埂耕耙既熟放水匀停擲種於内候
苗生五六寸拔而秧之今江南皆用此法苗髙七八寸
則耘之(爪耘耙耘/具農器譜)耘畢放水熇之欲秀復用水浸之苗
既長茂復事薅拔以去根莠農家收穫尤當及時江南
上雨下水收稻必用喬扦笎架乃不遺失(喬扦笎架/具農器譜)蓋
刈早則米青而不堅刈晩則零落而損收又恐為風雨
損壊此九月築塲十月納稼工夫次第不可失也大抵
稻穀之美種江淮以南直徹海外皆宜此稼
𤣥扈先生曰今人用穀種畆一斗以上密種而少糞難
耘而薄收也但插蒔早者用種須少插蒔遲者用種宜
稍多吾鄉人多種吉貝芒種以前甚無暇夏至前方插
蒔亦有過夏至者用種不得不多(亦有小暑後插蒔而/用種如常則先種麻)
(燈心蓆草之屬/田底極肥故也)
齊民要術種旱稻法曰旱稻用下田白土勝黑土(非言/下田)
(勝髙原但下停水者不得禾豆麥稻四種雖澇亦收所/謂彼此俱穫不失地利故也下田種者用功多髙厚種)
(者與禾/同等也)凡下田停水處燥則堅垎(土乾/也)濕則汗泥難治
而易荒墝埆而殺種(𤣥扈先生曰旱稻有稉有糯有遲/有早每畆須糞二十餘石亦懼大)
(旱可灌之又曰旱稻稻也最/須水宜用區種畦種兩法)其春耕者殺種尤甚故宜
五六月暵之以擬􁟧麥麥時水澇不得納種者九月中
復一轉至春種稻萬不失一(春耕者十不收/五蓋誤人耳)凡種下田
不問秋夏候水盡地白背時速耕杷勞頻煩令熟(過燥/則堅)
(過雨則泥所/以宜速耕)二月半種稻為上時三月為中時四月初
及半為下時漬種如法裛令開口耬耩䅖種之(䅖種者/省種而)
(生科又/勝擲者)即再通勞(若嵗寒早種慮時晚/即不漬種恐芽焦也)其土黑堅强之
地種未生前遇旱者欲得牛羊及人踐履之(軘亦/可)濕則
不用一迹入稻既生猶欲令人踐壠背(踐者茂/而多實)苗長三
寸杷勞而鋤之鋤惟欲速(稻苗性弱不能扇/草故宜數鋤之)每經一雨
輒欲杷勞苗髙尺許則鋒大雨無所作宜冒雨薅之科
大如穊者五六月中霖雨時拔而栽之(栽法欲淺令其/根鬚四散則滋)
(茂深而直下者聚而不科其苗長者/亦可拔去葉端數寸勿傷其心也)又七月不復任栽
(七月百草成時晚故也𤣥扈先生曰水稻秧長/亦用此法南土立秋後十日尚可栽北土不然)其髙田
種者不求極良惟須廢地(過良則苗折/廢地則無草)亦秋耕杷勞令
熟至春黄塲納種(不宜/濕下)餘法悉與下田同矣
王禎旱稻論曰今閩中有得占城稻種髙仰處皆宜種
之謂之旱占其米粒大而且甘為旱稻種甚佳北方水
源頗少陸地沾濕處宜種此稻(𤣥扈先生曰賈氏齊民/要術著旱稻種法頗詳)
(則中土舊有之乃逺取諸占城者何也賈故髙陽太守/豈幽燕之地自昔有之爾時南北隔絶無從得耶抑北)
(魏時有之後絶其種耶既或昔有今無何妨昔無今有/真宗從占城移之江浙江翺從建安移之中州稍一展)
(轉便令方内足食則執言上地不宜使人息意移植者/必不可也今北土種者甚多畿内種推平峪山東推沂)
(州不啻新/城稉稻矣)
丘濬曰地土髙下燥濕不同而同於生物生物之性雖
同而所生之物則有宜不宜焉土性雖有宜不宜人力
亦有至不至人力之至亦或可以回天況地乎宋太宗
詔江南之民種諸穀江北之民種秔稻真宗取占城稻
種散諸民間是亦大易裁成輔相以左右民之一事今
世江南之民皆雜蒔諸穀江北民亦兼種秔稻昔之秔
稻惟秋一收今又有旱禾焉二帝之功利及民逺矣後
之有志於勤民者宜倣宋主此意通行南北裨民兼種
諸穀有司考課書其勸相之數其地昔無而今有有成
效者加以官賞(𤣥扈先生曰仲深先生所云南北宜兼/種諸穀考課有司欲令昔無而今有者)
(至哉言也居上者人有此心民安得嵗死哉王禎有言/悠悠之論率以風土不宜為說按農桑輯要云雖托之)
(風土種藝不謹者有之種藝雖謹不得其法者有之余/謂風土不宜或百中間有一二其他美種不能彼此相)
(通者正坐懶慢耳凡民既難慮始仍多坐井之見士大/夫又鄙不屑談則先生之論將千百載為空言耶且展)
(轉溝壑者何罪焉余故深排風土之論且多方購得諸/種即手自樹藝試有成效乃廣播之倘有俯同斯志者)
(盍急圖焉凡種不過一二年/人享其利即亦不煩勸相耳)
徐獻忠曰居山中往往旱荒乞得旱稻種吳石岐大㕘
家糯紫黑色而稉者白往時宋真宗因兩浙旱荒命於
福建取占城稻三萬斛散之仍以種法下轉運司示民
即今之旱稻也初止散於兩浙今北方髙仰處類有之
者因宋時有江翺者建安人為汝州魯山令邑多苦旱
乃從建安取旱稻種耐旱而繁實且可乆蓄髙原種之
嵗嵗足食種法大率如種麥治地畢豫浸一宿然後打
潭下子用稻草灰和水澆之每鋤草一次澆糞水一次
至于三即秀矣
梁爾雅曰虋赤苗芑白苗(郭璞註曰粱也谷之良者曰/粱  陶𢎞景曰粱即粟類惟)
(其芽頭色異為分别耳細廣志曰有解粱貝粱遼東赤/粱  蘇恭曰粱雖粟類  論則别黄粱出蜀漢閩浙間)
(穂大毛長殻米俱粗人號竹根黄白粱殻麄扁長不似/粟圓也青粱殻穂有毛而粒微青早熟而收薄止堪作)
(餳耳穂王禎曰赤白粱其禾莖葉似粟粒差/大其  帯毛芒牛馬皆不食與粟同時熟)
粱秫爾雅曰粟秫也(㨗為舍人曰是伯夷叔齊所食首/陽草也  廣志曰秫黏粟有赤有)
(白者有胡秫早熟及麥桑說文曰秫稷之黏/者案今世有黄粱穀秫  根秫穗天培秫也)
薥秫(𤣥扈先生曰薥秫古無有也後世或從他方得種/其黏者近秫故借名為秫今人但指此為秫而不)
(知有粱秫之秫誤矣别有一種玉米或稱玉麥或稱玉/薥秫蓋亦從他方得種其曰米麥薥秫皆借名之也)
齊民要術種粱秫法曰種秫欲薄地而稀一畆用子三
升半(地良多雉尾/苗穊穗不成)種與植稷同時(晚者全/不收也)燥濕之宜杷
勞之法一同稷苗收刈欲晚(性不零落/早刈損實)
又種薥秫法曰春月種宜用下土莖髙丈餘穗大如帚
其粒黑如漆如蛤眼熟時收刈成束攅而立之其子作
米可食餘及牛馬又可濟荒其莖可作洗帚稭桿可以
織箔編蓆夾籬共爨無有棄者亦濟世之一穀農家不
可闕也
𤣥扈先生曰北方地不宜麥禾者乃種此尤宜下地立
秋後五日雖水潦至一丈深不能壊之但立秋前水至
即壊故北土築堤二三尺以禦暴水但求隄防數日即
客水大至亦無害也
又曰秦中鹼地則種薥秫下地種薥秫特宜早須清明
前後耩
　　　附稗
稗爾雅曰稊苵(按稗禾之卑者最能亂苗其莖葉相似/釋曰稊一名苵似稗之穢草布生於地)
(而稗則生下澤中故古詩曰蒲稗相因依子羅願爾雅/翼曰稊與稗二物也皆有米而細小故荘  曰道在稊)
(稗言比於穀則微細而不精道亦在焉又曰若稊米之/在太倉亦言小也  𤣥扈先生曰稗亦有多種水曰稗)
(旱曰稊水旱/皆有植有穉)
𤣥扈先生疏曰稗多收能水旱可救儉孟子言五穀不
熟不如荑稗淮南所謂小利者皆以此且稗稈一畆可
當稻稈二畆其價亦當米一石宜擇嘉種于下田藝之
嵗嵗無絶倘遇災年便得廣植勝於流移捃拾不其逺
矣
又曰北土最下地極苦澇土人多種薥秫數嵗而一收
因之困敝余教之多萟麥當不懼澇澇必於伏秋間弗
及麥也澇後能疏水及秋而涸則萟秋麥不能疏水及
冬而涸則萟春麥近河近海可引潮者即旱後又引秋
潮灌之令沙淤地澤亦隨時萟春秋麥此法可令十嵗
九稔若收麥後隨意種雜糧則聽命於水旱可也凡春
麥皆宜雜旱稗耩之刈麥後長稗即嵗再熟矣稗既能
水旱又下地不遇異常客水必收亦十嵗可致七八稔
也
又曰下田種稗遇水澇不滅頂不壊滅頂不踰時不壊
春種者先秋而熟可不及於澇或夏澇及秋而水退或
夏旱秋初得雨速種之秋末亦收故宜嵗嵗留種待焉
氾勝之書曰稗既堪水旱種無不熟之時又特滋茂盛
易生蕪穢良田畆得二三十斛宜種之備凶年稗中有
米熟擣取米炊食之不減粟米又可釀作酒(酒甚美釀/尤踰黍秫)
(魏武使典農種之頃收二千斛斛得米三四/斗大儉可磨食也若值豐年可飯牛馬猪羊)
羅願爾雅翼曰草之似穀可以養人者甚多博物志稱
篩草實生海洲上食之如大麥從七月熟民斂至冬乃
訖或曰禹餘糧言禹治水棄其餘糧化而為此本草稱
東廧(子虚賦云東廧/張揖曰實可食)生河西苗似蓬子似葵可為飯河
西人語曰貸我東廧償爾田粱又芮米可為飯生水田
中苗子似小麥而小四月熟乆食不飢爾雅所謂皇守
田者也又有蒯草子亦堪食如秔米又蓬草子作飯無
異秔米儉年食之此皆五穀之外可以接糧者故附著
之
𤣥扈先生疏曰荒儉之嵗於春夏月人多采掇木萌草
葉聊足充飢獨三冬春首最為窮苦所恃木皮草根實
耳余所經嘗者木皮獨榆可食枯木葉獨槐可食且嘉
味在下地則燕葍鐡荸薺皆甘可食在水中則藕菰米
在山間則黄精山茨姑蕨苧薯萱之屬尤衆草實則野
稗黄蓲蓬蒿蒼耳皆穀類也又南北山中橡實甚多可
淘粉食能厚腸胃令人肥健不飢凡此諸物并救荒本
草所載擇其勝者於荒山大澤曠野皆宜預種之以備
飢年
　
　農政全書卷二十五
欽定四庫全書
　農政全書卷二十六
　　　　　　　　　　　　明　徐光啓　撰
　　樹藝
　　　穀部下
大豆爾雅曰戎菽謂之荏菽(孫炎注曰戎菽大菽也廣/雅曰大豆菽也有黄落豆)
(有御豆其豆角長有塲豆葉可食有青有黄者今世大/豆有黑白二種及長稍牛踐之名又有黑髙麗豆驚豆)
(豍豆大豆類也種豆角曰莢葉曰藿莖曰萁長寇宗奭/曰有緑褐黑三    呂覽春秋曰得時之豆  莖短足)
(其莢二七為族多枝數節大菽則圓小菽則團先時者/必長蔓浮葉疎節小莢不實後時者必短莖疎節本虚)
(不實十雜隂陽書曰大豆生于/槐九  日秀秀後七十日熟)
崔寔曰正月可種豍豆二月可種大豆又曰二月昏參
夕杏花盛桑椹赤可種大豆謂之上時四月時雨降可
種大小豆美田欲稀薄田欲稠
孝經援神契曰赤土宜豆也
齊民要術曰春種大豆次植穀之後二月中旬為上時
(一畝用/子八升)三月上旬為中時(一畝用/子一斗)四月上旬為下時(一/畝)
(用子一/斗二升)嵗宜晚者五六月亦得然稍晚稍加種子地不
求熟(秋鋒之地即􁀙種地/過熟者苗茂而實少)收刈欲晚(此不零落/刈早損實)必須耬
下(種欲深故豆性/强苗深則及澤)鋒耩各一鋤不過再葉落盡然後刈
(葉不盡/則難治)刈訖則速耕(大豆性温秋/不耕則無澤)種茭者用麥底一畝
用子三升先漫散訖犂細淺㽟而勞之(旱則糞堅葉落/稀則苗莖不髙)
(深則土/厚不生)若澤多者先深耕訖逆垡擲豆然後勞之(澤少/則否)
(為其浥/鬱不生)九月中候近地葉有黄落者速刈之(葉少不黄/必浥鬱刈)
(不速逢風則葉落盡/遇雨則葉爛不成)
汜勝之曰大豆保嵗易為宜古之所以備凶年也謹計
家口數種大豆率人五畝此田之本也三月榆莢時有
雨髙田可種大豆土和無塊畝五升土不和則益之種
大豆夏至後二十日尚可種戴甲而生不用深耕大豆
須均而稀豆花憎見日見日則黄爛而根焦也穫豆之
法莢黑而莖蒼輒收無疑其實將落反失之故曰豆熟
於場於場穫豆即青莢在上黑莢在下又區種大豆法
坎方深各六寸相去二尺一畝得千六百八十坎其坎
成取美糞一升合坎中土攪和以内坎中臨種沃之坎
三升水坎内豆三粒覆上土勿厚以掌抑之令種與土
相親(𤣥扈先生曰凡種宜/然故用足踐用砣也)一畝用種一升用糞十六石
八斗豆生五六葉鋤之旱者溉之坎三升水丁夫一人
可治五畝至秋收一畝十六石種之上土讒令蔽豆耳
王禎曰大豆當及時鋤治上土使之葉蔽下根庶不畏
旱大豆之黑者食而充饑可備凶年豐年可供牛馬料
食黄豆可作豆腐可作醬料白豆粥飯皆可拌食白黑
黄三豆色異而用别皆濟世之穀也
種大豆鋤成行壠舂穴下種早者二月種四月可食名
曰梅豆皆三四月種地不宜肥有草則削去種黑豆三
四月間種其豆亦可作醬及馬料
俞貞木種樹書曰種諸豆及麻若不及時去草必為草
所蠧耗雖結實亦不多諺云麻耘地豆耘花麻須初生
時耘豆雖開花亦可耘
小豆廣雅曰小豆荅也(賈思勰曰小豆有菉赤白三種/豍豆豌豆豇豆蠶豆留豆亦其)
(類也小豆花曰腐婢秀雜隂陽書曰小/豆生于李六十日秀  後六十日成)
齊民要術曰種小豆大率用麥底然恐小晚有地者常
須兼留去嵗穀下以擬之夏至後十日種者為上時(一/畝)
(用子/八升)初伏㫁手為中時(一畝用/子一斗)中伏斷手為下時(一畝/用子)
(一斗/二升)中伏以後則晚矣熟耕耬下以為良澤多者耬耩
漫擲而勞之如種麻法(未生白背/勞之極怪)漫擲犂㽟次之􁀙種
為下鋒而不耩鋤不過再葉落盡則刈之(葉未盡者難/治而易濕也)
豆角三青兩黄拔而倒豎籠從之生者均熟不畏嚴霜
從本至末全無秕減乃勝刈者牛力若少得待春耕亦
得􁀙種凡大小豆生既布葉皆得用鐵齒􁓰楱從横耙
而勞之
汜勝之曰小豆不保嵗難得椹黑時注兩種畝一升豆
生布葉鋤之生五六葉又鋤之大豆小豆不可盡治也
古所不盡治者豆生布葉豆有膏盡治之則傷膏傷則
不成而民盡治故其收耗折也故曰豆不可盡治養美
田畝可十石以薄田尚可畝取五石(諺曰與他作豆田/斯言良美可惜也)
菉豆(菉豆本作緑以其色名也粒大而色鮮者為官緑/皮薄粉多粒細而色深者為油緑皮厚粉少早種)
(者呼為摘緑遲種呼為拔緑以/水浸濕生白芽為菜中佳品)
王禎農桑通訣曰北方惟用菉豆最多農家種之亦廣
人俱作豆粥豆飯或作餌為炙或磨而為粉或作麪材
其味甘而不熱頗解藥毒乃濟世之良穀也南方亦間
種之
俞貞木種樹書曰種菉豆地宜瘦四月種六月收子再
種八月又収中作粉豆芽菜揀菉豆水浸二宿候漲以
新水淘控乾用蘆席灑濕襯地摻豆於上以濕草薦覆
之其芽自長大豆芽同此
赤豆(小而色赤心之穀也或云共工氏有不才子以冬/至死為疫鬼而畏赤豆故於是日作粥以厭之)
齊民要術曰大赤豆三月種六月旋摘遲者四月種亦
可宜稀稠得所太密不實(𤣥扈先生曰有一/種米赤最能殺草)
蠶豆(王禎謂其蠶時始熟故名種李時珍曰莢狀如蠶/亦通張騫使外國得胡豆  歸即此南土多種之)
(蜀人收其子/以備荒歉)
王禎農書曰蠶豆百谷之中最為先登蒸煮皆可便食
是用接新代飯充飽今山西人用豆多麥少磨麪可作
餅餌而食
𤣥扈先生曰蠶豆種花田中冬天不拔花秸用以拒霜
至清明後拔之
又曰蠶豆八月初種臈月宜厚壅之此種極救農家之
急且蝗所不食
豌豆(遼志作回鶻國豆唐史作畢豆崔寔作豍豆即青/斑豆也田野間禾中往往有之俗名小寒者是也)
務本新書曰豌豆二三月種諸豆之中豌豆最為耐陳
又收多熟早如近城郭摘豆角賣先可變物舊時莊農
往往獻送此豆以為嘗新葢一嵗之中貴其先也又熟
時少有人馬傷踐以此校之甚宜多種
𤣥扈先生曰豌豆與蠶豆各種蠶豆之利倍于豌十一
其耐陳則一也
豇豆(一名跭􁙌莢必雙生紅色居多故名李時珍曰開/花結莢必兩兩並埀有習坎之義其子微曲如腎)
(形所謂豆為腎/穀宜以此當之)
穀雨後種六月收子收來便種再生八月又收子一年
兩熟
藊豆(古名蛾眉俗名沿籬有黑白二種黑者名烏豆其/莢狀凡十餘色嫩時可充蔬食茶料老則收子煮)
(食白者食/入藥品)
清明日下種以灰葢之不宜土覆苗長分栽搭棚引上
(𤣥扈先生曰以口向上種粒粒出若扁種/十不出一葢豆瓣重頂土不起故爛耳)
刀豆(酉陽雜俎云樂浪有挾劎/豆即此三月下種蔓生)
清明時鋤地作穴每穴下種一粒以灰葢之只用水澆
待芽出則澆以糞水蔓長搭棚引上
黎豆(古名貍豆又名虎豆其子有㸃如虎貍之斑故名/爾雅所謂欇虎櫐三月下種蔓生江南多炒食之)
麥爾雅曰大麥麰小麥䅘(廣志曰虜水麥其實大麥形/有縫税麥似大麥出涼州旋)
(麥三月種八月熟出西方赤小麥赤而肥出鄭縣語曰/湖猪肉鄭稀熟山提小麥至粘弱以貢御有半夏小麥)
(有秃芒大麥有黑積麥陶隠居本草云大麥為五穀長/即今稞麥也一名麰麥似穬麥唯無皮耳穬麥此是今)
(馬食者然則大穬二麥種别名異而世人以為一物謬/矣按世有落麥者秃芒是也又有春種之穬麥也  𤣥)
(扈先生曰今人皆指穬為大麥饑又有雀麥即燕麥也/穗細長子亦小去皮作麪可救    蕎麥一作荍麥又)
(作烏麥烈日曝令開口去皮取米作飯蒸食之芒鄭𤣥/曰麥者接絶續乏之穀尤宜種之  許慎曰麥  穀秋)
(種厚埋故謂之麥麥金王而生火王而死五蘇頌曰大/小麥秋種冬長春秀夏熟具四時之氣為  穀之貴)
(雜隂陽書曰大麥生于杏二百日/秀秀後五十日成蟲食杏麥價貴)
尚書大傳曰秋昏虚星中可以種麥(虚北方𤣥武之宿/八月昏中見于南)
(方/)
崔寔曰凡種大小麥得白露節可種薄田秋分種中田
後十日種美田惟穬早晚無常正月可種蕎麥盡二月
止
氾勝之書曰凡田有六道麥為首種種麥得時無不善
夏至後七十日可種宿麥早種則蟲而有節晚種則穗
小而少實當種麥若天旱無雨澤則薄漬麥種以酢漿
并蠶矢夜半漬向晨速投之令與白露俱下酢漿令麥
耐旱蠶矢令麥忍寒麥生黄色傷于太稠稠者鋤而稀
之秋鋤以棘柴耬之以壅麥根故諺曰子欲富黄金覆
黄金覆者謂秋鋤麥曳柴壅麥根也至春凍解棘柴曳
之突絶其乾葉須麥生復鋤之到榆莢時注雨止候土
白背復鋤如此則收必倍冬雨雪止以物輒藺麥上掩
其雪勿令從風飛去後雪復如此則麥耐旱多實春凍
解耕如土種旋麥麥生根茂盛莽鋤如宿麥(𤣥扈先生/曰春無注)
(雨冬無雪並/宜車水灌之)
區種麥法凡種一畝用子二升覆土厚二寸以足踐之
令種土相親麥生根成鋤區間秋草縁以棘柴律土壅
麥根秋旱則以桑落燒澆之秋雨澤適勿澆之麥凍解
棘柴律之突絶去其枯葉區間草生鋤之大男大女治
十畝至五月收區一畝得百石以上十畝得千石以上
(𤣥扈先生曰北土多苦春旱區種者尤/便灌水今作畦種法其便宜倍勝區也)
齊民要術曰大小麥皆須五月六月暵地(不暵地而種/其收倍薄崔)
(寔曰五月一/日菑麥田也)種大小麥先㽟逐犂䅖種者佳(再倍省種/子而科大)
(逐犂墎之亦得然/不如作䅖耐旱)其山田及剛强之地則耬下之(其種/子宜)
(加五省/于下田)凡耬種者匪直土淺易生然于鋒鋤亦便穬麥
非良地則不須種(薄地徒勞種而必不收凡種穬麥髙/下田皆得用但必須良熟耳髙田借)
(擬禾豆自可/専用下田也)八月中戊社前種者為上時(擲者畝用/子二升半)下
戊前為中時(用子/三升)八月末九月初為下時(用子三升/半或四升)小
麥宜下種(歌曰髙田種小麥稴穇不成穗男兒在他鄉/那得不憔悴𤣥扈先生曰北方有水處即髙)
(地種之亦可灌也南/上下地種之又畏濕)八月上戊社前為上時(擲者用子/一升半)
中戊前為中時(用子/二升)下戊前為下時(用子二/升半)正月二月
勞而鋤之三月四月鋒而更鋤(鋤麥倍收皮薄麪多而/鋒勞各得再遍為良也)
今立秋前治訖(立秋後/則蟲生)蒿艾簟盛之良(以蒿艾閉窖埋/之亦佳窖麥法)
(必須日曝令/乾及熱埋之)多種久居供食者宜作劁麥倒刈薄布順
風放火火既着即以掃箒撲滅仍打之(如此者夏蟲不/生然惟中作麥)
(飯及麪/用耳)
士農必用曰古農語云彭祖壽年八百不可忘了稙蠶
稙麥又云社後種麥爭回耬又云社後種麥爭回牛言
奪時之急如此之甚也(𤣥扈先生曰蠶早麥田亦早麥/田早秋田亦早桑須趨趁梅前)
(兼免致/雨損)
韓氏直説曰五六月麥熟帶青收一半合熟收一半若
過熟則抛費每日至晚即便載麥上場堆積用苫繳覆
以防雨作(苫須於雨前/農隙時備下)如般載不及即於地内苫積天
晴乘夜載上場即攤一二車薄則易乾碾過一遍翻過
又一遍起稭下場揚子收起雖未淨直待所收麥都碾
盡然後將未淨稭稈再碾如此可一日一場比至麥收
盡已碾訖三之二農家忙併無似蠶麥古語云收麥如
救火(𤣥扈先生曰梅/天雨更多故)若少遲慢一值隂雨即為災傷遷
延過時秋苗亦誤鋤治
俞貞木種樹書曰麥苗盛時須使人縱牧於其間令稍
實則其收倍多麥屬陽故宜乾原稻屬隂故宜水澤(諺/云)
(冬無雪麥不結𤣥扈先生曰雪可/必乎秋冬宜灌水令保澤可也)小麥不過冬大麥不過
年種麥之法土欲細溝欲深耙欲輕撒欲匀
王禎農書曰麥種初收時旋打旋揚與蠶沙相和辟蟲
傷資地力苗又耐旱凡種須用耬犂下之又用砣車碾
過日種數畝葢成壟易于鋤治又有漫種一法農人左
手挾器盛種右手握而匀擲于地既遍則用耙勞覆之
又頗省力此北方種麥之法南方惟用撮種故用種不
多然糞而鋤之人工既到所收亦厚北方芟麥用釤綽
腰籠一人日可收麥數畝南方收麥䥥割手􁀙所種麥
少故也若力省而功倍當以北方為法
種大麥早稻收割畢將田鋤成行壠令四畔溝洫通水
下種以灰糞葢之諺云無灰不種麥須灰糞均調為上
(𤣥扈先生曰大麥最/能藏久可以多積)
種小麥須揀去雀麥草子簸去秕粒在九十月種種法
與大麥同若太遲恐寒鴉至被食之則稀出少收
齊民要術曰種青稞麥(治打時稍難惟/伏日用碌碡碾)右每十畝用種
八斗與大麥同時熟好收四十石石八九斗麪堪作麨
及餅飥甚美磨總盡無麩(鋤一遍佳/不鋤亦得)
齊民要術曰種瞿麥以伏為時(一名地麪良地一畝用/子五升薄田三四升)
畝收十石渾烝曝乾舂去皮米全不碎炊作飱甚滑細
磨下絹簁作餅亦滑美然為性多穢一種此物數年不
絶耘鋤之功更益劬勞
齊民要術曰種蕎麥五月耕經二十五日草爛得轉并
種耕三遍立秋前後皆十日内種之假如耕地三遍即
三重著子下兩重子黑上一重子白皆是白汁滿似如
濃即須收刈之但對稍荅鋪之其白者日漸盡變為黑
如此乃為得所若待上頭總黑半已下黑子盡落矣
王禎農書曰蕎麥立秋前後漫撒種即以灰糞葢之稠
密則結實多稀則結實少若種遲恐花經霜不結子
蕎麥赤莖烏粒種之則易為工力收之則不妨農時晚
熟故也霜降收則恐其子粒焦落乃用推䥥穫之(推䥥/見農)
(器圖/譜)北方山後諸郡多種治去皮殻磨而為麪焦作煎
餅配蒜而食或作湯餅謂之河漏滑細如粉亞于麪麥
風俗所尚供為常食然中土南方農家亦種但晚收磨
食搜作餅餌以補麪食飽而有力實農家居冬之日饌
也
四時類要曰曬大小麥今年收者於六月掃庭除候地
毒熱衆手出麥薄攤取蒼耳碎剉拌曬之至未時及熱
收可以二年不蛀若有陳亦須依此法更曬須在立秋
前秋後則已有蟲生又藏麥三伏日曬極乾帶熱收先
以稻草灰鋪缸底復以灰葢之不蛀
𤣥扈先生曰耕種麥地俱須晴天若雨中耕種令土堅
垎麥不易長明年秋種亦不易長南方種大小麥最忌
水濕每人一日只令鋤六分要極細作壠如龜背小麥
早種每畝種七升晚種九升大麥早種種一斗晚種一
斗二升麥溝口種之蠶豆豆亦忌水畏寒臘月宜用灰
糞葢之冬月宜清理麥溝令深直瀉水即春雨易洩不
浸麥根理溝時一人先運鋤將溝中土耙墾鬆細一人
隨後持鍬鍬土匀布畦上溝泥既肥麥根益深矣
胡麻廣雅曰胡麻一名藤𢎞(即俗名脂麻也作芝麻者/非一名巨勝以其角巨如)
(方勝也一名方莖以莖名一名狗虱以形名脂麻名油/麻以其多油也葉名青蘘莖名麻䕸亦作麻稭中國止)
(有大麻自漢使張騫于大宛得其種故名胡麻所以别/于大麻也有遲早二種黑白赤三色俗傳胡麻須夫婦)
(同種即茂盛久服之可以休糧稜賈思勰曰俗人呼為/烏麻者非也今世有白胡麻八  胡麻白者油多  本)
(草註云角作八稜者為巨勝四稜/者為胡麻皆以烏者良白者劣)
崔寔曰二月三月四月五月時雨降可種之
齊民要術曰胡麻宜白地種二三月為上時四月上旬
為中時五月上旬為下時(月半前種者實多而成月/半後種者少子而多稗也)種
欲截雨脚(若不緣濕/則不生)一畝用子二升漫種者先以耬耩
然後散子空曳勞(勞上加人則/土厚不生)耬耩者炒沙令燥中和
半之(不和沙下不均壠/種若荒得用鋒耩)鋤不過三遍刈束欲小(束大則/難燥打)
(手復/不勝)以五六為一叢斜倚之(不爾則風吹/倒損收也)候口開乘車
詣田斗藪(倒豎以小/杖微打之)還叢之三日一打四五遍乃盡耳
(若乗濕横積蒸熱速乾雖曰鬱袤無風吹虧/損之慮浥者不中為種子然于油無損也)
王禎農書曰麻胡地所出者皆肥大其紋鵲其色紫黑
取油亦多可以煎烹可以然㸃又可以為飯
四時類要曰種胡麻每科相去一尺為法
李時珍曰按服食家有種青蘘法云秋間取胡麻子種
畦中如生菜之法候苗出采食滑美如葵
𤣥扈先生曰胡麻油查可壅田
　
　
　
　
　農政全書卷二十六
欽定四庫全書
　農政全書卷二十七
　　　　　　　　　　　　明　徐光啓　撰
　　樹藝
　　　蓏部
𤓰爾雅曰瓞瓝(以其綿綿/而生也)廣雅曰土芝𤓰也(在木曰果/在地曰蓏)
(大曰𤓰小曰瓞其子曰瓤其肉曰瓤其跗曰環謂脱花/處也其蒂曰㚄謂繫蔓處也  廣志曰𤓰之所出以遼)
(東盧江燉煌之種為美𤓰州大𤓰大如斛陽城御𤓰大/如三升魁者名香登長二尺餘者名桂枝蜀地温食𤓰)
(至冬熟春白𤓰正月種二月成􁊽泉𤓰秋種十月熟黄/許愼説文曰縈小𤓰瓞也  陸機𤓰賦曰枯樓定桃)
(㼐白傳金釵蜜筩小春大班𤣥骭素腕狸首虎蹯東陵/出于秦谷桂髓起于巫山皆𤓰名也  張孟陽𤓰賦曰)
(羊骹纍錯㼐子市江狄又有烏𤓰縑𤓰龍肝虎掌兔頭/羊髓㼔􁁜六㼐女臂  無餘之屬  王禎農桑通訣曰)
(甘肅有□𤓰大如頭枕其肉甚甘割其皮暴之柔韌賫/之中土以為贈送甘而有味  又浙中有隂𤓰宜于隂)
(地種之秋熟冬藏至春食之如新𤓰王禎曰𤓰之為種/不一而其用有二供果為果𤓰甜  西𤓰是也供菜為)
(菜𤓰胡𤓰越𤓰是也禮記天子削𤓰及𤓰祭皆指果𤓰/也  永嘉記曰永嘉㐮𤓰八月熟李時珍曰即寒𤓰也)
齊民要術曰收𤓰子法常嵗嵗先取本母子𤓰截去兩
頭止取中央子(本母子者𤓰生數葉便結子子復早熟/用中輩𤓰子蔓長二三尺然後結子用)
(後輩子者蔓長足然後結子子亦晚熟種早子熟速而/𤓰小種晚子熟遲而𤓰大去兩頭者近蔕子𤓰曲而細)
(近頭子𤓰短而喎凡𤓰落疏青黑者為美黄白及斑/雖大而惡若種苦𤓰子雖爛熟氣香其味猶苦也)
又收𤓰子法食𤓰時美者收即以細糠拌之日曝向燥
拔而簸之淨而且速也
良田小豆底佳黍底次之刈訖即耕頻頻轉之二月上
旬種者為上時三月上旬為中時四月上旬為下時五
月六月上旬可種藏𤓰(𤣥扈先生曰秋𤓰/小實中堅故中藏)凡下種先以
水淨淘𤓰子以鹽和之(鹽和則/不能死)先卧鋤耬却燥土(不耬/者坑)
(雖深大常雜燥/土故𤓰不生)然後培坑大如斗口納𤓰子四枚大豆
三個於堆旁向陽中(諺曰種𤓰/黄臺頭)𤓰生數葉搯去豆(𤓰愞/弱苗)
(不能獨生故須大豆為之起土𤓰生不去豆則豆反扇/𤓰不得滋茂但豆㫁汁出更成良潤勿拔之拔之則土)
(虚燥/也)多鋤則饒子不鋤則無實(五穀蔬菜果蓏/之屬皆如此也)五六月
種晚𤓰
治𤓰籠法(但起霧未解以杖舉𤓰蔓散灰於根下/後一兩日復以土培其根則迥無蟲矣)
又種法於良地中先種晚禾(晚禾令/地膩)熟劁刈取穗欲令
茇長秋耕之耕法弭縛犂耳起規逆耕耳弭則禾拔頭
出而不没矣至春後復順耕亦弭縛犂耳翻之還令草
頭出耕訖勞之令甚平種植穀時種之種法使行陣直
兩行微相近兩行外相逺中間通步道道外還兩行相
近如是作次第經四小道通一車道凡一頃地中須開
十字大巷通兩乘車來去運輦其𤓰都聚在十字巷中
𤓰生比至初花必須三四遍熟鋤勿令有草生草生脇
𤓰無子鋤法皆起禾茇令直豎其𤓰蔓本底皆令上下
四廂髙微雨時得停水𤓰引蔓皆沿茇上茇多則𤓰多
茇少則𤓰少茇多則不廣蔓廣則岐多岐多則饒子其
𤓰會是岐頭而生蔓岐而花者皆是浪花終無𤓰矣故
令蔓生於茇上𤓰懸在下
區種𤓰法六月雨後種菉豆八月中犂掩殺之十月又
一轉即十月終種𤓰率兩步為一區坑大如盆口深五
寸以土壅其畔如菜畦形坑底必令平正以足踏之令
其保澤以𤓰子大豆各十枚遍布坑中(𤓰中大豆兩物/為雙藉其起土)
(故/也)以糞五升覆之(亦令/均平)又以土一斗薄散糞上復以足
微躡之冬十月大雪時速併力推雪于坑上為大堆至
春草生𤓰亦生莖葉肥茂異于常者且常有潤澤旱亦
無害五月𤓰便熟(其掐豆鋤𤓰之法與常同若𤓰子盡/生則大槩搯出之一區四根即足矣)
又法冬天以𤓰子數枚内熱牛糞中凍即拾聚置之隂
地(量地多少/以足為限)正月地釋即耕逐場布之率方一步下一
斗糞耕土覆之肥茂早熟雖不及區種亦勝凡𤓰逺矣
(凡生糞糞地無勢多/于熟糞令地小荒矣)有蟻者以牛羊骨帶髓者置𤓰科
左右待蟻附將棄之棄二三次則無蟻矣
汜勝之曰區種𤓰一畝為二十四科區方圓三尺深五
寸一科用一石糞糞與土合和令相半以三斗瓦甕埋
著科中央令甕口上與地平盛水甕中令滿種𤓰甕四
面各一子以瓦葢甕口水或減輒增常令水滿種常以
冬至後九十日百日種之又種薤十根令週迴甕居𤓰
子外至五月𤓰熟薤可拔賣之與𤓰相避又可種小豆
于𤓰中畝四五升其藿可賣此法宜平地𤓰收畝萬錢
摘𤓰法在步道上引手而取勿令浪人踏𤓰蔓及翻覆
之(踏則莖破翻則成細皆/令𤓰不茂而蔓早死)若無茇而種𤓰者地雖美好
正得長苗直引無多槃岐故𤓰少子若無茇處豎乾柴
亦得(凡乾柴草/不妨滋茂)凡𤓰所以早爛者皆由脚躡及摘時不
慎翻動其蔓故也若以理慎護及至霜下葉乾子乃盡
矣(但依此法則不必别種/早晚及中三輩之𤓰)
黄𤓰一名胡𤓰白𤓰即越𤓰也又名冬𤓰(以其至冬而/熟也  廣志)
(謂之蔬􁀙神仙/本草謂之土芝)
齊民要術曰種越𤓰胡𤓰法四月中種之(胡𤓰宜豎柴/木令其蔓緣)
(之/)收越𤓰欲飽霜(霜不飽/則爛)收胡𤓰候色黄則摘(若待色/赤則皮)
(存而/肉消)並如凡𤓰於香醬中藏之亦佳(𤣥扈先生曰甜𤓰/生者以鮝骨刺頂)
(上易/熟)
種法傍牆隂地作區圓二尺深五寸以熟糞及土相和
正月晦日種(二月三/月亦得)既生以柴木倚牆令其緣上旱則
澆之八月斷其稍減其實一本但存六枚(多留則/不成也)十月
霜足收之(早收/則爛)削去皮子於芥子醬中或美豆醬中藏
之佳
便民圖纂曰種冬𤓰法先將濕稻草灰拌和細泥鋪地
上鋤成行隴二月下種每粒離寸許以濕灰篩葢河水
灑之又用糞澆葢乾則澆水待芽頂灰于日中將灰掲
下搓碎壅于根旁以清糞澆之三月下旬治畦鋤穴每
穴栽四科離四尺許澆灌糞水須濃凡𤓰種法俱同
王禎曰冬𤓰初生正青緑經霜則白如塗粉其中肉及
子俱白故謂之白𤓰荆楚嵗時記曰七月採𤓰犀以為
面脂本草圖經曰犀瓣也瓤亦堪作澡豆夫𤓰種最多
獨此𤓰耐久經霜乃熟藏可彌年不壞今人亦用為蜜
餞其犀用為茶果則兼蔬果之用矣
冬𤓰越𤓰十月區種冬則推雪著區上為堆潤澤肥好
乃勝春種種常𤓰宜陽地暖則易長杜詩所謂陽坡可
種𤓰者是也(𤣥扈先生曰每分/栽相去三尺許)
王𤓰月令四月王𤓰生(廣義曰□葜也謂之/𤓰者以其根似之也)
種王𤓰法二月初撒種長寸許鋤穴分栽一穴栽一科
每日早以清糞水澆之旱則早晚皆澆待蔓長用竹引
上作棚
絲𤓰即縑𤓰也嫩小者可食老則成絲可洗器滌膩種
法與前同
西𤓰種出西域故名(𤣥扈先生曰按五代郃陽令胡嶠/陷回紇歸得𤓰種以牛糞種之結)
(實如斗大味甚甘美名曰西𤓰楊用修以西𤓰晚出疑/文選浮甘𤓰于清泉葢指王𤓰不知王𤓰非甘𤓰也當)
(作黄/𤓰)
農桑通訣曰種西𤓰法區行差稀多種者垡頭上漫擲
勞平苗出之後根下擁作土盆欲𤓰大者步留一科科
止留一𤓰餘蔓花皆搯去則實大如三斗栲栳矣味寒
解酒毒其子曝乾取仁瀹茶亦得清明時於肥地掘坑
納𤓰子四粒待芽出移栽栽宜稀澆宜頻蔓短時作綿
兜每朝取螢恐其食蔓待茂盛則不必
博聞録曰種花藥最忌麝𤓰尤忌之賸栽數株蒜薤遇
麝不損
魚龍河圖曰𤓰有兩鼻者殺人
養生書曰𤓰之兩啇者殺人(𤣥扈先生曰商音滴木根/果蒂𤓰當匏鼻皆曰商也)
茄本草曰茄一名落蘇(五代貽于録作酪酥葢以其味/相似也  段成式云茄蓮莖也)
(以此名落蘇不知何自羅農桑通訣曰隋煬帝改茄子/為崑崙𤓰一種出自暹  國者其色微紫蔕長味甘今)
(之紫茹黄山谷所謂紫膨脝者是也又有青茄白茄白/者為勝亦名銀茄有一種白者謂之渤海茄又一種白)
(花青色稍匾一種白而匾者皆謂之畨茄甘脆不澁生/熟可食又一種水茄其形稍長甘而多水可以止渇此)
(數種中土頗多南方罕得亦宜種之種茄二十科糞壅/得所可供一人食張浮林頌云身纍百贅頸附千瘤採)
(之不勤茹之頗柔茄視他菜為最耐久供/膳之餘糟丘䜴腊無不宜者須廣種之)
齊民要術種茄法九月熟時摘取擘破水淘子取沈者
速曝乾裏置(𤣥扈先生曰/褁須布囊)至二月畦種(治畦下水一如/葵法性宜水常)
(取潤/澤)著四五葉雨時合泥移栽之(若旱無雨澆水令澈/澤夜栽之白日以蓆)
(葢勿令/見日)十月種者如區種𤓰法推雪著區中則不須栽
其春種不作畦直如種凡𤓰法者亦得唯須曉夜數澆
耳
農桑通訣曰凡栽根株宜築實不實則死區中不宜有
浮土恐雨泥汚葉則蔞而難茂栽時得晴為宜早晚澆
灌之
務本新書曰茄初開花斟酌窠數削去枝葉再長晚茄
秋深老茄煮軟水浸去皮以鹽拌匀冬月食用旋添麻
合為上
便民圖纂曰茄二月治畦與冬𤓰同種則漫撒長寸許
三月移栽栽宜稀澆以糞水宜頻每科于根上加少硫
黄其實大且甘
天茄清明時撒于肥地蔓長則引上
俞貞木種樹書曰種茄子時初見根處擘開搯硫黄一
星以泥培之結子倍多其大如盞味甘而益人
瓠爾雅曰瓠棲瓣衞詩曰匏有苦葉(毛匏謂/之瓠)豳風曰八
月斷壺小雅曰幡幡瓠葉(詩義疏云瓠葉少時可以為/羮又可淹煮極美故云采之)
(烹之河東及播州常食之八月中堅强不可食故云苦/葉  説文曰瓠一名曰壺皆匏屬也陸農師曰頭短大)
(腹曰瓠細而合上曰匏似匏而肥圓者壺然有甘苦二/種甘者供食苦者充器  詩註云不才于大惟供濟而)
(已葢以作壺濟水也云王禎曰其為物也蔓生而齒辨/夏熟而秋枯  本草  味甘冷無毒利水道止消渇惟)
(苦者有毒不宜食腹廣志曰有都瓠子如牛角長四尺/有餘又有約瓠其  甚細縁蔕為口出雍縣朱崖有千)
(葉瓠其大者受斛餘郭子曰東呉有長柄口接釋名曰/瓠畜皮瓠以為脯蓄積以待冬月用也淮南萬畢術曰)
(燒穰殺瓠物自然也曲一名􁀙姑俗曰葫蘆漆農桑撮/要曰懸瓠可以為笙  沃者尤善秋乃可用  其裡)
(匏苦瓠甘酌酒冬盛則暖夏盛則寒實王禎曰匏之為/物纍然而生食之無窮種得其法其  碩大小之為瓠)
(杓大之為盆盎其濟用溥矣有𤣥扈先生曰甘者/瓠苦者匏詩曰甘瓠纍之匏  苦葉壺即瓠也)
千金月令云冬至日取葫蘆盛蔥根莖汁埋于庭中夏
至發開盡為水以漬金玉銀石青各三分自銷暴乾如
飴可休糧久服名曰金夜漿
汜勝之書曰種瓠之法以三月耕良田十畝作區方深
一尺以杵築之令可居澤相去一歩區種四實蠶矢一
斗與土糞合澆之水二升所乾處復澆之著三實以馬
箠㱿其心勿令蔓延多實實細以藁薦其下無令親土
多瘡瘢度可作瓢以手摩其實從蔕至底去其毛不復
長且厚八月微霜下收取掘地深一丈薦以藁四邊各
厚一尺以實置孔中令底下向瓠一行覆上土厚二尺
二十日出黄色好破以為瓢其中白膚以養猪致肥其
瓣以作燭致明一本三實一區十二實一畝得二千八
百八十實十畆凡得五萬七千六百瓢瓢直十錢并直
五十七萬六千文用蠶矢二百石牛耕功力直二萬六
千丈餘有五十五萬肥猪明燭利在其外
又曰區種瓠法收種子須大者若先受一斗者得收一
石受一石者得收十石先掘地作坑方圓深各三尺用
蠶沙與土相和令中半(若無蠶沙生/牛糞亦得)著坑中足躡令堅
以水沃之候水盡即下瓠子十顆復以前糞覆之既生
長二尺餘便總聚十莖一處以布纒之五寸許復用泥
泥之不過數日纒處便合為一莖留强者餘悉搯去引
蔓結子子外之條亦搯去之勿令蔓延留子法初生二
三子不佳去之取第四五六區留二子即足旱時須澆
之坑畔周匝小渠子深四五寸以水停之令其遙潤不
得坑中下水(𤣥扈先生曰不論草木本凡/根株大者俱宜遙肥遙潤)
崔寔曰正月可種瓠六月可蓄瓠八月可斷瓠作菑瓠
家政法曰二月可種𤓰
農桑通訣曰凡種瓠如𤓰法蔓長則作架引之
四時類要云種大葫蘆二月初掘地作坑方四五尺深
亦如之實填油麻菉豆䕸及爛草等一重糞土一重草
如此四五重向上尺餘着糞土種十來顆子待生後揀
取四莖肥好者每兩莖肥好者相貼着相貼處以竹刀
子刮去半皮以刮處相貼用麻皮纒縛定黄泥封褁一
如接樹之法待相着活後各除一頭又取所活兩莖準
前刮去皮相著一如前法待活後唯留一莖四莖合為
一本待著子揀取兩個周正好大者餘者旋旋除去食
之如此一斗種可變為盛一石
又曰凡收種于九月黄熟時摘取擘開水淘洗去浮者
曝乾至春二月種如葵法常澆潤之旱即乾死俟着四
五葉髙可五寸許帶土移栽之
芋前漢書曰岷山之下沃野有蹲鴟(顔師古注曰芋也/一名土芝齊人曰)
(莒蜀漢為最芋説文曰芋大葉實根駭人者故謂之芋/  廣雅曰渠  其葉謂之□藉姑水芋也亦曰烏芋)
(廣志曰蜀漢既繁芋民以為資凡十四等有君子芋大/如斗魁如杵􁀙有草穀芋有鋸子芋有勞巨芋有青浥)
(芋此四芋多子有淡善芋魁大如瓶少子葉如散葢紺/色紫莖長丈餘易熟長味芋之最善者也莖可作羮臛)
(肥澁得飲乃下有蔓芋緣枝生大者次二三升有雞子/芋色黄有百果芋魁大子繁多畝收百斛種一百畝以)
(養彘有早芋七月熟有九面芋大而不美有象空芋大/而弱使人易饑有青芋有素芋子皆不可食莖可為植)
(凡此諸芋皆可乾又可藏至夏食之又百子芋出葉俞/縣有魁芋無旁子生永昌縣有大芋二升出范陽新鄭)
(如風土記曰博士芋蔓生根如鵝鴨卵白王禎曰芋葉/  荷長而不圓莖微紫乾之亦中食根  亦有紫者其)
(大如斗食之味甘旁生子甚夥拔之則連茹而起宜蒸/食亦中為羮臛東坡所謂玉糝羮者此也煮法宜先用)
(鹽微滲之/則不糢糊)
汜勝之書曰種芋區方深皆三尺取豆萁内區中足踐
之厚尺五寸取區上濕土與糞和之内區中萁上令厚
尺二寸以水澆之足踐令保澤取五芋子皆長三尺一
區收三石
又種芋法宜擇肥緩土近水處和柔糞之二月注雨可
種芋率二尺下一本芋生根欲深斸其旁以緩其土旱
則澆之有草鋤之不厭數多治芋如此其收常倍又列
仙傳曰酒客為梁令蒸民益種芋後三年當大饑卒如
其言梁民不死(案芋可以救饑饉度凶年今中國多不/以此為意後生中有耳目所不聞見者)
(及水旱風露霜雹之災便能餓死滿道白骨交横知/而不種坐致泯滅悲夫人君者安可不督課之也哉)
崔寔曰正月可葅芋
家政法曰二月可種芋也
務本新書曰芋宜沙白地地宜深耕二月種為上時相
去六七寸下一芋芋羞三月衆人來往眼目多見并聞
刷鍋聲處多不滋𦙍比火炎熱苗髙則旺頻鋤其旁秋
生子葉以土壅其根芋可以救饑饉蟲蝗不能傷霜後
收之冬月食不發病其餘月分不可多食霜後芋子上
芋白擘下以液漿水煠過㬠乾冬月炒食味勝蒲笋區
芋區長丈餘深濶各一尺區行相間一步寛則透風滋
𦙍
便民圖纂曰芋之種須揀圓長尖白者就屋南簷下掘
坑以礱糠鋪底將種放下稻草葢之至三月間取出埋
肥地待苗發三四葉於五月間擇近水肥地移栽其科
行與種稻同或用河泥或用灰糞爛草壅培旱則澆之
有草則鋤之若種旱芋亦宜肥地
齊民要術曰芋種宜軟白沙地近水為善(芋畏旱故/宜近水)區
深可三尺許區行欲寛寛則過風芋本欲深深則根大
(率二尺一根漸/漸加土壅之)春宜種秋宜壅(立夏種不生卵秋/失壅而瘦不肥)霜降
捩其葉使收液以美其實則芋愈大而愈肥
汜勝之書云區方深各三尺下實豆萁尺有五寸以糞
着萁上深如其萁一區種五本復以糞土上覆之(旁四/本中)
(一本漸/漸培之)芋成萁爛皆長三尺此亦良法今之農不然但
于淺土秧子俟苗成移就區種故其利亦薄其可不知
此法夫五穀之種或豐或歉天時使然芋則繫之人力
若種藝有法培壅及時無不獲利以之度凶年濟饑饉
助穀食之不及
𤣥扈先生曰芋有三種一曰雞窠芋一曰香沙芋一曰
􁀙頭芋香沙芋味美根株小子少􁀙頭芋根株大髙可
四五尺魁大子少惟雞窠芋魁大子多清明前十日下
種三月中多用濃糞灌之四月細耘之種芋宜在稻田
近牆近屋近樹之處雨露不及種稻則不秀惟芋則收
五六月中起之壅根每科作小堥敦更澆濃糞二次七
八月收每科并魁子可二斤二尺一本一畝得二千一
百六十本為芋四千二百二十斤秋月禾苗未收斯續
乏之大用歟芋榦剝去皮乾之亦蔬茹中上品
備荒論曰蝗之所至凡草木葉無有遺者獨不食芋桑
與水中菱芡宜廣種之
譜曰鋤芋宜晨露未乾及雨後令根旁空虚則芋大子
多若日中耘則大熱熱則蔫
附香芋(形如土豆/味甘美)土芋(一名土豆一名黄獨蔓生葉如/豆根圓如雞卵肉白皮黄可灰)
(汁煮食亦可烝食如又煑/芋汁洗膩衣潔白  玉)
蓮爾雅曰荷芙蕖其莖茄其葉蕸其本蔤其華菡蓞其
實蓮其根藕其中菂菂中薏(邢昺註云芙蕖總名也在/郭璞云蔤乃莖下白蒻)
(泥中者蓮乃房也菂乃子也薏乃心中苦薏也蓮一名/水芝一名澤芝一名水旦一名水花葉圓如葢色青翠)
(六月開花有數色花心有黄蘂長寸餘花褪蓮房成菂/菂在房如蜂子在窠六七月採嫩者生食至秋房枯子)
(黑其堅如石謂之石蓮子其花隨晨昏為闔闢凡物先/花後實獨此花實齊生其種有重臺  並頭  一品)
(四面蓮洒金州錦邊池華山頂池産千葉蓮/衣鉢    儋  清水  産四季蓮臈月尤盛)　(滇池産/九疑山)
(有黄蓮真金池有金蓮華洲人研之如泥以之彩繪煥/爛無異  金  南海有睡蓮晝開夜入水底次日復出)
(荷分香蓮一歳再結每實子十隻底分枝蓮一名底光/  一枝四葉狀如駢葢日照則葉  䕃根若葵之衞足)
(實如𤣥珠可以飾佩周又有佛座蓮金鑲玉印蓮斗大/紫蓮碧蓮金邊蓮瓣  圍一線色微黄  蘇州府學前)
(有百子蓮及黄蓮名佳都碧臺蓮花白而瓣上恒滴一/翠㸃房之上復抽緑葉似花非花  百丈山有草花如)
(蓮名山蓮味旱蓮出終南山服之延夀春茄蓮葉似蓮/根似蘿菔  甘脆  西畨蓮花雅澹自  至秋花相繼)
(不絶鷗鐵線蓮花葉俱似西畨花心黑如鐵線芙木蓮/産白  山佛殿前其葉堅厚如桂夏作花狀似  蓉每)
(花坼時聲如破竹粉藕月生一節遇閏多一節有孔有/絲大者如臂可作  烝煑食補五臟實下焦與蜜同食)
(令人腹臓肥不生蟲亦可休糧安葉及房主破血/胎衣不下酒煎服葉蒂味苦主  胎去滯養血)
農桑通訣曰蓮子八九月中收堅黑者于瓦上磨蓮子
頭令薄取墐土作熟泥封之如三指大長二寸使蔕頭
平重磨處尖鋭泥乾時擲於泥中重頭沈下自然周正
皮薄易生不時即出其不磨者皮既堅厚倉卒不能生
也種藕法春初掘藕根接頭著魚池泥中種之當年即
有蓮花蓮子可磨為飯輕身益氣令人强健藕止渇散
血常食之不可池藕二月間取帶泥小藕栽池塘淺水
中不宜深水待茂盛深亦不妨或糞或豆餅壅之則益
盛(𤣥扈先生曰深池中種藕用今種盆荷法横種炭簍/内以䋲放下水底三呉人用大藕于下田中種之最)
(盛/)
春分前栽則花出葉上凡種時藕壯大三節無損者順
鋪在上頭向南芽朝上用硫黄研碎紙撚簪把麄纒藕
節一二道當年有花
管子曰五沃之土生蓮故栽宜壯土然不可多加壯糞
反致發熱壞藕
種蓮子法用雞子一枚開一小孔去青黄將蓮子填滿
紙糊孔三四層令雞抱之雞出取放煖處不拘時用天
門冬末硫黄同肥泥或酒罈泥安盆底栽之仍用酒和
水澆開花如錢
蓮子磨薄尖頭浸靛缸中明年清明所種子開青蓮花
凡蓮畏桐油宜忌之
菱周禮曰加籩之實䔖芡㮚脯(蔆陵/也)爾雅謂之厥􁀙(音/眉)
(芰按國語屈到嗜芰芰即菱也沙許氏説文曰楚謂之/  秦謂之薢茩一名水栗一名  角  武陵記三角四)
(角者為芰兩角者為菱俗呼菱角其色有青紫之殊今/陶𢎞景曰菱實廬江間最多皆取火燔以為米充糧)
(多烝食之漸蘇頌曰菱處處有之葉浮水上花黄白色/花落實生  向水中乃熟  李時珍曰菱湖濼處則有)
(之菱落泥中最易生發有野菱家菱皆三月生蔓延引/葉扁而有尖光面如鏡葉下之莖有股如鰕一莖一葉)
(兩兩相差如蝶翅狀花背日/而生晝合宵炕隨月轉移)
農桑通訣曰秋上子黑熟時收取散着池中自生
種法重陽後收老菱角用籃盛浸河水内待二三月發
芽隨水淺深長約三四尺許用竹一根削作火通口様
箝住老菱揷入水底若澆糞用大竹打通節注之
王禎曰生食性冷煑熟為佳烝作粉蜜和食之尤美江
淮及山東曝其食以為米可以當糧猶以橡為資也
李時珍曰嫩時剝食老則曝乾刴米為飯為粥為餻為果
皆可代糧其莖亦可暴收和米作飯以度荒歉葢澤農有
利之物也
𤣥扈先生曰莖之嫩者亦可為菜茹
芡本草云芡實一名雞頭(莊子名雞雍鴈管子名卯蔆/  古今注名  頭亦曰鴈喙)
(謂淮南子曰雞頭已瘻注曰芡也莖揚雄方言云南楚/  之雞頭青徐淮泗謂之芡子其  謂之蒍亦曰䓈)
(陶𢎞景曰莖上花似雞冠故名中蘇頌曰其苞形類雞/鴈頭故云  王禎曰芡苗生水  葉大如荷皺而有刺)
(花開向日花下結實故菱寒而芡暖紫李時珍曰可濟/儉歉故謂之芡芡三月生葉面青背  莖葉皆有刺其)
(莖長丈餘有孔有絲花開結苞内有斑駁軟肉裏子累/累如珠内白米狀如魚目韓退之名芡為鴻頭山谷詩)
(云剖蚌煑/鴻頭是也)
種法秋間熟時收取老子以蒲包包之浸水中三月間
撒淺水内待葉浮水面移栽深水每科離五尺許先以
麻餅或豆餅拌匀河泥種時以蘆揷記根處十餘日後
每科用河泥三四碗壅之
王禎曰八月採芡擘破取子散著池中自生
又曰雞頭作粉食之甚妙河北沿溏濼居人採之舂去
皮搗為粉烝渫作餅可以代糧龔遂守渤海勸民秋冬
益蓄菱芡葢謂其能充饑也
又曰芡莖之嫩者名為菆人採以為菜茹
李時珍曰秋深老時澤農廣收芡子藏至囷石以備荒
歉其根狀如三菱煑食如芋
烏芋(即俗名/荸臍也)爾雅曰鳬茈(鳬喜食之故曰後人訛/以為荸臍音相似也)鄭樵
通志以為地栗一名黑三稜一名芍(舊名烏芋者以其/形似芋而鳬燕食)
(之也色寇宗奭曰皮厚色黑肉硬而白者為猪荸臍皮/薄澤  淡紫肉軟而脆者為羊荸臍  李時珍曰鳬茈)
(生淺水田中其苗三四月出土一莖直上無枝葉其根/白蒻秋後結顆大如山查栗子而臍有聚芽累累下生)
(入泥底野生者黑而小食之多/滓種出者紫而大食之多毛)
種法正月留種種取大而正者待芽生埋泥缸内二三
月間復移水田中至茂盛于小暑前分種每科離五尺
許冬至前後起之耘盪與種稻同豆餅或糞皆可壅之
(𤣥扈先生曰破/草鞋壅甚盛)
李時珍曰肥田栽者麄近蔥蒲髙二三尺三月下種霜
後苗枯冬春掘收為果生食煑食皆良
董炳曰地栗能毁銷兼能辟蟲傳聞下蠱之家知有此
物便不敢下
寇宗奭曰荒嵗多採可以為糧
慈姑一名藉姑(一根嵗生十二子如/慈姑之乳諸子故名)一名河鳬茈一名
白地栗一名水萍苗名剪刀草又名箭搭草槎丫草(陶/𢎞)
(景曰藉姑生水田中葉有椏狀如澤瀉其根黄似芋而/小煑之可啖  蘇恭曰葉如剪刀莖似嫩蒲開小白花)
(蕋深黄色五六月採葉正二月採根福州别有一種小/異三月開花四時採根功亦相似又有山慈姑名同實)
(異/)
種法預於臘月間折取嫩芽揷於水田來年四五月如
揷秧法種之每科離尺四五許田最宜肥
陶𢎞景曰藉姑三月三日採根暴乾可療饑
李時珍曰慈姑三月生苗青莖中空霜後葉枯根乃綀
結冬及春初掘以為果須灰湯煑熟去皮不致麻澁㦸
咽也嫩莖亦可煠食又取汁可制粉霜雄黄
菰(即俗名/茭白也)爾雅曰蘧蔬(菰/也)又曰筠茭(郭璞曰江東呼藕/紹緒如指空中可)
(啖者為茭江南人呼菰/為茭以其根交結也)一名蔣草一名茭筍一名菰菜
一名茭粑(韓保昇曰菰根生水田中葉如蔗荻久則根/盤而厚三年者中心生白薹如小兒臂中有)
(黑脈堪啖者名菰首也食陳藏器曰菰首擘之内有黑/灰如墨者名烏鬱人亦  之晉張翰思􁃇菰即此也)
(蘇頌曰茭白生熟皆可啖其中心小兒臂者名菰手作/菰首者謬其根亦如蘆根二浙下澤處最多彼人謂之)
(菰葑削去其葉便可耕蒔米又有一/種中有一粒可食所謂菰  者是也)
種法宜水邊深栽逐年移動則心不黑多用河泥壅根
則色白
李時珍曰葑田其苗有莖硬者謂之菰嵗饑掘以當糧
寇宗奭曰菰根江湖陂澤中皆有之生水田中葉如蒲
葦刈以秣馬甚肥
山藥山海經曰其草多藷藇(音同薯蕷諱本草衍義曰/薯犯英廟  蕷犯唐代宗)
(名故改為山藥一呉氏本草曰薯蕷一名藷薯齊越名/山芋一名修脆  名兒草一名土藷一名玉延或生臨)
(朐鍾山始生赤莖細蔓五月華白七月實青黄八月熟/落根種曰皮黄類芋  異苑曰薯蕷若欲掘取嘿然則)
(獲唱名便不可得人有植之者隨所種之物而像之也/  𤣥扈先生曰山藥出處見山海經凡四本草復云出)
(嵩山北京四明東山南江永康滁州眉州大率處處有/之今齊魯之間尤多有二種其一黄山藥形圓長細而)
(甘過夏月不壞一種形如手指者大而淡春月易爛擇/種宜取皮薄光潤者若根毛粗勁種多不佳  又曰山)
(藥各處所出不一大都形類壯大者不免虚疎入藥尤/無力閩中有一種形細如指新安一種形扁而細性堅)
(實味/勝)
地利經曰大者折二寸為根種當年便得子收子後一
冬埋之二月初取出便種忌人糞如旱放水澆又不宜
苦濕須是牛糞和土種則易成(𤣥扈先生曰山藥用子/作種生絶細有用宿根)
(頭者亦須根大方可用不/若逕用大薯斷作種為便)
務本新書曰種山藥宜寒食前後沙白地區長丈餘深
濶各二尺少加爛牛糞與土相和平匀厚一尺揀肥長
山藥上有芒刺者每段折長三四寸鱗次相挨卧於區
内復以糞匀覆五寸許旱則澆之亦不可太濕忌大糞
苗長以髙稍扶架霜降後比及地凍出之外將蘆頭另
窨來春種之勿令凍損
山居要術云擇取白色根如白米粒成者先收子作三
五所阬長一丈闊三尺深五尺下密布甎四面亦側布
甎防别入傍土中根即細也作阬子訖填糞土排行下
子種之填阬滿待苗著架經年已後根甚麄一阬可支
一年食種者截長一寸下種(𤣥扈先生曰山東種薯法/沙地深耕之起土坑深二)
(尺用大糞乾者和土各半填入坑深一尺次加浮土一/尺足踐實正月中畦種薯苗上又加土壅厚二寸候苗)
(長一尺常用水灌數日一次苗長架起春夏長苗秋深/即長根根下行遇堅土即大若土太實即不長浮土太)
(深即長而細一又曰今江南種薯法亦用沙地正月盡/耕深二尺每  步灌大糞一石候乾轉耕耙細作埒每)
(埓相去一尺餘其種須極大者竹刀切作一二寸斷用/鐵刀切易爛埓中布種每相去五六寸横卧之入土只)
(二寸不宜太深種後用水糞各半灌之每畝用大糞四/十石苗長用葦或細竹作架三以為簇有草數耕之早)
(數澆之八九月掘取根向畦一頭先掘一溝深二尺漸/削去土取之  又曰藏種法于南簷下向日避風處掘)
(土窖深二尺下用礱糠鋪二三寸次下種仍以礱糠葢/之次下土葢之臨種時起用  又曰或云山藥下種時)
(勿用手以鍬钁下之則/易大每年易人而種之)
甘藷(即俗名紅/山藥也)異物志曰甘藷似芋亦有巨魁剝去皮
䏎肉正白如脂肪南人専食以當米穀嵇含南方草木
狀曰甘藷味甘甜經久得風乃澹泊(稗史彚編曰甘藷/或曰芋之類根葉)
(亦如芋大如拳有大如甌者皮紫而肉白烝食味如薯/蕷性冷生於朱厓之地海中之人皆不業耕稼惟掘地)
(種甘藷秋熟收之烝晒切如米粒作飯食之貯之以充/饑是名藷糧北方人至者或盛牛具豕膾炙諸味以甘)
(藷薦之若稉粟然海中之人夀百餘嵗者由食甘藷故/耳  圖經云江湖閩中出甘藷根如薑芋之類而皮紫)
(極有大者一枚可重斤榦刮去皮煎煑食之俱美一𤣥/扈先生曰藷有二種其一名山藷閩廣故有之其  名)
(畨藷則土人傳云近年有人在海外得此種海外人亦/禁不令出境此人取藷藤絞入汲水繩中遂得渡海因)
(此分種移植略通閩廣之境也兩種莖葉多相類但山/藷植援附樹乃生畨藷蔓地生山藷形魁壘畨藷形圓)
(而長其味則畨藷甚甘山藷為劣耳葢中土諸書所言/藷者皆山藷也今畨藷撲地傳生枝葉極盛若于髙仰)
(沙土深耕厚壅大旱則汲水灌之無患不熟閩廣人賴/以救饑其利甚大  又曰薯蕷與山藷顯是二種與畨)
(藷為三種皆/絶不相類)
𤣥扈先生曰種藷法種須沙地仍要極肥臈月耕地以
大糞壅之至春分後下種先用灰及剉草或牛馬糞和
土中使土脈散緩可以行根重耕地二尺深次將藷種
截斷每長三二寸種之以土覆深半寸許大略如種薯
蕷法每株相去數尺俟蔓生盛長剪其莖另揷他處即
生與原種不異至秋冬掘起生熟烝煑任用其藏種有
二法其一𫝊卵于九十月間掘藷卵揀近根先生者勿
令傷損用軟草苞之掛通風處隂乾至春分後依前法
種一𫝊藤八月中揀近根老藤剪取長七八寸每七八
條作一小束耕地作埓將藤束栽種如畦韭法過一月
餘即每條下生小卵如蒜頭狀冬月畏寒稍用草器葢
至來春分種若原卵在土中者冬至後無不壞爛也
又曰藷根極柔脆居土中甚易爛風乾收藏不宜入土
又不耐氷凍也余從閩中市種北來秋時用𫝊藤法造
一木桶栽藤種于中至春全桶攜來過嶺分種必活春
間攜種即擇𫝊根者持來有時𫝊藤或爛壞不壞者生
發亦遲惟帶根者力厚易活生卵甚早也
又曰藏種三法其一以霜降前擇於屋之東南無西風
有東日處以稻草疊基方廣丈餘髙二尺許其上更疊
四圍髙二尺而虚其中方廣二尺許用稻穏襯之置種
焉復用穏覆之縛竹為架籠罩其上以支上覆也上用
稻草髙垜覆之度令不受風氣雨雪乃已
又一法稻穏襯底一尺餘上加草灰盈尺置種其中復
以灰穢厚覆之上用稻草斜苫之令極厚三法藤卵俱
合并安置俱得不壞而卵較勝又以磁盆於八月中移
栽至霜降如前二法藏之亦活其窖藏者仍壞爛也
又曰藏種之難一懼濕一懼凍入土不凍而濕不入土
不濕而凍向二法令必不受濕與凍故得全也若北土
風氣髙寒即厚草苫葢恐不免氷凍而地窖中濕氣反
少以是下方仍著窖藏之法冀因愚説消息用之
又曰藏種必於霜降前下種必於清明後更宜留一半
於穀雨後種之恐清明左右尚有薄凌微霜也
又曰閩中藏種藤卵俱晒七八分乾收之向後南北收
藏俱宜用乾者或半用不乾者雜試之
又曰復有一閩人説留種法於霜降前剪取老藤作種
先用大罈洗淨曬乾或烘乾次剪藤曬至七八分乾用
乾稻草殻襯罈將藤蟠曲置稻草中次用稻草殻塞口
先掘地作坎量濕氣淺深令不受濕深或二尺許淺或
平地先用稻草殻或礱糠鋪底厚二三寸將罈倒卓其
上次實土滿坎仍填髙令罈底土髙四五寸至來年清
明後取起即罈中已發芽矣是説疑諸方具可用
并識之
又曰諸每二三寸作一節節居土上即生枝節居土下
即生根種法待延蔓時須以土密壅其節每節可得三
五枚不得土即盡成枝葉層疊其上徒多無益也今擬
種法每株居畝中横相去二三尺縱相去七八尺以便
延蔓壅節即遍地得卵矣若枝節已遍待生遊藤者宜
剪去之猶中飼牛羊
又曰吾東南邊海髙鄉多有横塘縱浦潮沙淤塞嵗有
開濬所開之土積於兩崖一遇霖雨復歸河身淤積更
易若城濠之上積土成邱是未見敵而代築距堙也此
等髙地既不堪種稻若種吉貝亦久旱生蟲種豆則利
薄種藍則本重若將岡脊攤入下塍又嫌損壞花稻熟
田惟用種藷則每年耕地一遍斸根一遍皆能將髙仰
之土翻入平田平田不堪種稻并用種藷亦勝稻田十
倍是不數年間邱阜將化為平疇也况新起之土皆是
潮沙土性虚浮于藷最宜特異常土此亦任土生財之
一端耳
又曰剪莖分種法待苗盛枝繁枝長三尺以上者剪下
去其嫩頭數寸兩端埋入土各三四寸中以土撥壓之
數日延蔓矣
又曰藷苗延蔓用土壅節後約各節生根即從其連綴
處剪斷之令各成根苗不致分力此最要法
又曰藷苗二三月至七八月俱可種但卵有大小耳卵
八九月始生便可掘食或賣若未須者勿頓掘居土中
日漸大南土到冬至北土到霜降須盡掘之不則爛敗
矣其種宜髙地遇旱災可導河汲井灌溉之在低下水
鄉亦有宅地園圃髙仰之處平時作場種蔬者悉將種
藷亦可救水災也若旱年得水澇年水退在七月中氣
後其田遂不及蓺五穀蕎麥可種又寡收而無益于人
計惟剪藤種藷易生而多收至于蝗蝻為害草木無遺
種種災傷此為最酷乃其來如風雨食盡即去惟有藷
根在地薦食不及縱令莖葉皆盡尚能發生不妨收入
若蝗信到時能多并人力益發土遍壅其根節枝榦蝗
去之後滋生更易是蟲蝗亦不能為害矣故農人之家
不可一嵗不種此實雜植中第一品亦救荒第一義也
又曰凡藷二三月種者其占地也每科方二步有半而
卵徧焉四五月種者地方二步而卵徧焉六月種者地
方一步有半七月種者地方一步而卵皆徧焉八月種
者地方三尺以内得卵細小矣種之疎密略以此準之
方二步者畆六十科也方一步有半者畆一百六科有
竒也方一步者畝一百四十科也方三尺者畝九百六
十科也九月畦種卵生其下如箸如棗擬作種早種而
密者謹視之去其交藤
又曰人家凡有隙地悉可種藷若地非沙土可多用柴
草灰雜入凡土其虚浮與沙土同矣即市井湫隘但有
數尺地仰見天日者便可種得石許其法用糞和土曝
乾雜以柴草灰入竹籠中如法種之
又曰或問藷本南産而子言可以移植不知京師南北
以及諸邊皆可種之以助人食無令軍民枵腹否余遽
應之曰可也藷春種秋收與諸穀不異京邊之地不廢
種穀何獨不宜藷耶今北方種藷未若閩廣者徒以三
冬氷凍留種為難耳欲避氷凍莫如窖藏吾鄉窖藏又
忌水濕若北方地髙掘土丈餘未受水濕但入地窖即
免氷凍仍得發生故今京師窖藏菜果三冬之月不異春
夏亦有用法煨爇令冬月開花結蓏者其收藏藷種當
更易於江南耳則此種傳流決可令天下無餓人也
又曰呉下種吉貝吾海上及練川尤多頗得其利但此
種甚畏風潮每至秋間纔生花實一遇風雨便受其損
若大風之後更遇還風則根撥實落大不入矣若將吉
貝地種藷十之一二雖風潮不損此種撲地成蔓風無
所施其威也(還風者一日東南/一日西北之類也)
又曰昔人云蔓菁有六利又云柿有七絶余續之以甘
藷十三勝一畝收數十石一也色白味甘于諸土種中
特為夐絶二也益人與薯蕷同功三也遍地傳生剪莖
作種今嵗一莖次年便可種數百畝四也枝葉附地隨
節作根風雨不能侵損五也可當米穀凶嵗不能災六
也可充籩實七也可以釀酒八也乾久收藏屑之旋作
餅餌勝用餳蜜九也生熟皆可食十也用地少而利多
易于灌溉十一也春夏下種初冬收入枝葉極盛草薉
不容其間但須壅土勿用耘鋤無妨農功十二也根在
深土食苗至盡尚能復生蟲蝗無所奈何十三也
又曰閩廣人收藷以當糧自十月至四月麥熟而止東
坡云海南以藷為糧幾米之十六今海北亦爾矣經春
風易爛壞須先曬乾藏之
又曰甘藷所在居人便足半年之糧民間漸次廣種米
價諒可不至騰踊矣但慮豐年穀賤公家折色銀輸納
甚艱民間急宜多種桑株育蠶擬納折銀可也
造酒法藷根不拘多少寸截斷曬晾半乾上甑炊熟取
出揉爛入瓶中用酒藥研細搜和按實中間作小坎候
漿到看老嫩如法下水用絹袋漉過或生或烝熟任用
其入缸寒煖酒藥分兩下水升斗或用麯蘖或加藥物
香料悉與米酒同法若造燒酒或即用藷酒入鍋葢以
錫兜鍪烝煑滴槽成頭子燒酒或用藷糟依法造成常
用燒酒亦與米酒米糟造燒酒同法
蘿蔔爾雅葖蘆萉(註云紫/花菘也)一名萊菔一名雹突一名土
酥(王禎曰蘆萉俗呼蘿蔔在在有之北方者極脆食之/無查中原有迭秤者其質白其味辛甘尤宜生啖能)
(解麪毒子可入藥四時皆可種然不如末伏秋初為善/破甲以後便可供食老圃云蘿蔔一種而四名春曰破)
(地錐夏曰夏生秋曰蘿蔔冬曰土酥故黄山谷云金城/土酥淨如練以其潔也  蘇頌曰有大小二種大者肉)
(堅宜烝食小者白脆河朔有極大者信陽/有重過二三十斤者一時種蒔之力也)
齊民要術曰種蘆菔法與蔓菁同(蘆菔根實粗大其角/及根葉並可生食非)
(蕪菁/比也)
四時類要種法宜沙糯地五月犂五六遍六月六日種
鋤不厭多稠即小閑拔令稀至十月收窖之又新添種
蘿蔔先深斸成畦耙平每畦可長一丈二尺闊四尺用
細熟糞一擔匀布畦内再斫一遍即起覆土再耬平澆
水滿畦候水滲盡撒種于上用木杴匀撒覆土苗出兩
葉旱則澆之每子一升可種二十畦水蘿蔔正月二月
種六十日根葉皆可食夏四月亦可種大蘿蔔初伏種
之水蘿葡末伏種皆候霜降或淹或藏皆得用如要來
年出種深窖内埋藏中安透氣草一把至春透芽生取
出作壠或畦下糞栽之旱則澆令得所夏至後收子可
為秋種　蘿蔔三月下種四月可食五月下種六月可
食七月下種八月可食地宜肥土宜鬆澆宜頻種宜稀
密則芟之肥大
農桑通訣曰種同蔓菁法每子一升可種二十畦(畦可/長一)
(丈二尺/闊四尺)擇地宜生耕地宜熟(地生則不蠧/耕熟則草少)凡種先用熟
糞匀布畦内仍用火糞和子令匀撒種之俟苗出成葉
視稀稠去留之其去之者亦可供食以疎為良(疎則根/大而美)
(密則/反是)尺地約可二三窠厚加培壅其利自倍欲收種子
宜用九月十月收者擇其良去鬚帶葉移栽之澆灌得
所至春二月收子可備時種(宿根在地不經移種者/為斜子種之疥而不肥)按
蔬茹之中惟蔓菁與蘿蔔可廣種成功速而為利倍然
蔓菁北方多獲其利而南方罕有之蘆菔南方所通美
者生熟皆可食淹藏腊豉以助時饌凶年亦可濟饑功
用甚廣(𤣥扈先生曰蘿蔔尅氣/耗血不如蔓菁十倍)
王省曾曰胡蘿蔔伏内畦種或壯地漫種頻澆灌則自
然肥大
　
　
　
　
　
　
　
　農政全書卷二十七
欽定四庫全書
　農政全書卷二十八
　　　　　　　　　　　　明　徐光啓　撰
　　樹藝
　　　蔬部
葵廣雅曰蘬丘葵也説文葵菜也(按爾雅翼云葵揆也/葵葉傾日不使照其)
(足因知足以揆之待公儀休相食葵而美拔之不與民/爭利古人採葵必  露解故一名露葵  陶𢎞景曰葵)
(子出少室山以秋種覆養經冬至春作子者謂之冬葵/正月種者為春葵一名衛足一名滑菜言其性也  賈)
(思勰曰有紫莖白莖二種種别有大小之殊又有鴨脚/葵  天有十日葵與終始故葵從癸癸陽草也其性易)
(生不拘肥瘠地皆有之甘王禎曰葵為百菜之主備四/時之饌本豐而耐旱味  而無毒供食之餘可為葅腊)
(枯□之遺可為搒簇子若根則能療疾咸無棄材誠蔬/茹之上品民生之資助也  另有蜀葵菟葵龍葵蔠葵)
(附/後)
齊民要術種法臨種時必燥曝葵子(葵子雖經歲不浥/然濕種者疥而不)
(肥也𤣥扈先生曰凡/種皆然不獨葵也)地不厭良故墟彌善薄即糞之不
宜妄種春必畦種水澆(春多風旱非畦不得且畦者/省地而菜多一畦供一口)畦
長兩步廣一步(大則水難均又/不用人足入)深掘以熟糞對半和土
覆其上令厚一寸鐵齒杷耬之令熟足蹋使堅平下水
徹澤水盡下葵子又以熟糞和土覆其上令厚一寸餘
葵生三葉然後澆之(澆用晨夕/日中便止)每一搯輒杷耬地令起
下水加糞三搯更種一歳之中凡得三輩(凡畦種之物/治畦皆如種)
(葵法不復/條列煩文)早種者必秋耕十月末地將凍散子勞之(一/畝)
(三升正月末/散子亦得)人足踐踏之乃佳(踐者/菜肥)地釋即生鋤不厭
數五月初更種之(春者既老秋葉落/未生故種此相接)六月一日種白莖
秋葵(白莖者宜乾紫莖/者乾即黒而澀)秋葵堪食仍留五月種者取子
(春葵子熟不均/故須留中輩)於此時附地剪却春葵冷根上枿生者
柔輭至好仍供常食美于秋菜搯秋菜必留五六葉(不/搯)
(則莖孤留葉/多則科大)凡搯必待露解(諺曰觸露不掐/葵日中不剪韭)八月半剪
去(留其岐多者則去地一二寸/獨莖者亦可去地四五寸)枿生肥嫩比至收時高
與人膝等莖葉皆美科雖不高菜實倍多(其不剪早生/者雖高數尺)
(柯葉堅硬全不中食所可用者惟有葉心附/葉黄澀至惡煑亦不美㸔雖似多其實倍少)收待霜降
(傷早黄爛/傷晚黒澀)榜簇皆須隂中(見日/亦澀)其碎者割訖即地中㝷
手糺之(待萎而糺/者必爛)
又種冬葵法九月收菜後即耕至十月半令得三遍每
耕即勞以鐵齒杷耬去陳根使地極熟令如麻地于中
逐常穿井十口(井必相當邪角則妨地地形狹長者井/必作一行地形正方者作兩三行亦不)
(嫌/也)井别作桔橰轆轤(井深用轆轤/井淺用桔橰)栁鑵令受一石(鑵小/用則)
(功/費)十月末地將凍漫散子惟穊為佳(畝用子/六升)散訖即再
勞有雪勿令從風飛去(勞雪令地保/澤葉又不蟲)每雪輒一勞之若
令冬無雪臘月中汲井水普勞澆悉令徹澤(有雪則不/荒𤣥扈先)
(生曰無草木不待雪無雪悉宜澆/凡草木冬植者皆以乾不以寒也)正月地釋驅踏破地
皮(不踏即枯涸/皮破即香涸)春暖草生葵亦俱生三月初葉大如錢
逐穊處拔者賣生(十手拔乃禁取兒女子/七歳已上皆得充事也)一升葵還得
一升米日日常投看稀稠得所乃止有草拔却不得用
鋤自四月八日以後則日日剪賣其剪處㝷以手拌斫
斸地令其起水澆糞覆之(四月亢旱不澆則不長有雨/則不須四月以前雖旱亦不)
(須澆地實保澤/雪勢未盡故也)比及剪遍初者還復周而復始日日無
窮至八月社日上留作秋菜九月指地賣收訖即急耕
依去年法三十畝勝作十頃穀田止須一乘車牛專供
此園(耕勞輦糞賣/菜終歳不閒)若糞不可得者五六月中穊種菉豆
至七月八月犂掩殺之如以糞糞田則良美與糞不殊
又省功力(其井間之田犂不及/者可畦以種諸菜)
崔寔曰正月可作種𤓰瓠葵芥䪥大小蔥蒜苜蓿及雜
蒜亦種此二物皆不如秋六月六日可種葵中伏後可
種冬葵九月作葵葅乾葵
家政法曰正月種葵
農桑通訣曰春宜畦種種宜散種然夏秋皆可種也詩
曰七月烹葵此種之早者俗呼為秋葵遲者為冬葵又
曰六月六日種葵中伏以後可種冬葵時有先後為之
在人宿根在地春生嫩葉亦可採食前金人以韭蓼汁
併雞肉和食謂之冷羮最為上饌
莖葉叢茂時方可刈嫩惟採擷之耳杜詩云刈葵莫放
手放手傷葵根蓋傷根則不生
葵花乾入炭墼内引火耐燒　葵葉可染紙所謂葵箋
也
蜀葵爾雅曰菺戎葵也(郭璞注云今蜀葵也小爾雅翼/云蜀葵即呉葵  夏  正云四)
(月小滿後五日呉葵華陶𢎞景云呉葵即此也又有一/種小者名錦葵即荆葵也爾雅謂之荍  又有黄蜀葵)
(别是一種/即秋葵也)
種法春初種子冬月宿根亦自生苗過小滿後長莖高
五六尺花似木槿而大
李時珍曰葉嫩時亦可茹食其稭剝皮可緝布作繩
龍葵釋名曰苦葵(一名苦菜一名天泡草一名鴉眼睛/一名酸漿草  陶𢎞景云益州有苦)
(菜乃是苦􁁊法即龍葵也茄蘇頌/曰葉如茄子葉故一名天  子)
蘇恭曰龍葵所在有之俗名苦菜然非荼也葉圓花白
子若牛李子生青熟黒但堪煑食不任生噉
李時珍曰龍葵龍珠一類二種也處處有之四月生嫩
苗時可食柔滑漸高二三尺莖大如筯似燈籠草而無
毛五月後開小白花結子味酸亦可食
蔠葵(即紫/草子)爾雅曰蔠葵繁露也(其葉最能承露其子埀/埀如綴露故名又一名)
(藤菜一名天葵一名御菜一名燕脂/菜一名落葵落字疑蔠字相傳之訛)
陶𢎞景曰落葵人家多種之葉可􁫻鮓食甚滑
李時珍曰落葵三月種之嫩苗可食五月蔓延其葉肥
厚軟滑可作蔬和肉食子紫黒色揉取汁可染布物謂
之胡燕脂但久則色易變
蔓菁爾雅曰蕦葑蓯(説文曰葑蕪菁也一名九英菘一/名諸葛菜一曰薞蕪一名蕘一名)
(芥亮廣志曰蕪菁有紫花者有白花者出劉禹錫云諸/葛  所止令兵士皆種蔓菁者取其纔  甲可生啖一)
(也葉舒可煑食二也久居則隨以滋長三也棄不令惜/四也回則易㝷而採五也冬有根可食六也  溪蠻藂)
(話云猫獠猺狫所産馬王菜味澀多刺即諸葛菜也相/傳馬以所遺故云  蘇頌曰南北皆有北土尤多河東)
(太原所出其根極大燒陳藏器本草曰蕪菁南北之通/稱也今并汾河朔間  食其根呼為蕪根塞北種者名)
(九英蔓菁根大/并將為軍糧)
齊民要術曰種不求多唯須良地故墟新糞壞墻垣乃
佳(若無故墟糞者以灰為糞令/厚一寸灰多則燥不生也)一耕地欲熟七月初種
之一畝用子三升(從處暑至八月白露節皆/得早者作葅晚者作乾)漫散而勞
種不用濕(濕則地/堅菜焦)既生不鋤九月末生收葉(晚收則/黄落)仍
留根取子十月中犂麄畤拾取耕出者(若不耕畤則留/者英不茂實不)
(繁/也)其葉作葅者料理如常法擬作乾菜及䖆葅者(䖆葅/者後)
(年正月始作耳須留第一/好菜擬之其葅法列後條)割訖則㝷手擇治而辮之勿
待萎(萎而後/辮則爛)挂著屋下隂中風凉處勿令烟熏(烟熏/則苦)燥
則上在㕑積置以苫之(積時宜候天隂潤不爾多/碎折久不積苫則澀也)春夏
畦種供食者與畦葵法同剪訖更種從春至秋得三輩
常供好葅取根者用大小麥底六月中種十月將凍耕
出之(一畝得數車/早出者根細)又多種蕪菁法近市良田一頃七月
初種之(六月種者根雖粗大葉復蟲食七月未種者/葉雖膏潤根復細小七月初種根葉俱得)擬
賣者純種九英(九英葉根粗大欲/自食者須種細根)一頃取葉三十載正
月二月賣作䖆葅三載得一奴收根依畤法一頃收二
百載二十載得一婢(細剉和莖飼牛羊全擬乞/猪并得充肥亞于大豆耳)一頃收
子二百石輸與壓油家三量成米此為收粟米六百石
亦勝谷田十頃(𤣥扈先生曰種蔓菁宜用北人畦種菜/法及呉下壠種油菜法厚糞勤灌之宜)
(得三/倍收)
漢桓帝詔曰横水為災五穀不登令所傷郡國皆種蕪
菁以助民食然此可以度凶年救飢饉乾而烝食既甜
且美自可藉口何必飢饉若值凶年一頃乃活百人耳
(𤣥扈先生曰人久食蔬無穀氣則有菜色唯蕪菁獨否/其莖根皆膏潤故也蕪菁味似芋兩物皆似穀氣故漢)
(詔種蕪菁以助民食而/史稱食蹲鴟至死不飢)
崔寔曰四月收蕪菁及芥葶􁟖冬葵子六月中伏後七
月可種蕪菁至十月可收也
孟祺農桑輯要曰耕地宜加糞往復匀蓋秋初可種自
破甲至結子皆可食十月初挽苗煠作和菜餘者㬠過
留根在地或慮河朔地寒凍死可於十月終以牛隔兩
犂耕一犂拾去菜根之後郤將畼土擺匀據先耕出之
數㬠過月烝食甜而有味(𤣥扈先生曰賈氏言種宜七/月初六月種者蟲食余家七)
(月種者甚苦蟲惟六月種者根株稍大蟲不/能傷耳遇連日隂雨易生青蟲須勤撲治)
又曰十月終犁出蕪菁根數㬠過冬月烝食甜而有味
春生薹苗亦菜中上品四月收子打油　芝蔴易種收
多油不發風油臨用時熬動少摻芝蔴煉熟即與小油
無異
􁁺仙神隱曰凡種蕪菁以鰻􁬌魚汁浸其子曬乾種之
無蟲
本草衍義曰蕪菁今世俗謂之蔓菁夏則枯當此之時
蔬圃中復種之謂之雞毛菜食心正在春時諸菜之中
有益無損於世有功採擷之餘收子為油(𤣥扈先生曰/蔓菁獨留根)
(取子者當六月種明年四月收耳若供食者正月至八/月無月不可種賈氏所謂自春至秋得三輩常供好葅)
(此云雞毛菜者無亦/謂其鱗次供用耳)
𤣥扈先生曰南方種蕪菁收子多在芒種後梅雨中子
既不實亦有莢中生芽者漫將作種便無大根加以密
種少糞其變為菘亦無怪也今欲稀種多壅似亦無難
獨梅時多雨非人力可為近立一法可得佳種凡蕪菁
春時摘薹者生子遲半月若摘薹二遍即遲一月矣宜
將留種蕪菁分作三停其一不摘薹擬芒種後收子其
一摘薹一遍擬夏至後收子其一摘薹二遍擬小暑後
收子南方梅雨多在夏至前或時在夏至後小暑後伏
時多晴分作三次收定有一兩次不秕者又復簡擇淘
汰稀種厚壅無緣可變為菘矣
又曰蕪菁擇子下種出甲後即耘出小者作茹若不欲
移植即取次耘出存其大者令每本相去一尺許若欲
移植俟長五七寸擇其大者移之
又曰種法先薙草雨過耕地不雨先一日灌地濕透明
日熟耕作畦或耬種或漫散子覆土厚一指五六日内
遇雨不須灌無雨戽水溝中遥潤之種少者噴壺下水
或水斗遥灑之無澆土令實苗寸以上灌水糞
又曰種蕪菁用故墟壞牆基甚善但此地不能多宜得
沙土高燥者厚壅之若欲廣植用早稻地亦佳但須六
七月下種俟刈稻後作速耕糞移植
又曰有三晉人傳種蕪菁法先下子侯苗長可蒔豫耕
熟地作畦每畦深七八寸起土作壠蒔苗其上壠土虛
浮根大倍常也或徑于壠上下子亦得種蘆菔法同
本草圖經曰南人取北種種之初年相類至二三歳則
變為菘矣(𤣥扈先生曰按唐本草注云菘菜不生北土/有人將子北種初一年半為蕪菁二年菘種)
(都絶有將蕪菁子南種亦二年都變土地所宜須有此/例其子亦隨色變但粗細無異耳菘子黒蔓菁子紫赤)
(大小相似據如此説則南之菘北之蔓菁種類因地必/無移植之理然圖經于菘菜條下又言今京都種菘都)
(類兩種但肥厚差不及耳則菘未嘗不宜北也余家種/蔓菁三四年亦未嘗變為菘也獨其根隨地有大小亦)
(如菘有厚薄齊民要術稱并州蕪菁根其大如椀口雖/種他州子一年亦變而今三晉所産大於齊魯秦中所)
(産大于三晉此理雖則有之顧小而為用何妨滋植耶/秦中種𤓰其大十倍他方他方亦不廢種𤓰也王禎所)
(謂悠悠之論率以風土不宜為説嗚呼此言大傷民事/有力本良農輕信傳聞捐棄美利者多矣計根本者不)
(可不力排其妄也又曰本草言南人種蕪菁變為菘此/亦有故按菘與蕪菁本相似但根有大小耳北人種菜)
(大都用乾糞壅之故根大南人用水糞十不當一又新/傳得蕪菁種不肯加意糞壅二三年後又不知擇種其)
(根安得不小如此便似蕪菁變為菘也吾鄉諸菜種大/槩不若京師病皆坐此徒恨土之瘠薄或言種類不宜)
(皆謬矣又耕地須極疎緩地非沙土多用草灰和之土/若強𦂳根亦不大又曰種蔬果穀蓏諸物皆以擇種為)
(􁁊一義種一不佳即天時地利人力俱大半棄擲矣蕪/菁子比菜稍遲正值梅天南方多雨子多不實者種時)
(務宜簸揚或淘汰或導擇取其最粗而圓滿者/種之其本末俱大若漫種秕者即十不當一也)
農桑通訣曰蔓菁四時仍有春食苗夏食心謂之薹子
秋可為葅冬蒸根食菜中之最有益者(杜詩云冬/青飯之半)其子
九蒸九曝可搗為粉塗帛者資之亦可為油陜西惟食
此油燃燈甚明能變蒜髮
李時珍曰六月種者根大而葉蠧八月種者葉美而根
小唯七月初種者根葉俱良今燕京人以瓶醃藏謂之
閉甕菜
齊民要術蒸乾蕪菁根法曰作湯淨洗蕪菁根漉著一
斛甕子中以葦荻塞甕裏以蔽口著釜上繫甑帶以乾
牛糞然火竟夜烝之麄細約熟謹謹著牙真類鹿尾烝
而賣者則收米十石也
又蕪菁作鹹葅法曰收菜時即擇取好者菅蒲束之作
鹽水令極鹹於鹽水中洗菜即内甕中若先用淡水洗
者葅爛其洗菜鹽水澄取清者瀉著甕中令没菜肥即
止不復調和葅色仍青以水洗去鹹汁煮為茹與生菜
不殊三日抒出之粉黍米作粥清搗麥麵䴷作末絹篩
布菜一行以䴷末薄坌之即下熱粥清重重如此以滿
甕為限其布菜法每行必莖葉顛倒安之舊鹽汁還㵼
甕中葅色黄而味美作淡葅用黍米粥清及麥䴷末味
亦勝
又作湯葅法曰收好菜擇訖即於熱湯中煠出之若菜
已萎者水洗漉出經宿生之然後湯煠煠訖令水中灌
之鹽醋中熬胡麻油香而且脆多作者亦得至春不敗
又䖆葅法曰(葅菜也不/切曰䖆葅)用乾蔓菁正月中作以熱湯浸
菜令柔軟解瓣擇治淨洗沸湯煠即出於水中淨洗便
復作鹽水斬度出著箔上經宿菜色生好粉黍米粥清
亦用絹篩麥䴷末澆葅布菜如前法然後粥清不用大
熱其汁纔令相淹不用過多泥頭七日便熟葅甕以穰
茹之如䖆酒法(𤣥扈先生曰齊民要術所著食物烹治/古今習尚不同有難施用者今錄之一)
(見此種為用之博一見古人留心民事之勤耳大都此/物兼芋魁蘆菔及菘芥諸菜之用製造之法亦依諸品)
(從事/可也)
附烏菘菜八月下種九月下旬治畦分栽
夏菘菜五月上旬撒子糞水頻澆密則芟之
蒜爾雅曰􁁊山蒜(説文曰蒜葷菜也按初中國止有小/蒜一名澤蒜餘唯山蒜石蒜自張騫)
(使西域得大蒜種歸種之今京口有蒜山多出蒜蒜有/大小之異大曰葫即今大蒜每頭六七瓣收條中子種)
(者一年為獨蒜再種之則皆六七瓣矣小曰蒜葉似細/葱而澀頭小如□即今山蒜也  王禎曰蒜性熱而有)
(小毒氣極葷然以入臭肉掩臭氣夏月食之解暑辟療/氣北方食餅肉不可無此家有其種多者收一二頃以)
(供歳計今/在在種之)
齊民要術曰蒜宜良軟地(白軟地蒜甜美而科大黒軟/欠剛強之地辛辣而痩小也)
三徧熟耕九月初種種法黄􁥬時以耬耩逐壠手下之
五寸一株(諺曰左右過/鋤一萬餘株)空曳勞二月半鋤之令滿三徧
(勿以無草則不/鋤不鋤則科小)條拳而軋之(不軋則/獨科)葉黄鋒出則辮于
屋下風凉之處桁之(早出者皮赤科堅可以/遠行晚則皮壞而善碎)冬寒取穀
䎪布地一行蒜一行䎪(不爾則/凍死)收條中子種者一年為
獨瓣種二年者則成大蒜科皆如拳又逾于凡蒜矣(瓦/子)
(壠底置獨瓣蒜于瓦上以土覆之蒜科横濶而大形容/殊則亦足以為異今并州無大蒜朝歌取種一歲之後)
(還成百子蒜矣其瓣粗細正與條中子同蕪菁根其大/如碗口雖種他州子一年亦變大蒜瓣變小蕪菁根變)
(大二事相反其理難推又八月中方得熟九月中始刈/得花子至于五穀蔬果與餘州早晚不殊亦一異也并)
(州豌豆度井陘已東山東穀子入壺關上党苗而/無實皆余目所親見傳信傳疑蓋土地之異者也)
崔寔曰布谷鳴收小蒜六月七月可種小蒜八月可種
大蒜
農桑通訣曰又一種澤蒜可以香食呉人調鼎率多用
此根解葅更勝蔥韭此物易滋蔓隨斸隨合熟時採子
漫散種之按諸菜之葷者惟宜採鮮食之經日則不美
惟蒜雖久而味不變嫩薹亦可為蔬
又曰種法半尺地一根鋤治令淨時加糞壅菜上一尺
許漸漸撥開上頭土見白則本大不爾止益草耳或結
葉亦佳
四時類要種蒜作行下糞水澆之
務本新書蒜畦栽每窠先下麥糠少許地宜虚春暖則
鋤拔薹時頻澆㔇麥時人多食解暑毒蒜于肥地鋤成
溝隴隔二寸栽一科糞水澆之八月初可種或以牛草
鞋小便浸之將種包在内一夾糞土栽之上糞令厚其
大如碗
蔥爾雅曰茖山蔥(説文曰蔥葷菜也其色蔥蔥然故名/蔥淺綠色  凡四種由蔥胡蔥漢蔥)
(凍蔥一名芤草中有孔也一名鹿胎初生曰蔥針葉曰/蔥青衣曰蔥袍莖曰蔥白葉中涕曰蔥苒諸物皆宜故)
(又名菜伯又名和事草漢王禎曰山蔥宜入藥胡蔥亦/然食惟用漢蔥凍蔥耳  蔥木蔥也漢蔥葉大而香薄)
(冬即葉枯宜供虀食凍蔥葉細而益香又宜過冬比漢/為勝或名大官蔥  廣志曰蔥有冬春二種有胡蔥木)
(蔥山蔥晉令曰有紫蔥昔龔遂渤海勸農口種蔥一畦/非惟足供烹飪種多亦可資富梁呂僧珍其先賑蔥為)
(業及貴其兄子棄業求官珍不許曰汝等自有/常分不可妄求可速歸蔥肆爾可謂知所本矣)
齊民要術曰收蔥子必薄布隂乾勿令浥鬱(此蔥性熱/多喜浥鬱)
(浥鬱則/不生)其擬種之地必須春種菉豆五月䅖殺之比至
七月耕數遍一畝用子四五升(良田五升/薄田四升)炒穀拌和之
(蔥子性澀不以穀和下不/均調不炒穀則草穢生)雨耬重耩竅瓠下之以批契
繼腰曵之七月納種至四月始鋤鋤遍乃剪剪與地平
(高留則無菜/深剪則傷根)剪欲旦起避熱時良地三剪薄地再剪八
月止(不剪則不茂剪過則根跳若/八月不止則蔥無袍而損白)十二月盡掃去枯葉
枯袍(不去枯葉春/初則不茂)二月三月出之(良地二月出/薄地三月出)收子者
别留之蔥中亦種胡荽㝷手供食乃至孟冬為葅亦不
妨
崔寔曰二月别小蔥六月别大蔥七月可種大小蔥(夏/蔥)
(曰小冬/蔥曰大)
四時類要種蔥炒穀攪匀塞摟一眼於一眼中種之他
月蔥出取其塞樓一眼之地中土培之路密恰好又不
勞移
王禎曰種法先以子畦種移栽却作溝壟糞而壅俱成
大蔥皆高尺許白亦如之宿根在地來春併得作種移
栽之
又曰蔥種不拘時先去冗鬚微晒疎行密排種之宜糞
培壅猪糞雞鴨糞和粗糠壅之
韭禮記曰豐本爾雅曰藿山韭(説文曰韭子象葉出地/上形一種而久生故謂)
(之韭一名草中乳言其温補也一名起陽草一名嬾人/菜以其不須歳種也  蘇頌曰韭一歳三四割其根不)
(傷至冬壅培之先春復生莖名韭白根名韭黄花名韭/菁韭之美在白在黄黄乃未出土者  羅願云物久必)
(變故老韭為莧北鄭𤣥曰久道得利隂變為陽故蔥變/為韭  金幼孜  征錄曰雲臺戍地有野韭人皆採食)
(即許慎所謂截也禮王禎曰詩七月獻羔祭韭杜周禮/醢人其實韭俎    王制庶人春薦韭以夘    詩夜)
(雨剪春韭種樂天詩秋韭花初白糞𤣥/扈先生曰  樹詩云深其畦為容  也)
齊民要術曰收韭子如蔥子法(若市上買韭子宜試之/以銅鐺盛水加于火上)
(㣲煮韭子須臾芽生者/好芽不生者是浥鬱矣)治畦下水糞覆悉與葵同然畦
欲極深(韭一剪一加糞又根/性上跳故須深也)二月七月種種法以升盞
合地為處布子于圍内(韭性内生不向外/畏圍種令科盛)􁄾令常淨(韭/性)
(多穢數/􁄾為良)高數寸剪之(初種時/止一剪)至正月掃去畦中陳葉凍
解以鐵杷耬起下水加熟糞韭高三寸便剪之剪如蔥
法一歳之中不過五剪(每剪杷耬下水/加糞悉如初)收子者一剪則
留之若旱種者但無畦與水耳耙糞悉同一種永生
崔寔曰正月掃除韭畦中枯葉七月藏韭菁(菁韭耙出/菁韭花也)
王禎曰凡近城郭園圃之家可種三十餘畦一月可割
兩次所易之物足供家費積而計之一歳可割十次秋
後可採韭花以供蔬饌之用謂之長生韭至冬移根藏
于地屋䕃中培以馬糞煖而即長高可尺許不見風日
其葉黄嫩謂之韭黄比常韭易利數倍北方甚珍之又
有就舊畦内冬月以馬糞覆之于迎陽處隨畦以薥黍
籬障之用遮北風至春蔬其芽早出長可三二寸則割
而易之以為嘗新韭
韭二月下旬撒子九月分栽十月將稻草灰蓋三寸許
又以薄土蓋之則灰不被風吹立春後芽生灰内則可
取食天若晴暖二月中芽長成菜以次割取舊根常留
分栽更不須撒子矣
四時類要九月收韭子種韭不如栽作行令通鋤割一
遍以杷耬之令根不相接為佳如此當葉濶如薤
博聞錄韭畦若用雞糞尤好
薤(音械古/文作䪥)爾雅曰薤鴻薈(一名莜子一名火蔥一名藠/子一名菜芝薤韭之大者也)
(收種宜火熏故名火蔥又一種山薤生山中莖葉與薤/相類而差長大即爾雅所謂葝也亦可供食但不多有)
(本王禎曰薤本出魯山平澤今處處有之葉似韭而濶/  豐而白深本草云雖辛不葷五臟學道人長餌之以)
(其能温中通神安魂魄續筋力爾漢北海/太守龔遂勸農家種薤百本民獲其利)
齊民要術曰種薤宜曰軟良地三轉乃佳二月三月種
(秋種亦得/但春未生)率七八支為一本(諺曰蔥三薤四移蔥者三/支為一本種薤者四攴為)
(十科然支多者科圓/大故以七八為率)薤子三月葉青便出之(未青而出/者肉未滿)
(令薤/痩)燥曝挼去莩餘切却薑根(留薑根而濕者即/痩細不得肥也)先重
耬耩地壟燥培而種之(壟燥則薤肥/耬重則白長)率一尺一本葉生
即鋤鋤不厭數(薤性多稼/荒則嬴惡)五月鋒八月初耩(不耩則/白短)葉
不用剪(剪則損白供/常食者别種)九月十月出賣(經久不/出也)擬種子至
春地釋即曝之
農桑通訣曰杜甫詩云束比青芻色圓齊玉筋頭或取
其白芼酒尤佳樂天詩云酥煖薤白酒又内則曰切蔥
薤實諸醯以柔之碎錄云豚脂用蔥膏用薤然則酒也
醯也膏也無施不可種法與韭同
薑魯論不撤薑食(説文禦温之菜也薑呂覽春秋曰和/之美者有楊僕之  註楊僕蜀地名)
(星史記曰種千畦薑與千户侯等池春秋運斗樞云璇/  散而為薑  蘇頌曰薑以漢温  州者為佳苗高二)
(三尺葉似箭竹葉而長兩兩相對薑性畏日而惡濕故/秋熱則無薑初生嫩者其尖㣲紫名曰紫薑或作子薑)
(宿根謂/之母薑)
齊民要術曰薑宜白沙地少與糞和熟耕如麻地不厭
熟縱横七徧尤善三月種之先種耬耩㝷壟下薑一尺
一科令上土厚三寸數鋤之六月作葦屋覆之(不耐寒/熱故)
九月掘出置屋中中國土不宜薑僅可存活勢不滋息
(𤣥扈先生曰今北土種/之甚滋息奚云不宜也)
崔寔曰三月清明節後十日封生薑至四月立夏後蠶
大食芽生可種之九月藏茈薑蘘荷其歳若温皆待十
月(生薑謂之茈/薑茈音紫)
四時類要種薑濶一步作畦長短任地形横作壠相去
一尺餘深五六寸壠中一尺一科帶牙大如三指濶蓋
土厚三寸以蠶沙蓋之糞亦得牙出後有草即耘漸漸
加土已後壠中郤高壠外即深不得併上土鋤不厭頻
農桑通訣曰凡種宜用沙地熟耕或用鍬深掘為善三
月畦種之畦濶一步長短任地横作壟深可五七寸壠
中一尺一科以土上覆厚三寸許仍以糞培之益以蠶
糞尤佳芽出生草勤鋤之壟中漸漸加土培壅一法用
蓆草覆之勿令他草生使薑芽自迸出覆其上六月用
枝葉作棚以防日曝(薑性不耐寒熱故爾或/只用帶葉枯枝扦插)四月竹箄
爬開根土取薑母貨之不虧元本秋社前新芽頓長分
採之即紫薑芽色微紫故名最宜糟食亦可代蔬劉屏
山詩云恰似匀粧指柔尖帶淺紅似之矣白露後則帶
絲漸老為老薑味極辛可以和烹飪蓋愈老而愈辣者
也曝乾則為乾薑醫師資之今北方用之頗廣九月中
掘出置屋中宜作窖穀稈合埋之今南方地暖不用窖
至小雪前以不經霜為上拔去日就土晒過用篛篰盛
貯架起下用火熏三日夜令濕氣出盡却掩篰口仍高
架起下用火熏令常煖勿令凍損至春擇其芽之深者
如前法種之為効速而利益倍諺云養羊種薑子利相
當
王禎曰薑宜耕熟肥地三月種之以蠶沙或腐草灰糞
覆蓋每壠濶三尺便于澆水待芽發後又揠去老薑上
作矮棚蔽日八月收取九十月宜掘深窖以穅秕合埋
暖處免致凍損以為來年之種置火閣亦可
又云按薑辛而不葷去邪辟羶䔫茹中之拂士也日用
不可闕
芥本草云芥稙名水蘇(陶𢎞景曰芥似菘而有毛味辣/可生食一名勞耝一名辣菜一)
(名臘菜一王禎曰芥字從介取其氣辛而有剛介之性/其種不  有青芥紫芥白芥南芥荆芥旋芥馬芥石芥)
(皺葉芥蕓薹芥蜀芥即胡芥也芥劉恂嶺南異物志曰/南土芥高五六尺子大如雞子  極多心嫩者為芥藍)
(又有一種花芥葉多刻缺如蘿蔔英冬/月食者俗呼臘菜春月食者俗呼春菜)
齊民要術曰種芥子及蜀芥蕓薹取子者皆二三月好
雨澤時種(三物性而耐寒經/冬則死故須春種)
又曰蜀芥蕓薹芥取葉者皆七月半種地欲糞熟蜀芥
一畝(用子/一升)
崔寔曰六月大暑中伏後可收芥子七月八月可種芥
務本新書芥菜宜秋前種大槩雖不及蔓菁餘亦頗同
子作芥花芥末如近郭芥菜宜多種蕓薹芥子種同蜀
芥每畝用子四升足霜始收辛不甚香經三冬以草覆
之不死至春復可供食
王禎曰今江南農家所種如種葵法俟成苗必移栽之
(早者七月半後/種遲者八月種)厚加倍壅草即鋤之旱即灌之冬芥經
春長心中為鹹淡二俎亦任為鹽菜
又云十月收蕪菁訖時收蜀芥
又云如即收子者即不摘心夫芥之為物心多而耐久
味辣而性温可搗取汁以供庖饌
務本新書曰芥藍二月畦種苗高剝葉食之剝而復生
刀割則不長加火煮之以水淘浸或炒爁或拌食或包
餕餡或捲餅生食頗有辛味五月園枯此菜獨茂故又
曰主園菜食至冬月以草覆其根四月終結子可收作
末根又生葉又食一年陜西多食此菜若中人之家但
能自種三兩畦藍菜并一二畦韭周歳之中甚省菜錢
𤣥扈先生曰芥菜八月撒種九月治畦分栽糞水頻灌
冬月淹藏家家用度晒乾于無煙雨處架起三年亦可
食
蒝荽説文葰(註可以香口其莖柔葉細而根多鬚綏綏/然也一名胡妥張騫使西域始得種歸故)
(名一名香荽并汾之間避石勒諱胡也俗呼為蒝荽蒝/乃莖葉布散之貌俗作莞非  又有一種名石葫荽亦)
(名鵞不食草載在本/草堪入藥却非此種)
齊民要術曰胡荽宜黒軟青沙良地三徧熟耕(樹隂下/不得和)
(豆處/亦得)春種者用秋耕地開春凍解地起有潤澤時急接
澤種之種法近市負郭田一畝用子二升故穊種漸鋤
取賣供生菜也外舍無市之處一畝用子一升疎密正
好六七月種一畝用子一升先燥晒欲種時布子於堅
地一升子與一掬濕土和之以脚蹉令破作兩段(多種/者以)
(磚瓦蹉之亦得以木礱之亦得子有兩人人各著故不/破兩段則疎宻水浥而不生著土者令注入殻中則生)
(疾而長速種時欲燥此菜非/雨不生所以不求濕下也)於旦暮潤時以耬耩作壟
以手散子即勞令平(春雨難期必先藉澤蹉跎失機則/不得矣地正月中凍解者時節既)
(早雖浸芽不生但燥種之不須浸子地若二月始解者/歳月稍晚恐澤少不時生失歳計矣便於煖處籠盛胡)
(荽子一日三度以水沃之二三日則芽生於旦暮時投/潤漫擲之數日悉出矣大體與種麻相似假令十日二)
(十日未出者亦勿怪之㝷/自當出有草方令拔之)菜生二三寸鋤去穊者供食
及賣十月足霜乃收之取子者仍留根間拔令稀(穊即/不生)
以草覆上(覆者得供生/食又不凍死)又五月子熟拔取曝乾(勿使令/濕濕則)
(浥/鬱)格柯打出作蒿􁁊盛之冬日亦得入窖夏還出之但
不濕亦得五六年停一畝收十石都邑糶貴石堪一疋
絹若地柔良不須重加耕墾者於子熟時好子稍有零
落者然後拔取直深細鋤地一遍勞令平六月連雨時
櫓生者亦㝷滿地省耕種之勞秋種者五月子熟拔去
急耕十餘日又一轉令好調熟如麻地即於六月中旱
時耬耩作壟蹉子令破手散還勞令平一同春法但既
是旱種不須耬潤此菜早種非連雨不生所以不同春
月要求濕下種後未遇連雨雖一月不生亦勿怪麥底
地亦宜種止須急耕調雖名秋種㑹在六月六月中無
不霖望連雨生則根強科大七月種者雨多亦得雨少
則生不盡但根細科小不同六月種者便十倍失矣大
都不用觸地濕入中生高數寸鋤去穊者供食及賣作
葅者十月足霜乃收之一畝兩載載直絹三疋若留冬
中食者以草覆之尚得竟冬中食其春種小小供食者
自可畦種畦種者一如葵法若種者挼生子令中破籠
盛一日再度以水沃之令生芽然後種之再宿即生矣
(晝用箔蓋夜則去之晝不/蓋熱不生夜不去蟲耬之)凡種菜子難生者皆水沃令
芽生無不即生矣(𤣥扈先生曰畦種水澆/何必須連雨乎可必乎)
王禎曰先將子捍開四月五月七月晦日晩宜種種宜
濕地以灰覆之水澆則易長
又曰胡荽其子搗細香而微辛食饌中多作香料以助
其味於蔬菜子葉皆可用生熟皆可食甚有益于世也
齊民要術曰作胡荽葅法湯中渫出之著大甕中以煖
蓋經宿水浸之明日汲水淨洗出别器中以鹽酢浸之
香美不苦亦可洗訖作粥津麥䴷味如䖆芥葅法亦有
一種味作裹葅者亦須渫去苦汁然後乃用之矣
博聞錄曰胡荽必於月晦日晩下種
蕓薹服䖍通俗文曰胡菜(註羌隴氏胡多種此菜能厯/霜雪故名或云塞外有地名)
(雲臺戍始種此菜故名一名油菜經陶𢎞景云蕓薹乃/人間所噉菜也  寇宗奭曰蕓薹  冬不死辟蠧  李)
(時珍曰乃今油菜也形色微似白菜冬末春初採心為/茹三月則老不可食開小黄花四瓣結莢收子灰赤色)
(炒過榨油然燈甚明近/人因有油利種者頗廣)
齊民要術曰蕓薹一畝(用子/四升)種法與蕪菁同既生亦不
鋤之
又云蕓薹足霜乃收(不足霜/即澀)
又云旱則畦水澆五月熟而收子(蕓薹冬天草覆亦得/取子種種又得生茹)
(供/食)
王禎曰蕓薹不甚香經冬根不死
便民圖纂曰油菜八月下種九十月治畦以石杵舂穴
分栽用土壓其根糞水澆之若水凍不可澆至二月間
削草淨澆不厭頻則茂盛薹長摘去中心則四面叢生
子多子可榨油柤可壅田
藏菜七月下種寒露前後治畦分栽栽時用水澆之待
活以清糞水頻澆遇西風則不可澆
𤣥扈先生曰呉下人種油菜法先于白露前日中鋤連
泥草根晒乾成堆用穰草起火將草根煨過約用濃糞
攪和如河泥復堆起頂上作窩如井口秋冬間將濃糞
再灌三次此糞灰泥為種菜肥壅也到明年九月耕菜
地再三鋤令極細作壠并溝廣六尺壠上横四科科行
相去各一尺五寸用前糞灰泥匀撒土面然後將菜栽
移植植之明日糞之地濕者糞三水七乾者糞一水九
如是三四遍菜栽漸盛漸加真糞冬月再鋤壠溝泥鍬
起加壠上一則培根一則深其溝以備春雨臘月又加
濃糞生泥上春月凍解將生泥打碎正二月中視田肥
痩燥濕加減加糞壅四次二月中生薹摘取之糟醃聽
用即復多生薹心花實益繁立夏後拔科收子中農之
入畝子二石薪十石薪中用蠶簇也種蔓菁法宜倣此
菠菜菠薐一名赤根又名波斯草(劉禹錫云菠薐本西/國中種自頗陵國將)
(其子來今呼其名語頗訛耳即博聞錄菠菜過月朔乃/生須二十七八間種之月初  生種時須以其子砑開)
(易浸/脹)
農桑輯要云菠薐作畦下種如蘿蔔法春正月二月皆
可種逐旋食用秋社後二十日種于畦下以乾馬糞培
之以備霜雪十月内以水沃之以備冬食
農桑通訣曰菠薐七八月間以水浸子殻軟撈出控乾
就地以灰拌撒肥地澆以糞水芽出惟用水澆待長仍
用糞水澆之則盛
春月出薹至春暮莖葉老時用沸湯掠過晒乾以備園
枯時食用甚佳實四時可用之菜也
莧爾雅曰蕢赤莧(莖葉皆高大易見故從見莧亦多種/有馬齒莧䑕齒莧及糠莧此野莧也)
(若夫赤莧白莧紫莧紅莧人莧又有五色莧皆可蔬茹/人白二莧亦可供藥易言莧陸夬夬謂其柔脆也列子)
(言寧生程程生馬馬生人馬者馬莧/馬藍草之類人者人參人莧之類也)
農桑輯要曰人莧但五月種之園枯則食(今人有三/四月種者)如
欲出種留食不盡者八月收子本草云不可以莧菜與
鼈同食則生鼈癥試以鼈甲如豆片大者以莧菜封裹
之置于土坑以土蓋之一宿盡變成鼈也
莧菜二月間下種三月下旬移栽于茄畦之旁同澆灌
之則茂
茼蒿蓬蒿(形氣同于蓬蒿故名白王禎曰同/蒿者葉綠而細莖稍  味甘脆)
農桑通訣曰茼蒿春二月種可為常食秋社前十日種
可為秋菜如欲出種春菜食不盡者可為子俱是畦種
其葉又可湯泡以配茶茗實菜中之有異味者
李時珍曰八九月下種冬春採食四月起薹花淺黄色
如單瓣菊花結子近百成毬最易繁茂
甜菜(古作/菾)釋名菾菜(即莙/薘也)
農桑通訣曰莙薘作畦下種如蘿蔔法春二月種之夏
四月移栽園枯則食如欲出子留食不盡者地凍時出
于暖處收藏來年春透可栽收種或作蔬或作羮或作
菜乾無不可也
本草云莖灰淋汁洗衣其白如玉
便民圖纂曰莙薘八月下種十月治畦分栽頻用糞水
澆之
芹爾雅曰芹楚葵(芹古作蘄一名水英按生江湖陂澤/間者水芹也生平地者旱芹也二月)
(生苗其葉對節生黄晉書立春日以芹芽為菜盤相饋/又有紫芹出太行  屋可制汞不可食  又一種馬芹)
(爾雅曰茭牛蘄葉細鋭可食亦芹類也之别有/一種黄花者名毛芹食之殺人蛟龍食  亦病)
齊民要術曰芹菜收根畦種之常令足水尤忌瀋泔及
鹹水澆之則死性易繁茂而甜脆勝野生者
陶隱居曰二三月芹作英時可作俎及熟爚食之
𤣥扈先生曰野芹須取嫩白為佳輕鹽一二日湯焯過
晒須一日乾方妙
􁋁(古苣/字)小雅薄言采芑(疏云苦菜也青州謂之芑莖説/文􁋁作苣呉人呼為苣菜  青)
(白色摘其葉白汁出脆可生食亦可烝為茹按苣有三/種白苣苦苣萵苣皆不可烹煑故通曰生菜彭秉曰咼)
(菜自咼國/來故名)
農桑通訣曰萵苣作畦下種如菠薐法但得生芽先用
水種浸一日於濕地上布襯置子于上以盆椀合之候
芽漸出即種正二月種之可為常食秋社前一二日種
者可為醃菜其莖去皮蔬食又可糟藏謂之萵笋
苜蓿爾雅翼曰木粟(言其米可炊飯也飼郭璞作牧宿/謂其宿根自生可  牧牛馬也)
(漢書西域傳曰罽賔有苜蓿大宛馬武帝時得其馬漢/使採苜蓿種歸陸機與弟書曰張騫使外國十八年得)
(苜蓿歸西京雜記曰樂遊苑自生玫瑰樹下多苜蓿苜/蓿一名懷風時人或謂光風草風在其間蕭蕭然日照)
(其花有光彩故名懷風茂陵人謂之連枝草開李時珍/曰二月生苗一科數十莖葉綠色入夏及秋  細黄花)
(結小莢圓扁旋轉有刺内有/米如穄米可為飯亦可釀酒)
齊民要術曰地宜良熟七月種之畦種水澆一如韭法
(𤣥扈先生曰苜蓿須先剪一上/糞鐵杷掘之令起然後下水)早種者重耬耩地使壟
深濶竅瓠下子批契曳之每至正月燒去枯葉地液輒
耕壟以鐵齒􁓰楱􁓰楱之更以魯斫斸其科土則滋茂
矣(不爾/則痩)一年則三刈留子者一刈則止春初既中生噉
為羮甚香長宜飼馬馬尤嗜之此物長生種者一勞永
逸都邑負郭所宜種之
崔寔曰七月八月可種苜蓿
𤣥扈先生曰苜蓿七八年後根滿地亦不旺宜别種之
根亦中為薪
紫蘇爾雅曰蘇桂荏(註曰蘇荏類也故名桂荏一名赤/蘇又有一種白蘇  王禎曰蘇六)
(畜所不犯類能全身遠害者于五谷有外䕶之功于人/有燈油之用  東人呼為魚以其似蘇字但除禾旁故)
(也莖方葉圓而有尖四圍有齒肥地者背面皆紫痩地/背紫面青面背皆白即白蘇也  荏子白者良黄者不)
(美荏即今/白蘇子也)
齊民要術曰荏隨宜園畔漫擲便歳歳自生荏子秋末
成可收蓬於醬中藏之(蓬荏角也/實成則惡)其多種者如種穀法
(雀甚嗜之必/須近人家種)收子壓取油可以煑餅(荏油色綠可愛其/氣香美煑餅亞胡)
(麻油而勝麻子脂膏麻子脂膏並有腥氣然荏油不可/為澤焦人髮研為羮臛美於麻子遠矣又可以為燭良)
(地十石多種博谷則/倍收於諸田不同也)為帛煎油彌佳(荏油性淳塗/帛勝麻油)
𤣥扈先生曰二月三月下種或宿子在地自生
務本新書凡種五穀如地畔近道者亦可另種蘇子以
遮六畜傷踐收子打油燃燈甚明或熬油以油諸物
王禎曰蘇子碾之雜末作糜甚肥美下氣補益
蘇採葉茹之或鹽或梅滷作葅食甚香夏月作熟湯飲
五六月連根收採以火煨其根隂乾經久則葉不落
蓼爾雅曰薔虞蓼(郭璞注虞蓼澤/蓼也一名水蓼)
齊民要術曰三月可種荏蓼荏性甚易生蓼尤宜水畦
種也
崔寔曰正月可種蓼
家政法曰三月可種蓼
齊民要術曰蓼作葅者長二寸則剪絹袋盛沈於醬甕
中又長更剪常得嫩者(若待秋子成而落莖/既堅硬葉又枯燥也)取子者候
實成速取之(性易凋零/晩則落盡)五月六月中蓼可為虀以食莧
蘇恭曰莖赤色水挼食之勝于蓼子
冦宗奭曰水蓼造酒取葉以水浸汁和麵作麯蓋取其
辛耳
蘭香羅勒也(北人避石勒諱改蘭香一名瞖子草以其/子能入目去瞖也  韋𢎞賦敘曰羅勒者)
(生崑崙之丘出西蠻之俗案今世大葉而浥者名朝膊/香矣  劉禹錫曰蘭香處處有之有三種一種似紫蘇)
(葉一種葉大二十步内/即聞香一種堪作生菜)
齊民要術曰三月中候棗葉始生乃種蘭香(早種者徒/費子耳天)
(寒不/生)治畦下水一同葵法及水散子訖水盡蓰熟糞僅
得蓋子便止(厚則不生/弱苗故也)晝日箔蓋夜則去之(晝不宜見/日色夜須)
(受露/氣)生即去箔常令足水六月連雨拔栽之(掐心著泥/中亦活)
作葅及乾者九月收(晚即/乾惡)作乾者大晴時薄地刈取布
地曝之乾乃挼取末甕中盛須則取用(拔頭懸者裛爛/又有雀糞塵土)
(之患/也)取子者十月收(自餘雜香菜不列/者種法悉與此同)
博物志曰燒馬蹄羊角成灰春散著濕地羅勒乃生
事類全書云香菜常以洗魚水澆之則香而茂溝泥水
米泔亦佳夏秋採葉可作菜食或切葉以芼諸菜或於
素食麵粉之類皆可覆食以助香味也
俞貞木種樹書曰香菜與土龍朏不得用糞澆澆則不
香只以溝泥水米泔汁澆之佳
蘘荷説文􁁊苴也(搜神記作嘉草一名覆苴一名蘘草/一名猼苴與芭蕉音相近  潘岳閒)
(居賦云蘘荷依隂芭蘇頌曰荆襄江湖間多種之北方/亦有春初生葉似  蕉根似薑芽而肥其葉冬枯根堪)
(為葅性好隂在本下生者尤美種史遊急就章曰蘘荷/冬日藏其來遠矣然有赤白二  赤者堪啖  崔豹古)
(今注云似芭蕉而白色先楊慎丹鉛錄云蘘荷注甘露/甘露即芭蕉也  𤣥扈  生曰蘘荷絶似芭蕉芭蕉結)
(子此不結子有時開花承甘露故又名為甘露子/非蔓生之甘露也今嶺北人家所種蕉皆蘘荷耳)
齊民要術曰蘘荷宜在樹隂下二月種之一種永生亦
不須鋤微須加糞以土覆其上八月初踏其苗令死(不/踏)
(則根不/滋潤)九月中取旁生根為葅亦可醬中藏之十月終
以穀麥種覆之(不覆則/凍死)二月掃去之
食經藏蘘荷法蘘荷一石洗漬以苦酒六斗盛銅盆中
著火上使小沸以蘘荷稍稍投之小萎便出著蓆上令
冷下苦酒三斗以二升鹽著中乾梅三升使蘘荷一鹽
酢澆上綿覆罌口二十日便可食矣
崔豹曰其子花生根中花未敗可食久則消爛
㓂宗奭曰八九月間醃貯以備冬月作蔬果
甘露子(苗長四五寸許根如累/珠味甘而脆故名甘露)
王禎曰凡種宜於園圃近隂地春時種之用麥糠為糞
地宜沾潤為佳至秋乃收
務本新書曰白地内區種暑月以麥穅蓋之承露滋𦙍
以是得名
又云宜肥地熟鋤取子稀種其根皆連珠須耘淨方茂
又云甘露子生熟可食可用蜜或醤漬之作豉亦得
菌爾雅曰中馗菌小者菌(郭璞曰地􁁊也似蓋今江東/名為土菌亦曰馗㕑可啖之)
(乂王禎曰菌皆朽株濕氣烝浥而生中原呼菌為菌茹/  為莪又一種謂之天花桑樹上生者呼為桑莪施之)
(素食最佳雖南北異名而其用則一今江南山中松下/生者名為松滑菌之種不一名亦如之野􁁊如赤菰黄)
(耳皆可食然辨之不精多能毒人雖甘無益也不復具/載  𤣥扈先生曰北土有羊䐗菜生天淀中此葦根所)
(為也南土有天仙菜此茅根所為也有竹菇竹根所為/也他如天花麻菇雞蹤猴頭之屬皆草木根腐壞而成)
(者又曰五木耳亦/桑槐榆楊楮所生)
四時類要曰三月種菌子取爛構木及葉於地埋之常
以泔澆令濕三兩日即生又法畦中下爛糞取構木可
長六七寸截斷磓碎如種菜法於畦中匀布土蓋水澆
長令潤如初有小菌子仰杷推之明旦又出亦推之三
度後出者甚大即收食之本自構木食之不損人(𤣥扈/先生)
(曰構樹即榖樹也一名楮葉有瓣曰/楮無瓣曰構見段成式酉陽雜俎)
農桑通訣曰取向隂地擇其所宜木(風諸栲/等樹)伐倒用斧
碎砍成坎以土覆壓之經年樹朽以􁁊碎剉匀布坎内
謂之驚禪雨雪之餘天氣蒸暖則􁁊生矣雖踰年而獲
以繼取及土覆之時用泔澆灌越數時則以槌棒擊樹
其利則甚博采訖遺種在内來歳仍發復相地之宜易
歳代種新採趂生煑食香美曝乾則為之香􁁊今深山
窮谷之民以此代耕殆天茁此品以遺其利也
　
　
　
　
　
　
　
　
　
　
　
　
　
　
　農政全書卷二十八
欽定四庫全書
　農政全書卷二十九
　　　　　　　　　　　　明　徐光啓　撰
　　樹藝
　　　果部上
棗爾雅曰壼棗邊要棗櫅白棗樲酸棗楊徹齊棗遵羊
棗洗大棗煑填棗蹶泄苦棗晳無寔棗還味棯棗(郭璞/注曰)
(今江東呼棗大而鋭者為壺壺猶瓠也要細腰今之鹿/盧棗櫅即今棗子白熟樲酢  遵實小而圓紫黑色俗)
(呼羊矢棗即羊棗也者今河東猗氏大棗子如雞卵蹶/泄子味苦晳不著子  還味短味也  陸佃埤雅曰大)
(曰棗小曰棘棘酸棗也多河東安邑出御棗今名攜落/蘇  樂氏棗豐肌細核  膏肥美舊傳樂毅自燕  來)
(邱蹙咨棗即大白核小而肥不榖城紫棗長三寸棗章/  脆棗實小而圓生食脆美  能久留  西王母  冬)
(夏有葉九月生花十一月乃熟大如李核三子一赤又/云名玉文棗其實如瓶  羊角棗亦三子一赤  青城)
(無核棗實小核僅有形食之不覺郡窑坊棗味佳出應/天府窑坊門  洛陽夏白棗  汲  墟棗  信都大棗)
(灌梁國夫人棗心堯山有厯棗猴又有三星棗駢曰棗/  棗狗牙棗雞  棗牛頭棗獮  棗氐棗夕棗木棗桂)
(棗棠棗丹棗崎亷棗玉門棗水菱棗説文云梬棗也似/柿而小  陶𢎞景曰出青州者形大而核細多膏甚甜)
(鬱州𤣥市者亦好微不及耳月李時珍曰棗本赤心有/刺四月生小葉尖觥光澤五  開小花白色微青  本)
(草衍義曰南北皆有之然南棗堅燥/不如北棗肥美生于青晉絳者尤佳)
齊民要術曰常選好味者留栽之候棗葉始生而移之
(棗性硬故主晚栽/早者堅格生遲也)三步一樹行欲相當(如本年芽未出/勿遽刪除諺云)
(三年不算死亦/有久而復生者)令牛馬覆踐令淨(棗性堅強不以苗椋/是以耕荒穢則蟲生)
(所以須淨地堅/鋭故宜踐也)正月一日日出時反斧班駮椎之名嫁
棗(不椎則花無實子而零落也𤣥扈先生曰北方棗/木歳歳嫁之結實繁盛而木俱内傷不堪作材)候
大蠶入簇以杖擊其枝間振落狂花(不打花繁/則實不成)全赤即
收收法日日撼落之為上人家凡有阜勞之地不任耕
稼者厯落種棗則任矣(棗性燥收故/任阜勞之地)
太史公曰安邑千樹棗其人與千户侯等
羣芳譜曰棗全赤即收撼而落之為上半赤而收者肉
未充滿乾則色黄而皮皺將赤味亦不佳全赤久不收
則皮破復有鳥雀之患一法將纔熟棗乘清晨連小枝
葉摘下勿損傷通風處晾去露氣揀新缸無油酒氣者
清水刷淨火烘乾晾冷取淨稈草晒乾候冷一層草一
層棗入缸中封嚴密可至來歳猶鮮
齊民要術曰先治地令淨布椽於箔下置棗於箔上以
椽聚而復散之一日中二十度乃佳夜仍不聚(得霜露/氣乾速)
(成隂雨之時/乃聚而苦之)五六日後别擇取紅軟上高㕑上曝之(㕑/上)
(者已乾雖厚/一尺亦不壞)擇去胖爛者其未乾者曝曬如法
食經曰作乾棗法須治淨地鋪菰箔之類承棗日曬夜
露擇去胖爛曝乾收之切而曬乾者為棗脯煮熟榨出
者為棗膏亦曰棗瓤蒸熟者為膠棗加以糖蜜拌烝則
更甜以麻油葉同蒸則色更潤澤搗棗膠曬乾者為棗
油其法取紅軟乾棗入釡以水僅淹平煑沸漉出砂盆
研細生布絞取汁塗盤上曬乾其形如油以手摩刮為
未收之每以一匙投湯盌中酸甜味足即成美漿用和
米麨最止飢渴益脾胃也盧諶祭法云春祀用棗油即
此
冦宗奭曰青州人以棗去皮核焙乾為棗脯以為竒果
桃爾雅曰旄冬桃褫桃山桃(郭璞注曰旄桃子冬熟山/桃實如桃而不解核羣芳)
(譜曰褫桃一名毛桃味惡不堪食其仁充滿多脂可入/藥  鄴中記曰石虎苑中有句鼻桃重二斥  洛中崑)
(崙桃一名王母桃一名仙人桃一名冬桃形如葀蔞表/裹徹赤得霜始熟味甘美  日月桃一枝二花或紅或)
(白丈波斯國扁桃形扁肉澀不堪食核状如盆樹高五/六  圍四五尺葉似桃而濶三月閒白花花落結實如)
(桃彼地名波淡樹仁甘美畨人珍之香新羅桃子可食/性熱  方桃形微方  餅子桃狀如  餅味甘  油桃)
(小於衆桃有赤斑㸃光如塗油月令中桃始花即此花/多子小不堪㗖惟取仁出汴中  常山巨核桃霜下始)
(花盛暑方熟漢明帝時獻/絨比諸桃開遲而色可愛)　(緋桃俗名蘇州桃花如剪/積石桃大如斗斛器  漢)
(武帝上林苑有緗桃紫文桃金城桃紅瑞仙桃色深紅/花最密  絳桃千瓣  二色桃色粉  花開稍遲千瓣)
(極佳甘金桃形長色黄如金肉粘核多蛀熟遲用柿接/者味  色黄  銀桃形圓色青白肉不粘核六月中熟)
(人千葉桃花色淡結實少深美人桃花粉紅千葉又名/  面桃不實鴛鴦桃千葉  紅開最後結實不雙  李)
(桃花深紅形圓色青肉不粘核其實光澤如李一名光/桃  十月桃花紅形圓色青肉粘核味甘酸十月中成)
(熟一名古冬桃又名雪桃雨水蜜桃上海有之其味亞/於生荔枝  雷震紅每雷  過輒見一紅暈更為難得)
(甚絡絲桃開時垂絲一二尺採之煉以松脂纒織成履/  輕  夀星桃樹矮而花能結大桃然不堪食  盧山)
(有山桃大如檳榔又有白桃烏桃五月桃秋桃胭脂桃/灰桃秋白桃秋赤桃綺帶桃合桃  農桑通訣曰早熟)
(者謂之絡絲白晚熟者謂之/過雁紅夏秋咸有食之不匱)
齊民要術曰種法熟合肉全埋糞地中(直置凡地則不/茂桃惟早實三)
(歳便結子故/不求穀也)至春既生移栽實地(若仍糞中則實/小而味苦矣)栽法
以鍬合土掘移之(桃性易種難栽若離本/上率多死故須然矣)
又法(桃熟時牆南陽中暖處深寛為坑選取好桃數十/枚擘取核即内牛糞中頭向上取好爛和土厚覆)
(之令厚尺餘至春桃始動時徐徐撥去糞土皆因生芽/合取桃種之萬不失一其味以熟糞糞之則益桃味)
桃性皮急四年以上宜以刀竪􁋕其皮(不􁋕者皮/急則死)七八
年便老(老則/子細)十年則死(是以宜歳/歳常種之)
便民圖纂曰於暖處為坑春間以核埋之蒂子向上尖
頭向下長二三寸許和土移種其樹接杏最大接李紅
甘
種樹書曰柿接桃則為金桃李接桃則為李桃梅接桃
則為脆桃
羣芳譜曰或云種時將桃核刷淨令女子豔粧種之他
日花艷而子離核
凡種桃淺則出深則不生故其根淺不耐旱而易枯近
得老圃所傳云於初結實次年斫去其樹復生又斫又
生但覺生虱即斫令復長則其根入地深而盤結固百
年猶結實如初
桃實太繁則多墜以刀横斫其幹數下乃止又社日舂
根下土持石壓樹枝則實不墜桃子蛀者以煑猪首汁
冷澆之或以刀疎斫之則穰出而不蛀如生小蟲如蚊
俗名蚜蟲雖桐油灑之不能盡除以多年竹燈檠掛懸
樹梢間則蟲自落甚驗
李時珍曰生桃切片瀹過曝乾可充果食
又酢法取桃爛自零者收去内之於甕中以物蓋口七
日之後既爛漉去皮核密封閉之三日酢成香美可食
三月三日採桃花酒浸服之除百病好顔色
又三月三日取桃花隂乾為末收至七月七日取烏雞
血和塗面光白潤色如玉
李(附棠/棣)爾雅曰休無實李痤接慮李剝赤李(荆州記曰/房陵南郡)
(有名李李風土記曰南郡細李四月先熟李西京雜記/曰有朱  黄李紫李綠李青李綺李青房  車下李顔)
(回李合枝李羌李燕李猴李武帝修上林苑羣臣獻木/李實大而美  麥李麥秀時熟實小有溝肥甜一名座)
(一名椄慮黄南居李解核如杏堪入藥香季春李冬花/春實  御  李形大而味厚核小而甘    均亭李紫)
(而肥大味甘如蜜李擘李熟則自裂無餻李一名離李/肥粘如餻  中植  麥前熟  趙李  核一名休  御)
(李大如櫻桃紅黄色先諸李熟柰赤駁李其實赤一冬/李十月十一月熟  離核李似  有劈裂  經李  名)
(老李樹數年即枯沂杏李味小酸似杏李縹青李出房/陵  建黄李出河    又有黄扁李夏  青皮李赤陵)
(李馬肝李牛心李紫粉李小青李水李扁縫李金李鼠/精李晚李赤李之類今建寜者甚甘李乾皆出焉  李)
(時珍曰李名嘉慶子出東都嘉慶坊今人呼乾李為嘉/慶子稱謂既熟不復知其所自矣梵書名李曰居陵迦)
(鍾琳國玉華李五千歳一熟/  山李大如瓶食之生竒光)　(員邱紅李李/天台水晶)
便民圖纂曰取根上發起小條移栽别地待長又移栽
成行栽宜稀不宜肥地肥則無實宜臘月移栽(𤣥扈先/生曰李)
(接桃梅易活且/耐久亦耐糞)
齊民要術曰樹下欲鋤去草穢而不用耕墾(耕則肥而/無衍實樹)
(下犂撥/即死)桃李大率方兩步一根(大槩連隂則子細而味/不佳管子曰三沃之土)
(其木宜梅李韓詩外傳云簡王曰春樹桃李夏隂其下/秋得食其實春種蒺藜夏不得採其實秋得刺焉家政)
(法曰二曰/從梅李也)
李性耐久樹得三十年老雖枯枝子亦不細嫁李法正
月一日或十五日以磚著李樹岐中令實繁(又臘月中/以杖微打)
(岐間正月晦日復打之亦足子也又以煑醴酪火掭/著樹枝間亦良樹寒實多者故多束之以取火焉)
李時珍曰用鹽曝糖藏蜜煎為果惟曝乾白李有益(其/法)
(用夏李色黄便摘取於鹽中挼之鹽入汁出然後合鹽/曬令萎手捻之令𥚹復曬更捻極褊乃止曝乾餘酒時)
(以湯洗之漉著/蜜中可酒矣)
附棠棣如李而小子如櫻桃熟食美北方呼之林思又
名郁李
梅爾雅曰梅柟時英梅(郭璞注曰梅似杏實醋英子雀/梅  廣志曰蜀名梅為䕩大如)
(雁子實綠萼梅凡梅花跗蒂皆絳紫色惟此純綠枝梗/亦青  大五月熱特為清高  重葉梅花葉數層如小)
(白蓮結實多雙煎消梅實圓鬆脆多液無滓落地必碎/惟可生噉不入  造  玉蝶梅花甚可愛  冠城梅實)
(甚大五月熟月時梅實大五六月熟紅早梅四月熟福/冬梅實小十  可用不能熟  千葉  梅出湘閩有)
(州紅潭州紅邵武紅必鶴頂梅實大而紅結鴛鴦梅花/輕盈葉數層凡雙果  並蒂惟此一蒂而  雙梅  雙)
(頭紅梅葉重或結並蒂小實不堪啖不杏梅色淡紅實/扁而斑味似杏  氷梅實吐自葉罅  花色如氷玉無)
(核含之自融如氷臘墨梅花黑如墨或云以苦楝樹接/者  又有千葉黄  梅侯梅朱梅紫梅同心梅紫蒂梅)
(麗枝梅胭脂梅百葉梅湘梅皆梅先衆木而花子赤者/材堅子白者材脆  接本葉  如杏實赤于杏而酸亦)
(生/噉)
便民圖纂曰春間取核埋糞地待長三二尺許移栽其
樹接桃則實脆若移大樹則去其枝梢大其根盤沃以
溝泥無不活者
接法春分後用桃杏體杏更耐久(梅譜云江梅野生者/不經栽接花小而香)
(子小/而硬)
齊民要術曰栽種與桃李同
梅實採半黄者籠盛於突上熏乾者烏梅(濃燒穰以湯/沃之取汁以)
(梅投之使澤乃出烝之則/不蠧烏梅入藥不任調食)青者以鹽漬之日曬夜漬十
晝夜為白梅亦可蜜煎糖藏以充果飣(白梅調鼎和/虀所在多任)熟
者笮汁曬收為梅醬(夏月可/調水飲)陸機詩疏云其實酢曝乾
為脯入羮臛虀中又可含以香口
食經曰蜀中取梅極大者剝皮隂乾勿令得風經二宿
去鹽汁内蜜中月許更易蜜經年如新(一糖脆取青梅/每百個以刀劃)
(成路將熟冷醋浸一宿取出控乾别用熟醋調沙糖一/斤半浸没入新瓶肉以箬紥口仍覆碗藏地深一二尺)
(用泥上蓋過白露/節取出換糖浸)
杏釋名曰甜梅(廣志曰有黄杏有李杏金西京雜記曰/文杏材有文彩  濟南  杏大如梨黄)
(如橘熟最早味最勝一名漢帝杏甘滎陽白杏熟時色/白或微黄味甘淡而不酢  沙杏  而多汁世稱水杏)
(而梅杏黄而帶酢鄴中柰杏青而帶黄色金剛拳赤大/  扁肉厚味佳一名肉杏  木杏形扁  青黄味酢不)
(堪食民山杏不堪食可收仁用花𤣥紫杏蓬萊杏赤杏/  齊  要術曰梅花早而白杏  晩而紅梅實小而酸)
(核有虀文杏實大而甜核無文采世人或不能辨言梅/杏為一物失之逺矣  花六出者必雙仁有毒千葉者)
(不結實紅葉似梅差大色微紅圓而有尖花二月開未/開色純  開時色白微帶紅至落則純白矣實如彈丸)
(有大如梨者/生酢熟甜)
便民圖纂曰熟杏和肉埋核於糞土中待長四尺許大
則移栽不移則實小而苦(凡薄地不生生亦不茂至春/生後即換地移栽不移則實)
(小而味苦若種下一年不/可種種則肥而不實矣)
四時類要曰既移不得更於糞地必致少實而味苦移
須含土三步一樹穊即味甘服食之家尤宜種之(樹大/花多)
(實根最淺以長石/壓根則花盛子牢)
種杏宜近人家(樹大戒移栽移則不茂正月䦆樹下地/通陽氣二月除樹下草三月離樹五步)
(作畦以通水旱則澆灌遇有/霜雪則燒烟樹下以䕶花苞)
桃樹接杏結果紅而且大又耐久不枯
釋名曰杏梅皆可以為油
生杏可曬脯作乾果食之(杏熟時榨濃汁塗盤中曬乾/以手摩刮收之可和水調麨)
(食/)
齊民要術曰杏子仁可以為粥(多收買者可以/供紙墨之直也)
嵩高山記曰牛山多杏自中國喪亂百姓飢餓皆資此
為命人人充飽
神仙傳曰董奉居廬山為人治病不取錢重病得愈使
種杏五株輕病一株數年中杏有十數萬株杏熟於林
中所在作倉宣語買杏者不須求報但自取之其一器
穀便得一器杏奉悉以前所得穀賑救貧乏
梨爾雅曰山樆(郭璞注曰即今梨樆一名快果一名果/宗一名蜜父一名玉乳  廣志曰洛陽)
(北邙張公夏梨海内惟有一樹常山真定山陽鉅野梁/國睢陽齊國臨菑鉅復並梨上黨楟梨小而加甘  廣)
(都梨又云鉅鹿豪梨重六斤數人分食之供新豐箭谷/梨  𢎞農京兆及扶風郡界諸谷中梨多  御  陽城)
(秋梨夏梨碎三秦記曰漢武東園一名御宿有大梨如/斗落地即  取者以布囊盛之名曰含消梨  荆州風)
(土記曰江陵有石梨寸永嘉青田邨民家有一梨樹名/曰官梨樹大一圍五  常以貢獻名曰御梨實落地即)
(融釋梨西京雜記曰上林苑有青玉梨金柯梨縹蔕梨/紫條  紫梨芳梨實小青梨實大大容梨細葉梨  瀚)
(海梨出瀚海地耐寒不枯梨本草圖經曰乳梨又名雪/梨出宣州皮厚而肉實鵞  出近京州郡及北都皮薄)
(而漿多味差短於乳梨香則過之其餘有水梨消梨紫/煤梨赤梨甘棠梨禦兒梨之類  又有桑梨惟堪煮食)
(今北地有香水梨最為上品斗太上/之藥𤣥光梨塗山有梨大如  紫色)
齊民要術曰種者梨熟時全埋之經年至春地釋分栽
之多著熟糞及水至冬葉落附地刈殺之以炭火燒頭
二年即結子(若□生及種而不栽者著子遲每/梨有十許惟二子生梨餘皆生杜)插者彌
疾插法用棠杜(棠梨大而細理杜次桑梨大惡棗石榴/上插得者為上梨雖治十收得一二也)
杜如臂已上皆任插(當先種杜經年後插之至冬俱下/亦得然俱下者地死則不生也)
杜樹大者插五枝小者或二梨葉微動為上時(𤣥扈先/生曰凡)
(貼法皆於葉微/動時無不活者)將欲開莩為下時先作麻紉纒十許匝
一鋸截杜令去地五六寸斜㩥竹刺皮木之際令深一
寸許折取其美梨枝陽中者隂中枝則實少長五六寸
亦斜㩥之令過心大小長短與籖等以刀􁁊梨枝斜㩥
之際剝去黑皮(勿令傷青皮/青皮傷即死)拔去竹籖即插梨令至􁁊
處木還向木皮還近皮插訖以綿裹杜樹封熟泥於上
以土培覆之勿令堅固百不失一(梨枝甚脆培土時宜/慎之勿使掌撥䕶撥)
(䕶則/折)
其十字破杜者十不收一(所以然者木裂/皮開虚燥故也)
梨既生杜旁有葉出輒去之(不去勢分梨長必遲𤣥/扈先生曰凡樹皆然)
凡插梨園中者用旁枝庭前者中心(旁枝葉下上易收/中心上聳不妨)
用根邊小枝樹形可喜五年方結子鳩脚老枝三年即
結子而樹醜(呉氏本草曰金劍乳婦不可食梨多食即/損人非補益之物産婦蓐中及疾病未愈)
(食梨多者無不致病欬/逆氣上者尤宜慎之)
便民圖纂曰梨春間下種待長三尺許移栽或將根上
發起小科栽之亦可俟幹如酒鍾大於來春發芽時取
别樹生梨嫩條如指大者截作七八寸長名曰梨貼將
原幹削開兩邊插入梨貼以稻草𦂳縛不可動月餘自
發芽長大就生梨梨生用箬包裹恐象鼻蟲傷損在洞
庭山用此法或用身接根接尤妙春分可插
栽梨春分前十日取旺梨笋如拐様截其兩頭火燒鐡
器烙定津脉卧栽於地即活
齊民要術曰凡遠道取梨者下根即燒三四寸可行數
百里猶生
藏梨法初霜後即收(霜多即不/得經夏也)於屋下掘作深隂坑底
無令潤濕收梨置中不須覆蓋便得經夏(摘時必令好/接勿令損傷)
(物類相感志云梨與羅蔔相間收藏或削梨蒂種于羅/蔔上藏之皆可經年不爛今北人每於樹上包裹過冬)
(乃摘/亦妙)
凡醋梨易水熟煑則甘美而不損人也
太史公曰淮北滎河南濟之間千株梨其人與千户侯
等(好梨多産於北土南/方惟宣城者為勝)
魏文帝曰真定郡梨大如拳甘若蜜脆若菱可以解煩
熱參之神農經中療病之功亦為不少西路産梨處用
刀去皮切作瓣子以火焙乾謂之梨花嘗充貢獻實為
佳果上可供於歳貢下可奉於盤珍張敷稱百果之宗
豈不信乎
栗(附/榛)爾雅曰櫟其實梂(郭璞注曰有棣彚自褁蔡廣志/曰關中大栗如雞子大  伯喈)
(曰有胡栗魏志云有東夷韓國山大栗狀如梨朔三秦/記曰漢武帝栗園有栗十五顆一升  王逸曰  濱之)
(栗其西京雜記曰榛栗塊栗嶧陽都尉栗都尉曹龍所/獻  大如拳  栗之大者為板栗中心扁子為栗楔稍)
(小者為山栗山栗之圓而末尖者為錐栗圓小如橡子/者為莘栗小如指頂者為芽栗即所謂栭栗也一名栵)
(栗可炒食之方劉恂嶺表錄云廣中無栗惟靳州山中/有石栗一年  熟圓如彈子皮厚而味如胡桃  衍義)
(云湖北一種栗頂圓末尖謂之旋栗或云即榛栗也曰/奥栗子圓而細惟江湖有之或云即莘也  陸機疏)
(栗五方皆有周秦呉揚特饒漁陽及范陽生者甜美味/長  梵書名篤迦  本草圖經云兖州宣州者最勝治)
(腰脚之疾四燕山栗小而味最甘樹高二三丈花生多/刺極類櫟  月開花青黄色長條似胡桃花實有房彚)
(大者若拳中子三四小/者若桃李中子惟一二)
便民圖纂曰栗臘月或春初將種埋濕土中待長六尺
餘移栽二三月間取别樹生子大者接之
齊民要術曰栗種而不栽(栽者雖生/㝷死矣)要初熟出殻即裹
埋著濕土中(埋必須深勿令凍則若路遠者以/韋囊盛之見風日  不復生矣)至春三
月悉芽生出而種之既生數年不用掌近(凡種成之樹/皆不用掌近)
(栗性尤/甚也)三年内每到十月常須草裹至二月乃解(不裹/則還)
(死大戴禮夏小正曰八月零而後取之故不/言剝之𤣥扈先生曰凡裹樹俱須三月解之)
種樹書曰栗採時要得披殘明年其枝葉益茂
九月霜降乃熟其苞自裂而子墜者乃可久藏苞未裂
者易腐也其花作條大如筯頭長四五寸可以㸃燈(𤣥/扈)
(先生曰古賦云榛栗罅/發栗熟自開殻落子)
冦宗奭曰栗欲乾收莫如曝之欲濕收莫如潤沙藏之
至夏初尚如新也(藏乾栗法取稻灰淋取汁漬栗日出/曬令栗肉焦燥不畏蟲得至後年春)
(夏藏生栗法著器中細沙可煨以盆覆/之至後年二月皆生芽而不蟲者也)
太史公曰秦饑應侯請發五苑之棗栗由是觀之本草
所謂栗厚腸胃補腎氣令人耐飢殆非虚語
附榛周官曰似栗而小(説文曰榛似梓實如小栗衛詩/曰山有蓁  陸機詩疏云榛有)
(兩種一種大小枝葉皮樹皆如栗而子小形如橡子味/亦如果枝莖可以為燭詩所謂樹之榛栗者也一種高)
(丈餘枝葉如水蓼子作胡桃味/遼代上黨甚多久留亦易油壞)
栽種與栗同其枝莖生樵爇燭明而無煙
太史公曰燕秦千樹栗其人與千户侯等栗之利誠不
減於棗矣本草言遼東榛子軍行食乏當糧榛之功亦
可亞於栗也
柰廣志曰橏掩蓲柰也(與林檎一類而二種白者為素/柰赤者為丹柰又名朱柰青者)
(為綠柰張掖有柰酒泉有赤柰以魏明帝時諸王朝京/賜東城柰一區陳思王謝曰柰  夏熟今則冬生物非)
(時為珍恩以須為厚詔曰此柰從涼州來晉官閤簿曰/秋有白柰  西京雜記曰紫柰别有素柰朱柰  涼州)
(有冬柰色微碧大如兎頭脂上林苑紫柰大如升核紫/花青汁如漆著衣難浣名  衣柰樹與葉皆似林檎而)
(實稍大味酸帶澀/梵言謂之頻婆)
齊民要術曰不種但栽之(種之雖生/而味不佳)取栽如壓桑法(𤣥/扈)
(先生曰此果最多/蟲宜勤勤修治)栽之如桃李法亦可接林檎
便民圖纂曰花紅將根上發起小條臘月移栽其接法
與梨同摘實後有蛀處與修治橘樹同三月開花結子
若八月復開花結子名曰林檎
西方多柰家以為脯數十百斛以為蓄積如藏棗栗法
謂之頻婆糧
柰麨(其法拾爛柰内甕盆合勿令風入六七日許當大/爛以酒醃痛拌之令如粥狀下水更拌以羅漉去)
(皮子良久澄清瀉去汁更下水復拌如初看無臭氣乃/上瀉去汁置布於上以灰飲汁如作米粉法汁盡刀剔)
(大如梳掌於日中曝乾研作/末便甜酸得所芳香非常也)
柰油(其法以柰搗汁塗繒/上曝燥取下色如油)
李時珍曰今關西人以赤柰取汁塗器中曝乾名果單
味甘酸可以饋遠又曰柰有冬月再實者
陶隱居云江東有之而北國最豐皆作脯
林擒一名來禽一名文林郎果一名蜜果(此果味甘能/來衆禽于林)
(故有林禽來禽之名悦唐高宗時紀王李謹得五色林/檎似朱柰以貢帝大  賜謹為文林郎人因呼林檎為)
(文林郎果又云其樹從河中浮來有文林郎拾得種之/因以為名  本草圖經曰木似柰實比柰差圓亦有甘)
(酢二種甘者早熟而味脆美酢者差晩須熟爛堪噉為/陳士良云大長者為柰圓者為林檎夏熟小者味澀)
(梣又名楸子秋熟五林檎樹二月開粉紅花六七月熟/又有金紅水蜜黒  種  李時珍曰其味酢者即楸子)
(也/)
栽壓法與柰同(此果根不浮歳栽故/難求是以須壓也)又法於樹旁數尺
許掘坑洩其根頭則生栽矣凡樹栽者皆然
物類相感志云林擒樹生毛蟲埋蠶蛾于下或以洗魚
水澆之即止
林檎麨(林檎亦熟時劈破去子心蒂日曬令乾或磨或/擣下細絹篩麄者更磨𢷬以細盡為限以方寸)
(匕投於椀中即成美漿不去蔕則大苦合子則不度夏/留心則大酸若乾噉者以林檎麨一升和二麫二升味)
(正適/調)
冷金丹(林檎百枚蜂蜜浸十日取出别入蜂蜜五斤細/丹砂末二兩攪拌封泥一月出之隂乾飯後酒)
(時食一二/枚甚妙)
柿(附椑柹/君遷子)説文曰柿赤實果也(廣志曰小者如小杏李/王逸曰苑中牛柿)
(亢曰鴻柿苦𤓰通張衡曰山柿華本草云黄柿出近京/州郡紅柿南北  有之朱柿出  山似紅柿而皮簿更)
(甘珍諸柿食之皆善而益人餅衍義曰柿有著蓋柿於/蔕下别生一重有牛心柿蒸  柿皆以形得名華州有)
(一等朱柿比諸品最小深紅色有一種墖柿又有椑柹/生江淮南似杮而青黒潘岳閒居賦云梁侯烏椑之柿)
(是也蟲酉陽雜俎云柿有七絶一夀二多隂三無鳥巢/四無  五霜葉可愛六嘉實七落葉肥大其樹高大四)
(月開花黄白/色八九月熟)
荒政要覽曰三月間秧黑棗備接柿樹上户秧五畦中
户秧三畦下户秧二畦凡坡陡地内各密栽成行柿成
做餅以佐民食
齊民要術曰柿有小者栽之無者取枝於㮕棗根上插
之(栭而究反紅/藍棗似柿)
便民圖纂曰冬間下種待長移栽肥地接及三次則全
無核接桃枝則成金桃(𤣥扈先生曰樹無再/接之理况三次乎)
藏柿(柿熟時取之以灰汁燥再/三令汁絶著器中可食)
烘柿(生柿置器中自然紅熟/澀味盡去其甘如蜜)
醂柿(水一甕置柿其中數日即熟/但性冷亦有鹽藏者有毒)
烏柿(火熏/乾者)
柿糕(糯米一斗洗淨乾柿五十同搗成/粉如乾煑棗泥和拌之烝食乃佳)
柿餅(大杮去皮捻扁日曬夜露至乾納甕中/待生白霜取出一名白杮又名杮花)
柿霜(即杮餅所出霜/也乃杮中精液)
𤣥扈先生曰今三晉澤沁之間多柿細民乾之以當糧
也中州齊魯亦然
附椑柹(一名漆柹一名綠柹一名青柹一名烏柹一名/花柹一名赤棠椑椑乃柹之小而卑者故名椑)
(他柹至熟則黄赤惟此雖熟亦青黒色搗碎浸汁謂之/柹漆可以染罾扇諸物出宣歙荆襄閩廣間大如杏惟)
(堪生啖不可為乾也閒居賦/所謂梁侯烏椑之杮是也)
君遷子(一名㮕棗又作軟棗一名梬棗一名牛奶杮一/名丁香柹一名紅藍棗生海南樹高丈餘子中)
(有汁如乳汁甜美呉都賦平仲君遷是也其木類杮/而葉長實亦尤佳美救荒本草以為羊矢棗亦誤矣)
種軟棗法(隂地種之陽中則少實足霜色殷然/後乃收之早收者澀不任食之也)
安石榴博物志曰張騫出使西域得塗林安石國榴種
以歸故名安石榴(一名若榴一名丹若一名金罌一名/金龎一名天漿有富陽榴實大如碗)
(盆海榴來自海外樹僅二尺栽盆中結實亦大直垂至/    黄榴色微黄帶白花大于常榴結實甚多最易傳)
(種實河隂榴中間有三十八子榴四季榴四時開花秋/結  實方綻旋復開花  火石  其花如火  餅子榴)
(花大不實記畨花榴花大于餅子出山東移他省便不/若  鄴中  云石虎苑中有安石榴子大如盂碗其味)
(不酸大抱朴子曰積石山有苦榴榴廬山記曰香爐峯/頭有  盤石可坐數百人垂生石  二月中作花色如)
(石榴而小淡紅敷紫萼煒曄可愛/有石榴  西京雜記曰有甘石榴)　(京口記曰龍剛縣/酉陽雜俎曰南詔)
(有榴皮薄如紙幹農桑通訣曰出河隂者最佳其樹不/甚高大枝柯附  自地便生五月開花有大紅粉紅黄)
(白四色實有甜酸苦三種果大如盃皮/赤有黒斑皮中如蜂窠有黄膜隔之)
齊民要術曰栽石榴法三月初取枝大如手大指者斬
令長一尺半八九枝共為一窠燒下頭二寸(不燒則/漏失矣)掘
圓坑深一尺七寸口經尺竪枝於坑畔(環口布枝/令匀調也)置枯
骨礓石於枝間(骨石此是/樹性所宜)下土築之一寸上一重骨石
平坎止(其上令没枝/頭一寸許也)水澆常令潤澤既生又以骨石布
其根下則科圓滋茂可愛(若孤根獨立者/雖生亦不佳焉)十月中以藁
裹而纒之(不裹則/凍死也)二月初解放若不能得多枝取一長
條燒頭圓屈如牛拘而横埋之亦得然不及上法根强
早成其拘中亦安骨石其斸根栽者亦圓布之安骨石
于其中也(𤣥扈先生曰石榴須于春分/前剪去繁枝及樹稍則實大)
便民圖纂曰石榴三月間將嫩枝條插肥土中用水頻
澆則自生根根邊以石壓之則多生果又須時常剪去
繁枝則力不分(𤣥扈先生曰此果最/宜多種又宜痛剝)
性喜肥濃糞澆之無忌當午澆花更茂盛蠶沙壅之佳
不結子者以石塊或枯骨安樹乂間或根下則結子不
落所謂榴得骸而葉茂也
農桑通訣曰藏榴之法取其實有稜角者用熟湯微泡
置之新甆瓶中久而不損若圓者則不可留留亦壞爛
榴房比他果最為多子北齊高延宗納妃妃母宋氏薦
石榴蓋取其房中多子之義北人以榴子作汁加蜜為
飲漿以代盃茗甘酸之味亦可取焉
道家書謂榴為三尸酒言三尸蟲得此果則醉也
　
　
　
　
　
　
　
　
　
　
　農政全書卷二十九
欽定四庫全書
　農政全書卷三十
　　　　　　　　　　　　明　徐光啓　撰
　　樹藝
　　　果部下
茘枝上林賦曰離枝蜀都賦曰茘枝(一名丹茘一名飣/坐真人其類有三)
(四十種以狀元香為最然不如長樂勝肉厚而味甘為/種中第一第乾之不能如狀元香風味  南記曰此木)
(以茘枝為名者以其結實時枝弱而蔕牢不可摘取以/刀斧剔去其枝故以為名生嶺南巴中泉福漳興化蜀)
(渝涪二廣州郡皆有之其品閩為最蜀川次之嶺南為/下樹形團圓如帷蓋葉如冬青華如橘朶如蒲萄核如)
(枇杷殻如紅繪膜如紫銷肉白/如肪花於二三月實於五六月)
農桑通訣曰茘枝根浮必須加糞土以培之性不耐寒
最難培植纔經繁霜枝葉枯死(𤣥扈先生曰亦/云冬夏不凋)遇春二
三月再發新葉初種五六年冬月覆蓋之以䕶霜雪種
之四五十年始開花結實其木堅固有經四百餘年猶
能結實者
熟時人未採百蟲不敢近人纔採摘諸鳥蝙蝠之類羣
然傷殘故採者必日中而衆採之最忌麝香遇之花實
盡落(凡果/皆然)
曬茘(採下即用竹籬朗曬經數日色變核乾用火焙之/以核十分乾硬為度收藏用竹籠箬葉裹之可以)
(致遠成朶曬乾者名為茘錦其肉生以蜜熬作煎嚼之/如糖霜然名為荔煎北方無此種自漢南粤以備方物)
(於是茘枝/始通中國)
農桑通訣曰漢唐時命驛馳貢洛陽取於嶺南長安來
於巴蜀雖曰解獻傳置之速然腐爛之餘色香味之存
者無幾蓋此果若離本枝一日色變二日香變三日味
變四五日外色香味盡皆去矣非惟中原不嘗生茘之
味江浙之間亦罕焉今閩中歳首亦曬乾者昔李直方
第果實或薦茘枝曰當舉之首魏文帝詔羣臣曰南方
果之珍異者有茘枝龍眼焉今閩中茘枝初著花時商
人計林斷之以立劵一歳之出不知幾千萬億水浮陸
轉販鬻南北外而西夏新羅日本琉球大食之屬莫不
愛好重利以酬之夫以一木之實生於海濱巖險之遠
而能名徹上京外被四夷重於當世是亦有足貴者
龍眼(附山龍/眼龍茘)廣雅曰益智龍眼也(一名驪珠一名龍目/一名比目一名圓眼)
(一名蜜脾一名燕卵一名繡水團一名海珠藂一名川/彈子一名亞茘枝一名茘枝奴  龍眼花與茘枝同開)
(樹亦如茘枝但枝葉稍小殻青黄色形如彈丸核如木/梡子而不堅肉白而帶漿其甘如蜜熟於八月白露後)
(方可採摘一朶五六十顆作一穂茘枝過即龍眼熟故/謂之茘枝奴福州興化泉州有之比茘枝特罕木性畏)
(寒北方亦無此種今充歳貢焉鮮𤣥扈先生曰乾龍眼/肉勝茘枝且能補心氣大益人  食之大不如茘真堪)
(作/奴)
曬龍眼(採下用梅鹵浸一宿取出曬乾用火焙之以核/乾硬為度如茘枝法收藏之成朶乾者名龍眼)
(錦/)
附山龍眼(出廣中夏月熟可噉/此亦龍眼之野生者)
龍茘(出嶺南狀如小茘枝而肉味如龍眼其身葉/亦似二果故名曰龍茘不可生噉但可熬食)
橄欖(附餘/甘)橄欖一名青果一名忠果一名諫果(生嶺南/及閩廣)
(州郡性畏寒江浙難種樹大數圍實長寸許形如訶子/而無稜瓣其子先生者居下後生者漸高有野生者)
(波斯橄欖生邕州色類相似但核作兩瓣蜜漬食之爛/綠欖色青綠核内無仁有亦乾小  烏欖色青黒肉)
(而甘取肉槌碎乾自有霜如白鹽謂之欖醬仁最肥大/有紋叢叠如海螵蛸色白外有黒皮最甘嫩  方欖出)
(廣西兩江洞中似橄/欖有三角或四角)
農桑通訣曰樹峻不可梯緣但刻其根方寸許内鹽於
其中一夕子皆自落蜜藏極甜生噉煮食之並消酒解
諸毒人誤食鯸鮐(即河/魨)魚肝迷悶欲死者飲其汁立解
以其木作楫撥著魚皆浮出物之相畏有如此者此果
南人尤重之可作茶果其味苦酸而澀食久味方回甘
故昔人名為諫果然消酒解毒亦果中之有益於人者
(一云以木釘釘/之子亦自落)
附餘甘(惟泉州有之乃深山窮谷自生之物非人家所/種其樹梢高其子梭形又如梅實兩頭鋭始嚼)
(味酸澀飲水乃甘九月採比之/橄欖酷相似以蜜藏之亦佳)
櫻桃(附山/嬰桃)爾雅曰楔荆桃(郭璞注曰今櫻桃子廣雅曰/楔桃大者如彈丸  有長八)
(分者有白色者凡三種一孫炎云大而甘者謂之崖蜜/  櫻桃一名楔一名荆  名英桃一名鸎桃一名含桃)
(一名朱櫻一名牛桃一名麥英有西京雜記列櫻桃含/桃為二種  蘇頌曰櫻桃處處  之洛中者最勝其實)
(深紅者謂之朱櫻紫色皮裹有細黄㸃者謂之紫櫻味/最珍重又有正黄明者謂之蠟櫻小而紅者謂之櫻珠)
(味皆不及/極大者)
齊民要術曰二月初山中取栽陽中者還種陽地隂中
者還種隂地(若隂陽易地則難生生亦不實此果性生/隂地既入園囿便是陽中故多難得生宜)
(堅實之地不可用虚糞也又法二三/月間分有根枝栽土中糞澆即活)
李時珍曰三月熟時須守䕶否則鳥食無遺也(其法以/二破竹)
(相擊鳥聞聲自去或以網張其上鳥亦/不至熟時以糞置其下則一樹齊熟)鹽藏蜜煎皆可
久食或同蜜擣作餻唐人以酪煎食之(櫻桃經雨則蟲/自内生人莫之)
(見用水浸良久則蟲皆/出乃可食也試之果然)
附山嬰桃(本草釋名朱桃麥櫻英豆李桃桃孟詵曰此/嬰桃俗名李桃又名柰桃前櫻  名櫻非桃)
(也曰别錄曰嬰桃實大如□多毛四月採隂乾實陶𢎞/景  櫻桃即今朱櫻可煮食者嬰桃形相似而  乖異)
(山間時有之青李時珍曰樹如朱櫻但葉長尖不圓/子小而尖生  熟黄赤亦不光澤而味惡不堪食)
楊梅博物志云地瘴處多生楊梅(一名朹子生江南嶺/南山谷間㑹稽産者)
(為天下冠楊梅種類甚多大葉者最早熟味甚佳次則/卞山本出苕溪移植光福山中尤勝又次為青蒂白蒂)
(及大小松子揚州呼白者為聖僧樹若茘枝葉細青如/龍眼二月開花結實如楮實子肉在核上無皮殻五月)
(熟生青熟則有/白紅紫三色)
便民圖纂曰六月間取糞池中浸過核收盫二月鋤地
種之待長尺許次年三月移栽三四年後取别樹生子
枝條接之復栽山地其根多留宿土臘月開溝於根旁
高處離四五尺許以灰糞壅之不宜著根每遇雨肥水
滲下則結子肥大
物類相感志云桑樹接楊梅則不酸樹上生癩以甘草
釘釘之則去
鹽藏蜜漬糖製火酒浸皆佳
林邑記云邑有楊梅大如盃盌青時酸熟則如蜜用以
釀酒號為梅花酎甚珍重之
葡萄(附野/葡萄)張騫使大宛取葡萄實於離宮别館旁盡種
之(一名蒲萄一名賜紫櫻桃著廣志曰有黄白黒三種/  水晶葡萄暈色帶白如  粉形大而長味甘  紫)
(葡萄黒色有大小二種酸甜二味晴綠葡萄出蜀中熟/時色綠至苦西畨之綠葡萄名兔  味勝糖蜜無核則)
(異品也又瑣瑣葡萄出西畨實小如胡椒小兒常食可/免生痘  云痘不快食之即出今中國亦有種者一架)
(中間生一二穗雲南者大如棗味尤長波斯國所出大/如雞卵可生食可釀酒最難乾不乾不可收  齊民要)
(術曰蔓延性緣不能自舉作架/以承之葉密隂厚可以避熱)
便民圖纂曰二三月間截取藤枝插肥地待蔓長引上
架根邊以煮肉汁或糞水澆之待結子架上剪去繁葉
則子得霑雨露肥大冬月將藤收起用草包䕶以防凍
損(其根莖中空相通暮溉其根至朝而水浸其中澆以/米泔水最良以麝入其皮則葡萄盡作香氣以甘草)
(作針針其根則立死三元延夀書云葡萄架下不可飲/酒恐蟲屎傷人  𤣥扈先生曰須春分便插太遲則有)
(漿出/損本)
又法宜栽棗樹邊春間鑚棗樹作一竅引葡萄枝從竅
中過候葡萄枝長塞滿竅子斫去葡萄根托棗以生其
實如棗(十月中去根一步許掘作坑收卷葡萄悉埋之/近枝莖薄安黍穰彌佳無穰直安土亦得不宜)
(濕濕則氷凍二月中還出舒而上架性不奈寒不埋即/死其歳久根莖粗大者宜遠根作坑勿令莖折其坑外)
(處亦掘土並穰陪覆之竟𤣥扈先生曰北方必/須舒卷年遠亦難南方  以穰草褁根可也)
正月末取嫩枝長四五尺者卷為小圏先治地令鬆沃
之以肥種時止留二節在外春氣萌動發芽盡萃于出
土二節不一年成大棚實大而多液生子時去其繁葉
遮露則子尤大忌澆人糞
齊民要術曰摘葡萄法(逐熟者一一零叠一作摘取從/本至末悉皆無遺世人全房折)
(殺/者)
作乾葡萄法(極熟者一一零壓摘取刀子切去蔕勿令/汁出蜜兩分和内葡萄中煮四五沸漉出)
(隂乾便成矣滋味/倍勝又夏月不敗)
藏葡萄法(極熟時全房折取於屋下作廕坑坑内近地/鑿壁為孔插枝於孔中選築孔使堅屋子置)
(土覆之經/冬不異也)
𤣥扈先生曰葡萄作酒極有利益然非西種不可亦可
作醋作糖今山西亦作酒然不真也
附野葡萄(一名蘡藇一名山葡萄蔓生苗葉花實與/葡萄相似但實小而圓色不甚紫堪為酒)
銀杏一名白果一名鴨脚子(銀杏以白得名鴨脚取其/葉之似其木多厯嵗年其)
(大或至連抱可作棟梁多生江南以宣城者為勝二月/開花成簇青白色二更開花隨即卸落人罕見之一枝)
(結子百十狀如楝子經霜/乃熟爛去肉取核為果)
便民圖纂曰春初種於肥地候長成小樹來春和土移
栽以生子樹枝接之則實茂
農桑通訣曰春分前後移栽先掘深坑水攪成稀泥然
後下栽子掘取時連土封用草要或麻繩纒束則不致
碎破土封其子至秋而熟初收時小兒不宜食食則昏
霍惟炮煮作粿食為美以澣油甚良顆如緣李積而腐
之惟取其核即銀杏也
其木有雌雄之意雄者不結實雌者結實其實亦有雌
雄雌者二稜雄者三稜須雌雄同種其樹相望乃結實
或雌樹臨水照影或鑿一孔納雄木一塊泥之亦結
採摘(熟時以竹篾篐樹本/擊篾則銀杏自落)
枇杷上林賦曰盧橘(枇杷易種葉微似栗冬夏不凋冬/花春實夏熟大者如雞子小者如)
(龍眼白者為上黄者次之無核者名焦/子出廣州  李時珍曰枇杷非盧橘也)
便民圖纂曰以核種之即出待春移栽三月宜接
橘(附柑柚佛手/柑金橘金豆)禹貢曰厥包橘柚錫貢(注云大曰柚小/曰橘然自是兩)
(種橘有數種有綠橘有紅橘有蜜橘有金橘而洞庭橘/為勝今充土貢  又有黄橘扁小多香霧為上品  芳)
(塌橘狀大而扁外綠心紅巨瓣多液春熟甚美不包橘/外薄内盈隔皮可數  綿橘微小極軟美可愛  多結)
(可凍橘八月花開冬結春采/  穿  又有沙橘  早黄橘)　(穿心橘實大皮光心虚/朱橘  茘枝橘  乳橘)
(木油橘橘之下品於生南山川谷及江浙荆襄皆有之/  高可丈許刺出  莖間夏初生白花至冬實黄踰淮)
(則化為枳多閩中柑橘以漳州為最福/州次之樹  接成惟種成者氣味尤勝)
便民圖纂曰正月間取核撒地上冬月搭棚春和撤去
待長二三尺許二月移栽澆忌猪糞既生橘摘後又澆
有蟲則鑿開蛀處以鐵線鈎取(一説以杉木塞其孔則/蟲自死取蟲訖以疏黄)
(和土塞/其竅)
農桑通訣曰種植之法種子及栽皆可以枳樹截接或
掇栽尤易成宜於肥地種之冬收實後須以火糞培壅
則明年花實俱茂乾旱時以米泔灌溉則實不損落
𤣥扈先生曰此樹極畏寒宜于西北種竹以蔽寒風又
須常年搭棚以䕶霜雪霜降搭棚穀雨卸却樹大不可
搭棚可用礱糠襯根柴草裹其榦或用蘆蓆寛裹根榦
礱糠實之
須記南枝掘深坑糞河泥實底方下樹下鬆土滿半坑
築實又下糞河泥方下土平坑又下糞河泥又加築實
則旺凡樹耐肥者皆用此法
以死鼠浸坑中浮起取埋根中極肥
種樹書曰南方柑橘雖多然亦畏霜不甚收惟洞庭霜
雖多無所損橘最佳嵗收不耗正謂此焉以死鼠浸溺
缸内候鼠浮取埋橘樹根下次年必盛湼槃經云如橘
得鼠其果子多(橘見屍/則多實)
𤣥扈先生曰冬寒無損正因種者多且培植有方耳惟
閩廣地暖即無損耗而實甚佳勝浙者十倍
橘柚橙柑等須於臘月根邊寛作盤連糞三次不宜著
根遇春旱以水澆之雨則不必花實並茂橘之種不一
惟扁橘蜜罐甜瓶為佳湘橘耐久
最忌猪糞以茅灰及羊糞壅之多生實
農桑輯要曰西川唐鄧多有栽種成就懷州亦有舊日
橘樹北地不見此種若於附近面訪學栽植甚得濟用
(畏寒多死/北地非宜)
述異記曰越多橘柚園越人歳出橘税
收藏(十月後將金橘安錫器内或芝蔴雜之/經久不壞藏菉荳中尤妙近米即爛)
又法鋪乾松毛藏于不近酒處多不壞
農桑通訣曰惟皮與核堪入藥用皮之陳者最良又宜
作食料其肉味甘酸食之多痰不益人以蜜煎之為煎
則佳食貨志云蜀漢江陵千樹橘其人與千户侯等夫
橘南方之珍果味則可口皮核愈疾近升盤俎遠備方
物而種植之獲利又倍焉其利世益人故非可與他果
同日語也
柑一名木奴一名瑞金奴(農桑通訣曰柑甘也橘之甘/者也莖葉無異於橘但無刺)
(為異耳生江漢唐鄧間而泥山者名乳柑地不彌一里/所其柑大倍常皮薄味珍脉不粘瓣食不留滓一顆之)
(核纔一二間有全無者然又有生柑有郛柑有海紅柑/有衢柑雖品不同而温台之柑最良歳充土貢焉江浙)
(之間種之甚廣利亦殊博柑又有山柑未洞庭柑岀洞/庭皮細味美熟最早  甜  每顆八瓣  霜先黄  饅)
(頭柑黄生枝柑柑平蒂柑大如升出成都盛朱柑之大/柑    柑  白    沙柑  江南嶺南為  蜀次  實)
(似橘而圓大未經霜猶酸/霜後始熟柑樹猶畏氷雪)
栽種與橘同
種樹書曰柑樹為蟲所食取螘窠於其上則蟲自去柑
之大者擘破氣如霜霧
李衡於武陵龍陽洲上種柑千樹謂其子曰吾州里有
千頭木奴不責汝衣食歳止一疋亦足用矣及柑成歳
輸絹數千疋故史游急就篇註云木奴子無凶年蓋言
可以市易穀帛也
柚爾雅曰柚條又曰櫠椵(郭璞曰柚屬也似橙而實酢/大於橘橘皮薄味辛苦柚皮)
(厚而肥甘其肉有甘有酸酸者名胡柑一名條一名櫾/一名壺柑一名臭橙廣雅謂之鐺實有大小二種小者)
(如柑如橙俗呼為蜜䇶大者如升如𤓰俗呼為朱欒有/□及尺餘者俗呼香欒閩中嶺外江南皆有之南人種)
(其核云長成以接柑橘甚良呂氏/春秋曰果之美者有雲夢之柚)
佛手柑(木似朱欒而葉尖長枝間有刺植之近水乃生/其實如人手有指有長尺餘者皮皺而光澤味)
(不甚佳而清香襲人置衣笥中雖形乾而香不歇可糖/煎蜜煎作果甚佳搗蒜罨其蒂香更充溢浸汁洗葛紵)
(絶勝/酸漿)
金橘(一名金柑一名夏橘呉越江浙川廣間出營道者/為冠五月開白花秋冬黄熟大者徑寸小者如指)
(頭糖造蜜煎皆佳廣人連/枝藏之入膾醋尤香美)
便民圖纂曰金橘三月將枳棘接之至八月移栽肥地
灌以糞水為佳
金豆(一名山金柑一名山金橘木高尺許實如櫻桃生/青熟黄形圓而光溜皮甜可食味清而香美可蜜)
(漬/)
橙埤雅曰橙柚屬可登而成故字從登(一名棖一名金/毬一名鵠殻葉)
(有兩刻缺者是也似橘樹而有刺葉大而形圓皮甚香/厚而皺其瓤味酸唐鄧間多有之江南尤盛北地亦無)
(此種過淮/則化為枳)
種植與橘同
其皮香氣馥郁可以熏衣可以芼鮮可以和葅醢可以
為醬虀可以蜜煎可以糖製為橙丁可以蜜製為橙膏
嗅之則香食之則美誠佳果也
其瓤洗去酸汁細切和蜜鹽煎成食之亦佳
桑葚(栽種别見/蠶桑部)爾雅曰桑瓣有葚梔
農桑通訣曰嘗考之史傳三國魏武祖軍乏食乃得乾
葚以濟饑魏志武祖軍無糧新鄭長楊沛進乾葚後遷
沛為鄴令後漢王莽時天下大荒有蔡順採葚赤黒别
盛之赤眉賊見而問之順曰黒者奉母赤者自食蓋桑
葚乾濕皆可食可以救儉昔聞之故老云前金之末饑
歉民多餓莩至夏初青黄未接其桑葚已熟民皆食葚
獲活者不可勝計凡植桑多者葚黒時悉宜振落箔上
曬乾平時可當果食歉歳可禦飢餓雖世之珍異果實
未可比之適用之要故錄之
𤣥扈先生曰桑生葚者葉小而薄故蠶桑之家不得有
葚
木𤓰爾雅曰楙木𤓰(郭璞注曰實如小𤓰酢可食一名/鐵脚梨山隂蘭亭尤多西京亦有)
(之而宣城者為佳不李時珍曰其葉光而厚其實如小/𤓰而有鼻津潤味  木者為木𤓰圓小於木𤓰味木而)
(酢濇者為木桃似木𤓰而無鼻大於木桃味濇者為木/李亦曰木梨即榠樝及和圓子也鼻乃花脱處非臍蒂)
(也/)
農桑通訣曰木𤓰種子及栽皆得壓枝亦生栽種與桃
李同法秋社前後移栽至次年率多結實勝春栽者
宣城人種蒔最謹始實則簇紙花薄其上夜露日曝漸
而變紅花又如生本州以充土貢故有天下宣城花木
𤓰之稱
廣志曰木𤓰子可藏枝可為數號一尺百二十節
詩疏義曰欲啖者截著熱灰中令萎􁁊淨洗以苦酒頭
汁蜜之可案酒食蜜封藏百日乃食之甚美凡腰腎脚
膝者服之不宜闕以蜜漬食亦堪益人(蜜漬之法先切/皮煮令熟著水)
(中拔去酸味却以/蜜熬成煎藏之)又宜去子爛烝擂作泥入蜜與薑作
煎飲用冬月尤美夫木𤓰得木之正故入筋試以鈆霜
塗之則失醋味受金之制也五行相尅之義於此蓋亦
可驗此果既能愈疾又宜飲啖兼用有益誠可貴焉(陶/𢎞)
(景曰木𤓰最療轉筋如轉筋時但呼其名及書土作木/𤓰字皆愈此理亦不可解俗人拄木𤓰杖云利筋脉也)
樝子爾雅云似梨而酢澁埤雅曰木桃(陶隱居本草注/云木𤓰利筋脛)
(又有榠樝大而黄可進酒去痰樝子澁斷痢者禮記曰/樝梨曰攅之鄭公不識樝乃云是梨之不臧    雷公)
(炮炙論和圓子即此也蔕李時珍曰樝子乃木𤓰之酢/澀者小於木𤓰色微黄  核皆粗核中之子小圓也)
淮南子曰樹柤梨橘食之則美嗅之則香莊子曰樝梨
橘柚皆可於口者蓋古人以樝列於名果今人罕食之
耳西川唐鄧多種此亦足濟用然樝味比之梨與木𤓰
雖為稍劣而以之入蜜作湯煎則香美過之亦可珍也
榠樝詩經曰木李埤雅曰木梨(鄭樵通志曰蠻樝拾遺/曰瘙樝  李時珍曰榠)
(樝乃木𤓰之大而/黄色無重蔕者也)
可浸酒去痰置衣箱中殺蠧蟲
榅桲(李時珍曰即榠樝之生於北土者但蘇頌曰今關/陜有之沙苑出者更佳其實類樝  膚慢而多毛)
(味尤甘其氣芬馥/置衣笥中亦香)
冦宗奭曰食之須淨去浮毛不爾損人肺其果最多生
蟲少有不蛀者
山樝爾雅曰朹子檕梅(又名赤𤓰子鼠樝猴樝芽樝羊/梂棠梂子山裏果此物生於田)
(原茅林中猴鼠喜/食之故有諸名也)
九月熟取去皮核搗和糖蜜作為樝糕以充果物(亦可/入藥)
(令人少睡/有力悦志)
甘蔗説文曰藷蔗也(或為芋蔗或干蔗或邯睹或甘蔗/或都蔗所在不同  漢書離騷俱)
(作柘有數種曰杜蔗即竹蔗綠嫩薄皮味極醇厚專用/作霜曰白蔗一名荻蔗一名劣蔗一名蠟蔗可作糖江)
(東為勝今江浙閩廣蜀川湖南所生大者圍數寸高丈/許  又扶風蔗一丈三節見日則消遇風則折交阯蔗)
(長丈餘取汁曝之數日成飴入口即消彼人謂之石蜜/叢生莖似竹内實直理有節無枝長者六七尺短者三)
(四尺八九月收莖可留至來年春夏/  𤣥扈先生曰甘蔗糖蔗是二種)
農桑輯要曰種法用肥壯糞地每歳春間耕轉四遍耕
多更好擺去柴草使地淨熟蓋下上頭宜三月内下種
迤南暄熱二月内亦得每栽子一個截長五寸許有節
者中須帶三兩節發芽於節上畦寛一尺下種處微壅
上高兩邊低下相離五寸卧栽一根覆土厚二寸栽畢
用水遶澆止令濕潤根脉無致渰没栽封旱則二三日
澆一遍如雨水調匀每一十日澆一遍其苗高二尺餘
頻用水廣澆之荒則鋤之無不開花結子直至九月霜
後品嚐稭稈酸甜者或熟味苦者未成熟將成熟者附
根刈倒依法即便煎熬外將所留栽子稭稈斬去虚梢
深㙭窖阬窖底用草襯藉將稭稈堅立收藏於上用板
蓋土覆之毋令透風及凍損直至來春依時出窖截栽
如前法大抵栽種者多用上半截儘堪作種其下截肥
好者留熬沙糖若用肥好者作種尤佳
煎熬法若刈倒放十許日即不中煎熬將初刈倒稭稈
去梢葉截長二寸碓搗碎用密筐或布袋盛頓壓擠取
汁即用銅鍋内斟酌多寡以文武火煎熬其鍋隔牆安
置牆外燒火無令煙火近鍋專令一人看視熬至稠粘
似黒棗合色用瓦盆一隻底上鑚箸頭大竅眼一個盆
下用甕承接將熬成汁用瓢豁於盆内極好者澄於盆
流於甕内者止可調渴水飲用將好者止就用有竅眼
盆盛頓或倒在瓦罌内亦可以物覆蓋之食則從便慎
勿置於熱炕上恐熱開花大抵煎熬者止取下截肥好
者有力糖多若連上截用之亦得(𤣥扈先生曰熬/糖法未盡于此)
家法政曰三月可種甘蔗
雩都縣土壤肥沃偏宜甘蔗味及菜色餘縣所無一節
數寸長供獻御
　
　
　
　
　
　
　
　
　
　
　
　
　
　
　農政全書卷三十
欽定四庫全書
　農政全書卷三十一
　　　　　　　　　　　　明　徐光啓　撰
　　蠶桑
　　　總論
易曰神農氏沒黄帝堯舜氏作通其變使民不倦垂衣
裳而天下治蓋取諸乾坤(疏黄帝已上衣鳥獸之皮其/後人多獸少事或窮乏故以)
(絲麻布帛而製衣/裳使民得宜也)
禮記月令曰季春無伐桑柘(鄭𤣥注曰愛/養蠶食也)
周禮曰馬質禁原蠶者注曰質平也主買馬平其大小
之價直者原再也天文辰為馬蠶書蠶為龍精月直大
火則浴其蠶種是蠶與馬同氣物莫能兩大故禁再蠶
者為傷馬與
尚書大傳曰天子諸侯必有公桑蠶室就川而為之大
昕之朝夫人浴種于川
春秋考異郵曰陽物大惡水故蠶食而不飲陽立於三
春故蠶三變而後消死於三七二十一日故二十一日
而繭
淮南子曰原蠶而一歲再登非不利也然王者法禁之
為其殘桑也
俞益期牋曰日南蠶八熟繭軟而薄椹採少多
楊泉物理論曰使人之養民如蠶母之養蠶其用豈徒
絲而已哉
五行書曰欲知蠶善惡常以三月三日天陰如無日不
見雨蠶大善(又法埋馬牙齒/於槌下令宜蠶)
王禎蠶繅篇曰淮南王蠶經云黄帝元妃西陵氏始蠶
蓋黄帝制作衣裳因此始也其後禹平水土禹貢所謂
桑土既蠶其利漸廣禮月令曰季春之月具曲植蘧筐
后妃齋戒親東鄉躬桑禁婦女毋觀(毋觀去/容飾也)省婦使以
勸蠶事(婦使謂縫線/紐串之事)蠶事既登分繭稱絲效功以供郊
廟之服無有敢惰及考之歴代皇后與諸侯夫人親蠶
之事昭然可見况庶人之婦可不務乎
王禎繭館序曰繭館皇后親蠶之所古公桑蠶室也周
制天子諸侯必有公桑蠶室近川而為之築宫仞有三
尺　牆而外閉之后妃齋戒享先蠶而躬桑以勸蠶事
后妃親蠶儀曰皇后躬桑始捋一條執筐受桑捋三條
女尚書跪曰可止執筐者以桑授蠶母以桑適金室前
漢文帝紀詔皇后親桑以奉祀服景帝詔后親桑為天
下先元帝王皇后為太后幸繭館率皇后及列夫人桑
明帝時皇后諸后夫人蠶魏文帝黄初中皇后蠶于北
郊遵周典也晉武帝太康中立蠶宫皇后躬桑依漢魏
故事宋孝武立蠶觀后親桑循晉禮也北齊置蠶宫皇
后躬桑於所後周制皇后至蠶所桑隋制皇后親桑於
位唐太宗貞觀元年皇后親蠶顯慶元年皇后武氏先
天二年皇后王氏乾元二年皇后張氏並見親蠶禮𤣥
宗開元中命宫中食蠶親自臨視宋開寳通禮郊祀録
並有后親蠶祝辭此歴代后妃親蠶之事采之史編昭
然可見兹特冠於篇首庶有國家者按圗考譜知繭館
之不徒名也賦云惟蠶有功於世歸美廣物産之貨貲
作生人之衣被中春之月天子詔后以躬桑大昕之朝
内宰時期而命祀於是詣靈壇降寳殿翠障夾乎道周
鳳輦翔于畿甸順春氣於東方朝先蠶於北面具夫青
縹之服(皇后蠶服青/上縹下深衣)侑以芳馨之薦九宫傾動藹然際
以成陪班三獻禮成沛矣迎祥於囘眷當其疊承寵命
適對韶光擇世婦於吉卜受鞠衣於明堂(月令三月薦/鞠衣祭先帝)
(於明/堂)所以崇開禁館始入公桑援條有三聴女尚書之
勸止執筐不再受宫大人之是將體之以坤儀之柔順
視之以母道之慈良破蟻以來庶養至於千簿獻繭之後
諒化被於多方是以命繅治之成絲就趨工而俟織𤣥
黄朱緑染各精明黼黻文章(古者獻繭使繅遂朱緑之/𤣥黄之以為黼黻文章)
叅同品色(繭館圖/不載)
王禎先蠶壇序曰先蠶猶先酒先飯祀其始造者壇築
土為祭所也黄帝元妃西陵氏始蠶即先蠶也(按黄帝/元妃西)
(陵氏曰儽祖始勸蠶稼月大火而浴種夫人副褘而躬/桑乃獻繭稱絲織袵之功因之廣織以供郊廟之服皇)
(圖要覽云伏羲化繭西陵氏養蠶淮南/王蠶經云西陵氏勸蠶稼親蠶始此)禮月令季春是
月也后妃齋戒享先蠶而躬桑以勸蠶事周禮天官内
宰仲春詔后帥外内命婦始祭於北郊(蠶於北郊/以純陰也)漢禮
儀志皇后祀先蠶禮以中牢魏黄初中置壇於北郊依
周典也晉置先蠶壇髙一丈方二丈四出陛陛廣五尺
皇后至西郊親祭躬桑北齊先蠶壇五尺方二丈四髙
陛陛各五尺外兆四十步面開一門皇后升壇祭畢而
桑後周皇后至先蠶壇親饗隋制宫北三里壇髙四尺
皇后以太牢制幣而祭唐置壇在長安宫北苑中髙四
尺周圍二十步皇后並有事於先蠶其儀備開元禮宋
用北齊之制築壇如中祠禮通禮義纂后親享先蠶貴
妃亞獻昭儀終獻夫蠶祭有壇稽之歴代雖儀制少異
然皆遞相沿襲餼羊不絶知禮之不可獨廢有天下國
家者尚鑒兹哉(有圖/不載)
王禎蠶神序曰蠶神天駟也天文辰為龍蠶辰生又與
馬同氣謂天駟即蠶神也淮南王蠶經云黄帝元妃西
陵氏始蠶至漢祀宛窳婦人寓氏公主蜀有蠶女馬頭
娘此歴代所祭不同然天駟為蠶精元妃西陵氏為先
蠶實為要典若夫漢祭宛窳婦人寓氏公主蜀有蠶女
馬頭娘又有謂三娘為蠶母者此皆後世之溢典也然
古今所傳立像而祭不可遺闕故附之稽之古制后妃
祭先蠶壇壝牲幣如中祠此古后妃親蠶祭神禮也蠶
書云卧種之日詰旦升香割雞設醴以禱先蠶此庶人
之祭也自天子后妃至於庶人之婦事神之禮雖有不
同而敬奉之心一是諒為知所本矣乃作祈報之辭曰
(祈/)惟蠶之神伊駟有星惟蠶之神伊昔著名氣鍾於此
孕卵而生既桑而育既眠而興神之福汝有箔皆盈尚
冀終惠用彰厥靈簇老獻瑞繭盆效成敬獲吉卜願契
心盟神宜享之祈祀惟馨(報/)龍精一氣功被多方繼當
是歲神降于桑載生載育來福來祥錫我繭絲製此衣
裳室家之慶閭里之光敬帥長㓜詰旦升香設殽于俎
奠醴於觴工祝致告神德彌彰(有圖/不載)
郭子章蠶論曰木各有所宜土惟桑亡不宜桑亡不宜
故蠶無不可事豳風之詩曰女執懿筐遵彼微行爰求
柔桑則豳可蠶將仲子之詩曰無折我樹桑則鄭可蠶
車粼之詩曰阪有桑隰有楊則秦可蠶氓之詩曰桑之
未落其葉沃若桑之落矣其黄而隕桑中之詩曰期我
乎桑中則衛可蠶皇矣之詩曰攘之剔之其檿其柘桑
柔之詩曰菀彼桑柔其下侯旬則周可蠶禹貢兖州桑
土既蠶厥篚織文則魯可蠶青州厥篚檿絲管子亦曰
五粟之土其檿其桑則齊可蠶荆州厥篚𤣥纁則楚可
蠶孟子告梁惠王曰五畆之宅樹之以桑十畆之詩曰
十畆之間桑者閒閒則梁可蠶蠶叢都蜀衣青衣教民
蠶桑則蜀可蠶猶之農夫之於五榖非龍堆狐塞極寒
之區猶可耕且穫也今天下蠶事疎濶矣東南之機三
吳越閩最夥取給於湖繭西北之機潞最工取給於閬
繭予道湖閬女桑姨桑參差牆下未嘗不羨二郡女紅
之厪而病四逺之惰也夫一女不績天下必有受其寒
者而况乎半天下女不績也豈苐五十之老帛無所出
不績則逸逸則滛滛則男子為所蠧蝕而風俗日以頽
壞今天下門内之德不甚質貞每嵗奏牘姦滛十五毋
亦蠶教不興使然與公父文伯母曰王后親織𤣥紞公
侯夫人加之以紘綖卿之内子為大帶命婦成祭服列
士之妻加之以朝服自庶士以下皆衣其夫社而賦事
烝而獻功男女効績愆則有辟古之制也彼大夫之家
而主猶績奈何今天下女習於逸以趨慆淫乎國家蠶
桑載在令甲凡民田五畆至十畆者栽桑麻木棉各半
畆十畆以上者倍之田多者以是為差特廢不舉耳故
月令躬蠶之禮魯毋績愆之辟與令甲桑麻之數此三
者不可謂迂而不講也
　　　養蠶法
永嘉記曰永嘉有八輩蠶蚖珍蠶(三月/績)柘蠶(四月/初績)蚖蠶
(四月/初績)愛珍(五月/績)愛蠶(六月/末績)寒珍(七月/末績)四出蠶(九月/初績)寒蠶
(十月/績)凡蠶再熟者前輩皆謂之珍養珍者少養之愛蠶
者故蚖蠶種也蚖珍三月既績出蛾取卵七八日便剖
卵蠶生多養之是為蚖蠶欲作愛者取蚖珍之卵藏内
甖中随器大小亦可拾紙葢覆器口安硎泉冷水中使
冷氣折其出勢得三七日然後剖生養之謂之愛珍亦
呼愛子績成繭出蛾卵卵七日又剖成蠶多養之此則
愛蠶也藏卵時勿令見人應用二七赤豆安器厎臘月
桑柴二七枝以麻卵紙當令水髙下與種相齊若外水
髙則卵死不復出若外水下卵則冷氣少不能折其出
勢不能折其出勢則不得三七日不得三七日雖出不
成也不成者謂徒績成繭出蛾生卵七日不復剖生至
明年方生耳欲得陰樹下亦有泥器三七日亦有成者
雜五行書曰二月上壬取土泥屋四角宜蠶吉(案今世/有三卧)
(一生蠶四卧再生蠶白頭蠶頡石蠶楚蠶黒蠶有一生/再生之異灰兒蠶秋母蠶秋中蠶老秋兒蠶秋末老獬)
(兒蠶錦兒蠶同繭蠶或二蠶三蠶共為一繭凡三卧四/卧皆有絲綿之别凡蠶從小與大者乃至大入簇得飼)
(荆魯二桑小食則桑中與/魯桑荆有裂腹之患也)
齊民要術曰收取種繭必取居簇中者(近上則絲薄近/下則子不生也)
屋欲四面開牕紙糊厚為籬屋内四角著火(火若在一/處則冷熱)
(不/均)初生以毛掃(用荻掃則傷蠶𤣥扈先生曰毛掃/亦傷蠶用桑葉葢覆即自生矣)調火
令冷熱得所(熱則焦燥/冷則長遲)比至在眠常須三箔中箔上安
蠶上下空置(下箔障土氣/上箔防塵埃)小時採桑著懷中令煖然後
切之(蠶小不用見露氣/得人體則衆惡除)每飼蠶卷牕幃飼訖還下(蠶見/明則)
(食食多/則生長)老時值雨者則壞繭宜於屋裏簇之薄布薪於
箔上散蠶訖又薄以薪覆之一槌得安十箔
又法以大蓬蒿為薪散蠶令遍懸之於棟梁椽柱或垂
繩鈎戈鴞爪龍牙上下數重所在皆得懸訖薪下微生
炭火以煖之得煖則作速稍寒則作遲令人候看熱則
去火蒿蓬生凉無鬱浥之憂死蠶旋墜無汚繭之患沙
􁁊不住無瘢痕之疵鬱浥則難練繭汚則絲散瘢痕則
無用蓬蒿簇亦良(𤣥扈先生曰勝今簇逺/甚而人不用之何故)其外簇者晩
遇天寒則全不作繭用火易練而絲明日曝死者雖白
而漕脆膁練長衣著幾將倍矣甚者虚實失歲功堅脆
懸絶資生要理安可不知哉
崔寔曰三月清明節令蠶妾治蠶室除隙穴具槌持箔
籠
王禎曰育蠶之法始於擇種收繭取簇之中向陽明浄
厚實者蛾出第一日者名苗蛾末後出者名末蛾皆不
可用次日以後出者取之鋪連於槌箔雄雌相配至暮
抛去雄蛾將母蛾於連上匀布所生子環堆者皆不用
(黄省曽曰放子必覆而暗之見光則/其子遊散連必桑皮紙出於南潯)生子數足更就連
上令覆養三五日(黄省曾曰覆三/五日則氣乃固)掛時須蠶子向外恐
有風磨損其子(黄省曾曰貫連須用桑皮忌苧麻/之線懸子凉處忌煙薰日炙之所)冬節
及臘八日浴時無令水極凍浸二日取出復掛年節後
瓮内豎連須使玲瓏每十數日日髙時一出每陰雨止
即便曬暴(黄省曽日臘月十二浸之於鹽滷至二十四/而出則利於繰絲或日臘八日以桑柴灰或)
(草灰淋汁以蠶連浸焉一日而出繼以雪水浸之懸乾/或懸桑木之上以冒雨雪三宿而收之則耐養二月十)
(二浴清明之曉則綿紙褁之藏於厨内俟桑芽如茶匙/大則綿絮裹之暮也覆以所服之煖衣晨也覆以所蓋)
(之煖被既出也溫以火未出也禁以火焙其浸也用桑/條之灰濕其連而後摻之摺而浸之於滷中即鹽化之)
(水有分兩恐其浮也以磁器壓之其至二十四出也用/河水滌去其灰或置之扁中而沃而後凉之掛之則至)
(春生否者陰不至於費葉至二月十二浴以菜花野菜/花韭花桃花白豆花揉之水中而浴之蛾之放子也一)
(夜而止否則/生蟻不齊)蠶子變色要在遲速由己勿致損自變桑
葉已生自辰巳間將瓮内取出舒卷提掇亦無度數但
要第一日變三分第二日變七分却用子密糊封了還
瓮内收藏至第三日午時又出連舒卷須要變至十分
其蠶屋火倉蠶箔並須預備蠶屋宜髙廣牕户虚明易
辨眠起仍上於行撁各置照牕每臨早暮以助髙明下
就附地列置風竇令可啓閉以除濕鬱若新泥濕壁用
熱火薰乾牕上用浄白紙新糊門牕各掛葦簾藁薦下
蟻之時勿用雞翎等物掃拂惟在詳款稀匀不至驚傷
稠疊生齊取葉著懷中令煖用利刀切極細篩於器内
蓐紙上匀薄將連合於葉上蟻聞葉香自下或過時不
下連及縁上連背者並棄養蠶蟻時先辟東間一間四
角挫壘空龕狀如三暑以均火候謂屋小則易收火氣
也停眠前後則徹去擇日安搥每搥上下閑鋪三箔上
承塵埃下隔濕潤鋪砌碎桿草於上中箔以備分擡用
細切搗軟稈草匀鋪為蓐又揉浄紙粘成一片鋪蓐上
安蠶初生色黒漸漸加食三日後漸變白則向食宜少
加厚變青則正食宜益加厚復變白則慢食宜少減變
黄則短食宜愈減純黄則停食謂之正眠眠起自黄而
白自白而青自青復白自白而黄又一眠也每眠例如
此候之以加減食凡葉不可帶雨露及風日所乾或浥
臭者食之令生諸病常收三日葉以備霖雨則蠶常不
食濕葉且不失飢採葉歸必疎爽於室中待熱氣退乃
與食蠶時晝夜之間大槩亦分四時朝暮類春秋正晝
如夏夜深如冬寒暄不一雖有熟火各合斟量多少不
宜一例自初生至兩眠正要溫煖蠶母須著單衣以為
體測自覺身寒則蠶必寒便添熟火自身覺熱蠶亦必
熱約量去火一眠之後但天氣晴明巳午之間時暫掲
起牕間簾薦以通風日南風則捲北牕北風則捲南牕
放入倒溜風氣則不傷蠶大眠起後飼罷三頓翦開牕
紙透風日必不頓驚生病大眠之後捲簾薦去牕紙天
氣炎熱門口置瓮旋添新水以生凉氣如遇風雨夜凉
却當將簾薦放下其間自小至老蠶滋長則分之沙燠
厚則擡之失分則稠疊失擡則蒸濕蠶柔軟之物不禁
揉觸小而分擡人知愛䕶大而分擡或懶倦而不知顧
惜久堆亂積逺擲髙抛損傷生疾多由於此蠶自大眠
後十五六頓即老得絲多少全在此數北蠶多是三眠
南蠶俱是四眠日見有老者量分數減飼侯十蠶九老
方可入簇值雨則壞繭南方例皆屋簇北方例皆外簇
然南簇在屋以其蠶少易辦多則不任北方蠶多露簇
率多損壓壅閼南北簇法俱未得中今有善蠶者一説
南北之間蠶少疎開牕户屋簇之則可蠶多選於院内
搆長春草厦内制蠶簇週以木架平鋪蒿梢布蠶於上
用蓆泊圍䕶自無簇病實良策也(蠶簇見/圖譜)又有夏蠶秋
蠶夏蠶自蟻至老俱宜涼惟忌蚊蠅蟲秋蠶初宜涼漸
漸宜煖亦因天時漸涼故也簇與繰絲法同春蠶南方夏
蠶不中繰絲惟堪線纊而已凡繭宜併于忙擇凉處薄
攤蛾自遲出免使抽繰相逼恐有不及則有瓮浥籠蒸
之法士農必用云繰絲之訣惟在細圓匀𦂳使無褊慢
節核麄惡不匀也繰絲有熱釜冷盆之異然皆必有繰
車絲軠然後可用熱釜要大置於釜上接一杯甑添水
至甑中八分滿甑中用一板欄斷可容二人對繰也水
須當熱旋旋下繭多下則繰不及煑損此可繰麄絲單
繳者雙繳者亦可但不如冷盆所繰潔浄光瑩也冷盆
要大先泥其外用時添水八九分水宜温煖長匀無令
乍寒乍熱可繰全繳細絲中等繭可繰雙繳比熱釜者
有精神而又堅韌也南北蠶繰之事摘其精妙筆之於
書以為必效之法業蠶者取其要訣歳嵗必得庶上以
廣府庫之貨資下以備生民之纊帛開利之源莫此為
大
元孟祺農桑輯要論蠶性曰蠶之性在連則宜極寒成
蟻則宜極煖停眠起宜温大眠後宜涼臨老宜漸煖入
簇則宜極煖(黄省曽曰蠶之性喜静而惡喧故宜静室/喜煖而惡濕故宜板室室静可以避人聲)
(之喧閙室密可以避南風之襲/吹室板可以辟地氣之蒸鬱)
務本新書曰養蠶之法繭種為先今時摘繭一槩併堆
箔上或因繰絲不及有蛾出者便就出種罨壓熏蒸因
熱而生决無完好其母病則子病誠由此也今後繭種
開簇時須擇近上向陽或在苫草上者此乃强良好繭
(農桑要㫖云繭必雌雄相半簇中在上者多雄下者/多雌○陳志𢎞云雄繭尖細𦂳小雌者圓曼厚大)另
摘出於通風凉房内浄箔上一一單排日數既足其蛾
自生免熏罨鑚延之苦此誠胎教之最先若有拳翅秃
睂焦脚焦翅焦尾熏黄赤肚無毛黑紋黑身黑頭先出
末後生者揀出不用止留完全肥好者匀稀布於連上
擇髙明凉處置箔鋪連箔下地須灑掃潔浄蠶連厚紙
為上薄紙不禁浸浴(野語云連用/小灰紙更妙)候蛾生足移蛾下連
屋内一角空處豎立柴草散蛾於上至十八日後西南
浄地掘阬貯蛾上用柴草搭合以土封之庶免禽蟲傷
食蓋有功於人理當如此
農桑㫖要云將蛾作三阬埋種田地内能使地中數年
不生刺芥
士農必用曰蠶事之本惟在謹於謀始使不為後日之
患蠶眠起不齊由於變生之不一變生之不一由於收
種之不得其法故曰惟在謹於謀始
又曰取簇中腰東南明淨厚實繭蛾第一日出者名苗
蛾不可用(屋中置柴草/上放不用蛾)次日以後出者可用每一日所
出為一等輩各於連上寫記後來下蛾時各為一等輩
二日相次為一輩猶可次三日者則不可為將來成蠶
眠起不能齊極為患害另作一輩養則可末後出者名
末蛾亦不可用鋪連於搥箔上雌雄相配當日可提掇
連三五次(去其/尿也)至末時後款摘去雄蛾(放在苗/娥一處)
務本新書曰深秋桑葉未黄多廣收拾曝乾搗碎於無
煙火處收頓春蠶眠後用
士農必用曰桑欲落時捋葉(未欲落捋傷來年桑眼已/落者短津味泥封收固)
至臘月内搗磨成麫(臘月内製者能消蟲熱病瓮器内/可多收飼蠶餘剰做牛料牛食甚)
(美/)
務本新書曰臘八日新水浸菉豆(每箔約/半升)薄攤晒乾又
浄淘白米(每箔約/半升)控乾以上二物背隂處收頓以備大
眠起用拌葉飼蠶
務本新書曰冬月宜收牛糞堆聚(春月旋拾恐/臨時闕少)春暖踏
成墼子曬乾苫起煙時香氣宜蠶
士農必用曰臘月曝牛糞春碾搥碎一半收起一半用
水拌匀杵築為墼
務本新書曰臘月刈茅草作蠶蓐則宜蠶
士農必用曰收黄蒿豆稭桑梢(其餘梢乾勁不/臭氣者亦可)
士農必用曰修治苫薦榖草黄野草皆可(但必令𦂳/密一頭截)
(齊一頭留梢者為苫兩頭齊截者為薦也/○野語云苫用茅草上簇輕快又不蒸熱)
士農必用曰蠶具及繰絲器皿務要寛廣(搥箔椽切刀/鎌斧軠釡等)
(熱絲則釡宜大冷絲則釜宜/小盆欲大其竈臨時治之)舂磨米麵(蠶忙時/不及也)
黄省曾曰切桑之刀宜濶而利其方筐之制縱八尺廣
六尺其圓箔之造在盤門張公橋有火箱蠶自蟻而三
眠用之
齊民要術曰修屋欲四面開牕紙糊為籬(崔寔曰二月/清明治蠶屋)
(塗隙/穴)收拾火氣蠶小時將牛糞墼子燒令無煙移入龕
内頓放如無壁龕等止於搥箔四向約量頓火(近兩眠/則止)
若寒熱不均後必眠起不齊又今時蠶屋内素無禦寒
熟火止是旋燒柴薪煙氣籠熏太甚蠶蘊多成黑􁁊
士農必用曰治火倉屋當中掘一阬闊狹深淺量屋大
小(謂如一三間四椽屋四方一/面可闊四尺随屋大小加減)阬周圍塼坯接壘髙二
尺長粘泥泥了通計深四尺細碎乾牛糞阬底上鋪攤
一層厚三四指(臘月所收/搥碎者)帶根節麄乾柴於糞上鋪一
層(五寸以上徑者凡桑/榆槐等堅硬者皆可)柴上又鋪糞一層於柴空隙處
築得極實(慎不可虚虚則火熖起/傷屋又熟火不能長久)糞柴相間樁阬滿上
復用糞厚蓋了約蠶生前七八日糞上煨熟火黒黄煙
五七日於蠶蛾生前一日少開門出盡煙即閉了(恐煖/氣出)
其柴糞陷下已成熟火(蠶小喜煖怕煙不可用生火又/生火或驟或歇不能均匀此火)
(既熟絶無煙氣一兩月不减不動便如無火用柴枝剔/撥便煙氣熏騰也上必壘髙二尺者欲使火氣上騰至)
(室中散布均匀又防/寅夜人行誤陷八也)其屋乾透其壁皆煖黑婆等諸蟲
盡熏了牛糞熏屋大宜蠶也(蠶喜牛糞/牛喜蠶沙)糊牕牕上故紙
却用浄白紙替換(外莫捲草薦旋扯故紙/糊新紙不使熱氣出去)每一牕上嵌
四大捲牕(宜/密)
士農必用曰上下二箔上皆鋪切碎稈草中一箔用切
碎搗軟稈草為蓐鋪案平匀仍須四邊留箔楂五七寸
揉浄紙粘成一段可所鋪蓐大鋪於中箔蓐上(揉紙極/軟如綿)
(○要㫖云厎箔須鋪二領蠶蟻生後每日日高捲出一/領曬至日斜復布於生蠶箔厎明日又將厎箔徹出曬)
(曝如前畨覆鋪藉使受自然陽/和之氣停眠起食然後徹去)
務本新書曰清明將瓮中所頓蠶連遷於避風溫室酌
中處懸掛(太髙傷風/太下傷土)糓雨日將連取出通見風日那表
為裏左捲者却右捲右捲者却左捲每日交換捲那捲
罷依前收頓比及蠶生均避風日生發匀齊(要㫖云清/明後種初)
(變經和肥滿再變尖圓其中如春栁色再變蟻周盤其/中如逺山色此必收之種也若頂平焦乾及蒼黄赤色)
(便不可養此/不收之種也)
士農必用曰蠶子變色惟在遲速由己不致損傷自變
(視桑葉之生以定變子之日須治之三日以色/齊為準農語云蠶欲三齊子齊蟻齊蠶齊是也)其法桑
葉已生自辰巳間於風日中將瓮内連取出舒卷提掇
舒時連背向日曬至温不可至熱(凡一舒一捲時將元/捲向外者却捲向裏)
(元向裏者却捲向外横者豎捲豎/者横卷以至兩頭捲來中間相合)舒捲無度數但要第
一日十分中變灰色者變至三分收了次二日變至七分收
了此二日收了後必須用紙密糊封了如法還瓮内收
藏至第三日於午時後出連舒捲提掇(展連手提之凡/宜日日數遍)
須要變至十分(第三次必須至午時後出連者恐第一/次先變者先生螘也螘生在己午時之)
(前過午時/便不生)
桑蠶直説曰欲疾生者頻舒捲捲之須虚謾欲遲生者
少舒捲捲之須𦂳實
士農必用曰生蟻惟在凉暖知時開掯得法使之莫有
先後也(生蟻不齊則其蠶眠/起至老俱不能齊也)其法變灰色已全以兩連
相合鋪於一浄箔上𦂳捲了兩頭繩束卓立於無煙浄
涼房内第三日晩取出展箔蟻不出為上若有先出者
雞翎掃去不用(名行馬螘留/則蠶不齊)每三連虚捲為一卷放在
新煖蠶屋内(搥匝下/隔箔上)候東方白將連於院内一箔上單
鋪(如有露於涼/房中或棚下)待半頓飯時移連入蠶房就地一箔上
單鋪少間黑蟻齊生(並無一光/一後者)和蟻秤連記寫分兩
博聞録曰用地桑葉細切如絲髮摻浄紙上却以蠶種
覆於上其子聞香自下切不得以鵞翎掃撥
務本新書曰農家下蟻多用桃杖畨連敲打蟻下之後
却掃聚以紙包褁秤見分量布在箔上已後節節病生
多因此弊今後比及蟻生當匀鋪蓐草(蓐宜/搗輭)煻火内燒
棗一二枚先將蠶紙秤見分兩次將細細撡在蓐上蟻
要匀稀連必頻移生盡之後再秤空連便知蠶蟻分兩
依此生蠶百無一損今時謂如下蟻二兩往往止布一
蓆重疊密壓不無損傷今後下蟻三兩决合匀布一箔
(若分兩多少/騐此差分)又慎莫貪多謂如己力止合放蟻三兩因
為貪多便放四兩以致桑葉房屋椽箔人力柴薪俱
各不給因而兩失
士農必用曰下蟻惟在詳款稀匀使不至驚傷而稠疊
(是時蠶母沐浴淨衣入蠶屋蠶屋内焚香又/將院内雞犬孳畜逐向逺處恐驚新螘也)蟻生既齊
取新葉用快利刀切極細(須下蟻時旋切則葉查上有/津若用刀預切下則查乾無)
(津/)用篩子篩於中箔蓐紙上務要匀薄(須用篩子能匀/不匀則食偏篩)
(用竹編篩子亦可秫黍䕸亦可如小/椀大篩厎方眼可穿過一小指也)將連合於葉上蟻
自縁葉上或多時不下連及縁上連背翻過又不下者
並連棄了此殘病蟻也(一箔蓐上下螘三兩蠶至老可/分三十箔每螘一錢可老蠶一)
(箔也係長一丈闊二尺之箔如箔小可減螘下螘多則/蠶稠為後患也養蠶過三十箔者可更加下螘箔養蠶)
(少者用筐可/也蓐如前法)
士農必用曰加減凉煖(蠶成螘時宜極煖是時天氣尚/寒大眠後宜凉是時天氣已暄)
(又風雨陰晴之不測朝暮晝夜之不同一或失宜蠶病/即生惟蠶屋得法則可以應蠶屋之制周置捲牕中伏)
(熟火謂如蠶欲煖而天氣寒閉苫牕撥火則外寒不入/和氣内生若遇大寒屢撥熟火不能勝其寒則外燒糞)
(墼絶煙置屋中四隅和氣自然熏蒸寒退則去餘火蠶/欲凉而天氣暄閉火而捲苫牕則火氣内息而涼氣外)
(入若遇大熱盡捲苫牕不能解其熱則去其牕紙上捲/照牕下開風眼牕外搥下灑潑新水涼氣自然透達熱)
(退則糊補其牕閉塞風眼使其蠶自初及終不知有寒/熱之苦病少繭成一室之功也然寒不可驟加煖熱當)
(漸漸益火寒而驟熱則生黄輭等疾熱不可驟加風凉/當漸漸開牕熱而驟風涼則變殭此又不可不知也又)
(正熱猛著寒便禁口不食即用𨫼子盛無煙熟牛糞/火用􁎙托火𨫼於槌箔下往来辟去寒氣蠶自食葉)
務本新書曰蠶必晝夜飼若頓數多者蠶必疾老少者
遲老(二十五日老一箔可得絲二十五兩二十八日老/得絲二十兩若月餘或四十日老一箔止得絲十)
(餘/兩)飼蠶者慎勿貪眠以懶為累每飼蠶後再宜遶箔看
一遍飼蠶葉要均匀若值陰雨天寒比及飼蠶先用乾
桑柴或去葉稈草一把㸃火繞箔照過煏出寒濕之氣
然後飼之則蠶不生病一眠候十分眠纔可住食至十
分起方可投食若八九分起便投葉飼之直到老决都
不齊又多損失停眠至大眠蠶欲囘眠時見黄光便住
食擡解直候起齊慢飼葉宜薄撡厚則多傷慢食之病
蓋因生蠶得食力須勤飼最忌露水濕葉并雨濕葉飼
之則多生病
韓氏直説曰抽飼斷眠法蠶向眠時量黄白分數抽減
所飼之葉漸次細切薄撡頻飼(如十分中有三分黄光/者即十分中減葉三分)
(比㝷常稍宜細切薄摻頓數亦宜稍頻如十分中有五/分黄光即減五分比前次又細切薄摻其頓數亦宜加)
(頻如十分中有八分黄光即減去八分比/先次切令極細摻令極薄其頓亦令極頻)候十分黄光
不問陰晴早夜急須擡過(預備箔蓐/可無失悞)擡過時住食起齊
時投食此為抽飼斷眠之法謂抽減眠蠶之葉不致覆
壓專飼未眠之蠶使之速眠不惟眠起得齊且無葉罨
燠熱之病前人謂學取抽飼斷眠法年年嵗計得絲蠶
不可不知也
務本新書曰擡蠶要衆手疾擡若箕内堆聚多時蠶身
有汗後必病損漸漸随擡減耗縱有老者簇内多作薄
皮蠶沙宜頻除不除則久而發熱熱氣熏蒸後多白殭
每擡之後箔上蠶宜稀布稠則强者得食弱者不得食
必遶箔遊走又風氣不通忽遇倉卒開門暗值賊風後
多紅殭布蠶須要手輕不得從髙摻下如或髙摻其蠶
身遞相擊撞因而蠶多不旺已後簇内懶老翁赤􁀙是
也(要㫖云蠶有白殭是小時陰氣蒸損天晴急用簸箕/三四具轉蠶中庭使日氣煦照擡一箔則復布一箔)
(得日氣則盡解矣者野語云蠶燠乾鬆者其蠶無病蠶/燠成片濕潤白積  蠶為有病速宜擡解如正可擡却)
(遇陰雨風冷則不敢擡用茅草細切如荳每一箔可用/一斗或二斗匀撒蠶上上再摻葉移時蠶因食葉沿上)
(其茅草能隔燠沙天晴再/擡如無茅草稈草次之)
士農必用曰分擡之便惟在頻款稀匀使不致先濕損
傷也(蠶滋多必須分之沙燠厚必須擡之失分則不勝/稠疊失擡則不勝蒸濕故宜頻蠶者柔輭之物不)
(禁觸弄小而分之猶能愛䕶大而擡之莫能顧惜也未/免久堆亂積逺擲髙抛生病損傷實由於此故宜安款)
(而稀/匀也)或有不齊頻飼以督其後者使之相及而各取其
齊也(蠶眠不齊病原於初今既然矣當從此以治之如/于純黄之中雜見其退白而向黄者是與純黄不)
(相懸逺頻飼以督之則猶得相及飼頻則可速其眠故/爾如巳見純黄又多青白此與純黄既逺雖飼之之頻)
(則亦莫及蓋蠶之變色為變之小其眠則絶食退膚為/變之大也為蛹為蛾則變之尤大而至於化也凡至純)
(黄則結嘴不食而眠如人之大病周身之氣血一為變/換一晝夜静安不擾則眠為得所今以青白者尚多飼)
(而亂之動而蹂之則眠而失其所矣比其青白者變黄/而向眠則此已過眠而動起動起之初欲得少食亦如)
(人之病起欲得少食以接氣血也以後者方眠勒其食/而不投以困以餓又必待後者動起而飼之多病少絲)
(端為可惜故蠶經云眠起/不齊絲減少良謂此也)
務本新書曰初飼蟻法宜旋切細葉微篩(切刀宜快快/則粗細匀停)
不住頻飼一時辰約飼四頓一晝夜通飼四十九頓或
三十六頓懶者頗疑煩冗予曰新蟻止食桑葉脂脈
若頓數不多譬如寸乳嬰兒小時失乳後必羸弱病生
蟻初生須隔夜採東南枝肥葉瓮中另頓旋取細切
士農必用曰飼蟻之法(當宿澆其桑旋摘其葉宿澆則/多液旋摘則不乾利刃以細切)
(之疎篩以薄布之非利刃則無液非細切則蓋螘非篩/則不匀非匀則偏食然葉楂之微液不能久存少頃之)
(間即成枯涸故須/旋切而頻篩也)第一日飼一復時可至四十九頓第
二日飼至三十頓(葉微/加厚)第三日飼至二十餘頓(又稍/加厚)宜
極煖宜暗(大凡初螘宜暗眠宜暗將眠及/眠起宜微明向食宜明後倣此)
士農必用曰擘黑法第三日己午時間於别槌上安三
箔(如前初/安槌法)微帶燠薄掲蟻款手擘如小棊子大布於中
箔可盈滿(不留/植也)可漸漸加葉飼早晴可捲東牕苫(使受/東照)
及當日背風牕(自此後常日宜如此天陰早暮且不宜/至夜則閉凡迎風牕苫及西照牕苫不)
(可開蠶畏風也後皆倣此雖大/眠後喜凉亦可以避其猛風也)漸漸變色随色加減食
至純黄則不飼是謂頭眠不以早晩擡過
士農必用曰擡頭眠(蠶眠結觜不食皮膚/退換蠶之一大變也)别槌上布
四箔(上下隔塵潤中二/箔安蠶用蓐如前)薄帶沙燠掲蠶分如大棊子大
布滿中二箔(沙燠厚則/蒸蠶生病)一復時可六頓次日可漸漸加
葉可開捲牕一半初向黄時宜極暖眠定宜暖起齊
宜微暖　擡頭眠飽食(正食時擡/名擡飽食)分如小錢大布滿三
箔(辨色加/減食)
士農必用曰擡停眠分如小錢微大布滿六箔起齊頭
食宜薄一復時可四頓次日可漸加葉(辨色/加減)或全開捲
牕(惟避當/風牕)初向黄時宜暖眠定宜微暖起齊宜温　擡
停眠飽食(如前/法)蠶可撥可摻不須分掲可布滿十二
箔(然不可髙抛逺置恐/損蠶身辨色加減食)
務本新書曰大眠起燠宜頻除蠶宜頻飼或西南風起
將門牕簾薦放下此際不宜擡解箔上布蠶須相去
一指布蠶一箇取臘月所藏菉豆水浸微生芽曬乾磨
作細麵(臘月所藏白米/蒸熟作粉亦可)第四頓收食拌葉匀飼解蠶
熱毒絲多易繰堅韌有色(如葉少去秋所收桑葉再/搗為末水洒新葉微濕摻)
(末拌匀接闕飼蠶比食豆麺/係本食之物又萵苣亦可接)蠶屋南簷外先所架立搭
棚檩柱此時搭蓋
士農必用曰擡大眠分如折二錢大布滿二十五箔起齊
投食一復時可三頓第一頓宜薄(但可/覆白)第二頓比前又
薄(仍覆/白)第三頓如第一頓(覆白此三頓食如不/短則其蠶至老食慢)次日可
漸加葉(辨色加/減頓數)可全開捲牕照牕(過熱則更劙開牕紙/但不至熱則不拘此)
(例/)初向黄時宜微暖眠定宜温齊宜凉可落蓐(大眠/起投)
(食後第六七頓可落蓐全去/沙燠蓐草息即是擡飽食)可分至三十箔(辨色加/減食)正
食時毎飼後可挾葉筐遶槌巡之但見箔上有班黎處
即摻葉補合(蠶至大眠後正食時闕一分葉即減一分/絲也但見有班黎處是蠶先食葉透也即)
(當補合不如此則/後來多有薄收也)拌米粉(臘月内/成造者)至第七八頓食後於
己午時間將切下葉攤在箔上(元扈先生曰大眠後尚/切葉食今人全不爾不)
(知北土何如宜詳問之亦不知/今人不切無害否宜兩試之)新水洒拌極匀待少時
納羅白粉子拌令極匀(毎葉一筐用新水一升粉/子四兩如無止用新水)一筐
可飼一箔(所有之蠶皆/可飼一頓)拌桑麵(令蠶體充實為繭/堅厚為絲堅韌也)切葉
洒拌新水極匀羅桑麵拌匀於大眠後間飼三五頓
(假令毎頓飼葉二筐今止用一筐減葉一半如蠶盛/葉闕大眠後間飼之五頓亦無妨蠶食不闕不可用)
擡沙于大眠飼食第十一二頓間可擡(擡如前法全去/沙□不如此則)
(不禁蒸鬱臨老/生病難以抽繰)蠶欲老飼之宜細薄宜頻(養老如養小/亦如人老多)
(食則傷若不如此則食葉不浄其葉蒸温帶葉入/簇所結繭亦濕潤如經鹽水此名簇汁繭難抽繰)宜微
暖(如人老不禁寒凉然亦可相度當時天氣凉暖消息/斟酌大意比大眠後未老時宜微暖也依按其法蠶)
(自螘至老不過二十四五日過此/日數愈多桑愈費而絲愈少也)
韓氏直説曰蠶自大眠後十五六頓即老得絲多少全
在此數日(葉足則絲多/不足則絲少)見有老者依抽飼斷眠法飼之
候十蠶九老方可就箔上撥蠶入簇如是則無簇汁蒸
熱之患繭必早作而多絲(養蠶無巧/食到便老)
桑蠶直説曰四眠蠶别是一種與養春蠶同但第三眠
止擡開十五箔擡飽食二十箔大眠擡三十箔
黄省曾曰蠶之自蟻而三眠也俱用切葉其替擡也用
糠籠之灰糝焉則蠶體快而無疾或布網而替擡其飼
火蠶也必勤葉盡即飼毋使饑吞火氣而病其替蠶也
食半而替則功省而蠶不勞其三眠之起也斤分於一
筐一筐之蠶可以得繭八斤為絲一車而十六兩其蟻
之初出也以薔薇之葉焙燥揉碎之糝之蟻上聞香而
集之於上乃以鵞翎拂下其厝火也炭之團爇之而灰
以遏之瓦以覆之温温然而已綿被以隔之而後置之
於被之上焉若熾焉或饑焉則傷於火其長也焦黄不
食而死勿食水葉食則放白水而死雨中之所採也必
拭乾之或風戾之
簇以稻草為之殺疏之必潔則不牽絲乃握而束之厚
藉以所殺疏之草殻可以禦地濕可以承墜蠶乃以握
許登之勿覆以紙至次日少以稻稈糝焉以屬其作綴
之未成者勿用菜箕善絆擾而薄繭七日而摘半月而
蛾生(交五月節梅/風吹之則生)凡蠶色之青也為老之候其在簇而
有雷則以退紙覆之以䕶其畏
繭長而瑩白者細絲之繭大而晦色青蔥者粗絲之繭
皆撏去其蒙戎之衣其内潰而漬濕者謂之隂繭及薄
而雜者綿之繭可為粗絲不可以經日經日則絲爛而
難抽不可以焚香焚香則蛆穴而難抽大者謂之麄工
繰之不可及也淹而甕之泥之(毎大缸用鹽四兩荷葉/包之於缸瓮之口又塞)
(實荷/葉)至七日而蛾死泥之也仍數視之有少罅則蛾生
凡拈絲綿之線一分銀是拈一兩其為綿也蛾口為最
上岸次之黄繭又次也繭衣者為最下蛾口者出蛾之
繭也上岸者繰湯無緒撈而出者也繭衣繭外之蒙茸
蠶初作繭而營者也
蠶不可以受油鑊之氣不可以受煤氣不可以焚香亦
不可以佩香零陵香亦在所忌否則焦黄而死不可以
入生人否則遊走而不安箔蠶室不可以食薑暨蠶豆
養之人後髙為善以筐計凡二十筐庸金一兩看繰絲
之人南潯為善以日計毎日庸金四分一車也六分其
上簇也而無火則繰之也必不浄蠶婦之手不可以擷
苦蕒手有苦蕒之氣令蠶青爛食之者亦不可以入
蠶之室
韓氏直説曰稙蠶疾老少病省葉多絲不惟收却今年
蠶又成就來年桑稙蠶生於榖雨不過二十三四日老
方是時桑葉發生津液上行其桑斫去比及夏至(夏至/後一)
(隂生津液/不上行)可長月餘其條葉長盛過於往嵗至來年春
其葉生又早矣積年既久其桑愈盛蠶自早生
韓氏直説曰晩蠶遲老多病費葉少絲不惟晩却今年
蠶又損却來年桑世人惟知婪多為利不知趨早之為
大利壓覆蠶連以待桑葉之盛其蠶既晩明年之桑其
生也尤晩矣
務本新書曰蠶有十體寒熱饑飽稀密眠起𦂳慢(謂飼/時𦂳)
(慢/也)
蠶經曰蠶有三光白光向食青光厚飼皮皺為饑黄光
以漸住食
韓氏直説曰蠶有八宜方眠時宜暗眠起以後宜明蠶
小并鋪紙時宜暖宜暗蠶大并起時宜明宜凉向食時
宜有風(避迎風牕/開下風牕)宜加葉𦂳飼新起時怕風宜薄葉慢
飼蠶之所宜不可不知反此者為其大逆必不成矣
蠶經曰蠶有三稀下蟻上箔入簇
蠶經曰蠶有五廣一人二桑三屋四箔五簇(謂苫蓆/蒿稍等)
務本新書蠶忌曰忌食濕葉　忌食熱葉　蠶初生時
忌屋内掃塵　忌煎􁳚魚肉　不得將煙火紙撚於蠶
房内吹滅　忌側近舂搗　忌敲擊門牕竈箔及有聲
之物　忌蠶房内哭泣呌喚　忌穢語滛辭　夜間無
令燈火光忽射蠶屋牕孔　未滿月產婦不宜作蠶母
　蠶母不得頻換顔色衣服洗手長要潔浄　忌帶
酒人將桑飼蠶及擡解布蠶　蠶生至老大忌煙燻
　不得放刀於竈上箔上　竈前忌熱湯潑灰　忌産
婦孝子入家　忌燒皮毛亂髮　忌酒醋五辛鱣魚麝
香等物　忌當日迎風牕　忌西照日　忌正熱着猛
風暴寒　忌正寒走令過熱　忌不浄潔人入蠶屋
蠶屋忌近臭穢
務本新書曰簇蠶地宜髙平内宜通風匀布柴草布蠶
宜稀密則熱熱則繭難成絲亦難繰東北位并養六畜
處樹下阬上糞惡流水之地不得簇(野語如天氣暄熱/不宜日午簇蠶蠶)
(光不禁日氣/晒暴故也)
士農必用曰治簇之方惟在乾暖使内無寒濕(簇中繭/病有六)
(一簇汚二落簇三遊走四變赤蛹五變殭六黒色簇汚/之病蠶老食葉不浄其葉蒸濕帶葉入簇故繭亦濕潤)
(此為簇汚其餘五病皆地濕天寒所致○𤣥扈先生曰/亦不止為地濕天寒自擇種至上簇無時不可得病也)
蠶欲老可簇地盤燒令極乾除掃灰浄於上置簇(𤣥扈/先生)
(曰此是北法南方正值梅天萬難/作此所以皆須屋内簇定須著火)
韓氏直説曰安圓簇於阜髙處打成簇脚一簇可六箔
蠶十分中有九分老者宜少摻葉(名上/馬葉)就箔上用簸箕
般去宜款手摻於箔上(自東南起頭/不合落地)務令稀匀上復覆
梢蒿(或荳/䕸)復摻蠶如前至三箔覆梢倒根在上(如此則/簇圓又)
(稳/)自後蠶可近上摻至六箔覆蒿令簇圓上用箔圍苫
繳簇頂如亭子様(防/雨)至晩又用苫將簇從下繳至上苫
相接日出髙時捲去至晩復繳三日外繭成不用(馬頭/簇亦)
(依上苫繳柴薪要廣簇又玲瓏中間宜/架起蠶多者宜馬頭簇放脚宜南北)曬簇上蠶後第
三日辰巳時間開苫箔日曬至未時復苫蓋如前如當
日過熱上搘單箔遮日色　翻簇上蠶時被雨霑濕雨
纔止纔晴即選一簇地盤(如雨濕了則取乾墻上/原覆治簇之法如前)不以
成繭不成繭翻騰遷移别簇封苫如前小雨則不須但
可曝曬(又有一法臨簇有雨只於蠶屋中本槌下地面/上安簇開了門牕使透風氣早夜或隂雨變寒)
(則開門牕添牛糞火比翻簇之法又為妙也又一法槌/箔上虚撒蒿槌周圍簇梢與蒿箔苫圍之蠶自作繭猶)
(勝於雨/中簇也)
務本新書曰繭宜併手忙擇凉處薄攤蛾自遲出免使
抽繰相逼
士農必用曰繰絲之訣惟在細圓匀𦂳使無褊慢節核
(接頭為節/疙疸為核)麄惡不匀也(生繭繰為上如人手不及殺過/繭慢慢繰殺繭法有三一日曬)
(二鹽浥三然蒸最好人多/不㑹日曬損繭鹽浥者稳)熱釜(可繰粗絲單繳者雙繳/亦可但不如冷盆所繰)
(者潔浄/光瑩也)釜要大置於竈上(如蒸/竈法)釜上大盆甑接口添水
至甑中八分滿甑中用一板攔斷可容二人對繰也繭
少者止可用一小甑水須熱宜旋旋下繭(多下則繰絲/不及煑損)
冷盆(可繰全繳細絲中等繭可繰雙繳比熱釡者/有精神而又堅韌雖曰冷盆亦是大温也)盆要
大先泥其外(口徑二尺五寸之上者預先翻過用長粘/泥泥厎并四圍至唇厚四指將至唇漸薄)
(日曬乾名/為串盆)用時添水八九分(水宜温煖常匀/無令乍寒乍熱)釡要小(口/徑)
(一尺以下者小則下繭少繭欲/頻下多下則煮過又不匀也)用突竈半破塼坏圓壘
一遭中空(直桶/子様)其髙比繰絲人身一半其圓徑相盆之
大小當中壘一小臺(徑比盆/厎大)坐串盆於小臺上其盆要
比圓壘髙一唇靠元壘安打絲頭小釡竈比圓壘低一
半揜火透圓壘(竈子後火煙/過處名揜火)與揜火相對圓壘匝近上
開煙突口做一卧突長七八尺以上先於安突一面壘
一臺比突口微低又相去七八尺外安一臺髙五尺(或/就)
(用牆或用/木為架子)用長一丈椽二條斜磴在二臺上二椽相去
闊一塼坏許用磚坏泥成一卧突(二椽上平鋪塼坏一/層兩邊側立上復平)
(蓋泥了便成一卧突也須與竈口相背謂如竈口向南/突口向北是也繰盆居中火衝盆厎與盆下臺煙熖遶)
(盆過煙出卧突中故得盆水常温人匀也又得煙火/與繰盆相遠其繰絲人不為煙火所逼故得安詳也)○
軠車床髙與盆齊軸長二尺中徑四寸兩頭三寸(用榆/槐木)
四角或六角臂通長一尺五寸(六角不如四角軠角少/則絲易解臂者輻條也)
(或雙輻或單/輻雙輻者稳)須脚踏又繰車竹筒子宜細(細似織絹/穗筒子)鐵
條子串筒兩樁子亦須鐵也(兩䜿樁子上横串鐵條鐵/條串筒子既輕又科也不)
(如此則不能成絶妙好絲古人有言/工欲善其事必先利其器餘如常法)○打絲頭(用一/人)小
釜内添水九分滿竈下燃麄乾柴(柴細旋添/火不匀停)候水大熱
下繭於熱水内(下繭宜少不宜多/多則煮過繰絲少)用筯輕剔撥令繭滚
轉盪匀挑惹起囊頭(粗絲頭/名囊頭)手捻住於水面上輕提掇
數度復提起其囊頭下即是清絲摘去囊頭(如重手攪/撥囊頭又)
(於手拐子纒數遭可長五七尺將繭上好絲十分中去/了二三分實為可惜如輕手剔撥起囊頭長不過五尺)
(也/)一手撮捻清絲一手用漏杓窈繭款送入温水盆内
(杓厎上多鑚眼子/為漏杓漏瓢更好)將清絲掛在盆外邊絲老翁上(盆邊/釘插)
(一橛子名絲老翁○𤣥扈先生曰如此/分得極匀為安詳故即熱釜亦宜如此)○繰絲(用一/人)將
絲老翁上清絲約十五絲之上(黄絲粗/減繭數)總為一處穿過
錢眼(錢下繭攅聚名/絲窩又名絮盤)繳過䈏頭蛾睂杖子上兩繳杖子
下兩繳掛於軠上又取絲老翁上清絲如前掛於軠子
(兩箇絲窩/其頭齊行)右脚踏軠右轉長切照覻撥掠兩絲窩於内
有繭絲先盡蛹子沉了者繭絲斷了繭浮出絲窩者其
絲窩減小即取清絲約量添加務要兩絲窩大小長均
(眼專覷手頻撥頻添添不過三四絲失添則細了多添/則粗了如或手添不迭脚慢踏軠其絲較争粗如或手)
(添得多了脚𦂳踏軠其絲較争細手脚相應亦可取匀/也○𤣥扈先生曰𦂳慢可為粗細却無此理○添絲搭)
(在絲窩上便有接頭將清絲用指面喂在絲窩内自然/帶上去便無接頭也此名全繳絲圓𦂳無疙疸上等也)
(中作紗羅上等疋段如蛾睂杖上只兩繳名雙繳絲不/甚圓𦂳有小疙疸中等也不中紗羅中中等疋段如蛾)
(睂杖上只一繳名單繳絲又名歇口絲褊慢有大疙疸/不中疋段只中絹帛亦不堅壯此單繳歇口絲多只是)
(熱釡中繰也○𤣥扈先生曰今軠處繰絲皆只雙繳亦/無蛾睂杖而秦王諸家亦并不言全繳雙繳單繳之異)
(蓋古法之廢已久著書者亦只抄寫節畧舊文而已/未見今北繰車不知有蛾睂杖否宜索一具觀之)
𤣥扈先生曰愚意要作連冷盆釜俱改用沙鍋或銅鍋
比鐵釜絲必光亮以一鍋專煮湯供絲頭釜二具串盆
二具繅車二乘五人共作一鍋二釡共一竈門火煙入
於卧突以熱串盆一人執㸑以供二釜二盆之水為溝
以瀉之為門以啓閉之二人直釡專打絲頭二人直盆
主繅即五人一竈可繅繭三十斤勝於二人一車一竈
繅絲十斤也是五人當六人之功一竈當二繅之薪
矣并具圖於後
韓氏直説曰蠶成繭硬紋理粗者必繰快此等繭可以
蒸餾繰冷盆絲其繭薄紋理細者必繰不快不宜蒸餾
此上宜繰熱盆絲也其蒸餾之法用籠三扇用軟草
札一圏加於釜口以籠兩扇坐於上其籠不以大小籠
内匀鋪繭厚三四指許頻於繭上以手背試之如手不
禁熱可取去厎扇却續添一扇在上亦不要蒸得過了
過了則軟了絲頭亦不要蒸得不及不及則蛾必鑚了
如手背不禁熱恰得合宜於蠶房槌箔上從頭合籠
内繭在上用手微撥動如箔上繭滿打起更攤一箔候
冷定上用細栁梢微覆了其繭只於當日却要蒸盡如
蒸不盡來日必定蛾出如此繰絲一月一般繰快釜湯
内用鹽一兩油半兩所蒸繭不致乾了絲頭(如餾繭多/油鹽旋入)
務本新書曰凡養夏蠶止須些小以度秋種慮恐損壞
萌條有誤明年春蠶桑葉今時養熱蠶以紙糊牕因
避飛蠅遮盡往來風氣天晴罨熱生病隂則濕主白醭
隂晴俱不便當以紗糊牕陳稈草作蓐(紙條先貼紗/邊餘紙就糊)
(牕上中間以線繫紗在牕櫺上/蠶罷以水潤紙掲下明年再用)或用荻簾(粗麻線/繫織)凡牕
繫定不嵓泥之遮蔽飛蠅透脱風氣另擗一房不令雜
人出入(决要南/北牕)以剪剪葉旦暮擡分兼夜頻飼○秋蠶
初生時去三伏猶近暑氣仍存蠶屋多生濕潤正要四
通八達風氣往來蓋初生却要凉快以陳稈草作蓐勿
用麥稭一日一擡失擡多生白醭一眠宜温再眠如春
門牕俱掛薦簾屋内須用無煙熟火大眠全要暄暖大
忌北風寒氣勿飼雨露冷葉春秋蠶法首尾顛倒深宜
體測○簇蠶時相次秋髙恐值夜寒風冷不能作繭可
於簇西北埋柱繫椽箔遮禦北風寒氣三兩夜之間便
可作繭(𤣥扈先生曰/斟酌用火)
士農必用曰夏蠶(此别是一等俗謂三生蠶春養出夏/種夏養出秋種秋養出來春種不可)
(間闕闕則絶其種○𤣥扈先生曰今人呼二蠶種/甚細然余家用春蠶種夏月養之仍得良繭也)自蟻
至老俱宜凉忌蠅蟲先於蠶生前用麥糠擁於蠶房壁
脚下燒之(去濕氣及/諸蟲子)擘黑後須一日早晨一擡其餘並
與養春蠶同(此蠶不可多養止欲收秋蠶種多則/損葉然只可科採桑中穴條取葉也)○秋
蠶(一名原蠶採葉不無傷桑春蠶不幸遇天灾/不得已養之以補歲計然不宜稙宜穉也)初宜凉
漸漸宜暖與養春蠶正相反(其間體候/須欲得所)初可摘葉蠶大
則捋葉初欲紗糊牕漸漸天寒上復用紙糊留捲牕簇
與繰絲法如前(要㫖熱蠶槌厎亦宜用麥糠麥䕸燒之/又大路上踏踐起乾塵土塾三四寸生)
(蠶日于槌厎攤平可辟暑濕簇秋蠶多於簇必用熟火/或致焚燒不若止於映北風處為簇簇厎用麥䕸均鋪)
(簇則用乾桑柴為梢新乾麥䕸為草得自然温暖之氣/不須用火矣經雨則倒簇○𤣥扈先生曰今人不養秋)
(蠶止以夏蠶作來春種亦生又云秋蠶以補歲計此言/甚妙秋時多晴更比春蠶為稳今人先言二蠶不食頭)
(葉致昧秋蠶補歲計之理不知二蠶何/故不食頭葉夏秋蠶俱要計算除蚊蠅)
　
　
　
　
　
　
　
　農政全書卷三十一
欽定四庫全書
　農政全書卷三十二
　　　　　　　　　　　　明　徐光啓　撰
　　蠶桑
　　　栽桑法
桑爾雅曰桑㸤有葚梔(郭璞曰㸤半也葚與椹同/半有椹半無椹者名梔)女桑
(俗稱桑之小/而條長者)桋桑山桑(似桑材中作/弓及車轅)檿桑(即柘也飼蠶/絲中琴瑟亦)
(材之美者也方典術云桑乃箕星之精徐鍇/曰桑音若東  自然神木之名乃蠶所食也)
王禎種植篇曰貨殖傳云山居千章之材安邑千樹棗
燕秦千樹栗蜀漢江陵千樹橘齊魯千樹桑其人皆與
千户侯等其言種植之利博矣觀柳子厚郭槖駞傳稱
駞所種樹或移徙無不活且碩茂早實以蕃他人效之
莫能如也又曰種樹之不可無法也考之於詩帝省其
山柞棫斯拔松柏斯兌周之所以受命也樹之榛栗椅
桐梓漆衛文公之所以興其國也夫以王侯之富且貴
猶以種樹為功況於民乎周禮太宰以九職任萬民一
曰三農生九穀二即繼之曰園圃毓草木其為民事之
重尚矣然則種植之務其可緩乎種植之類夥矣民生
濟用莫先於桑故首述而備論之
王禎曰桑種甚多不可徧舉世所名者荆與魯也荆桑
多椹魯桑少椹葉薄而尖其邊有瓣者荆桑也凡枝榦
條葉堅勁者皆荆之類也葉圎厚而多津者魯桑也凡
枝榦條葉豐腴者皆魯之類也荆之類根固而心實能
久逺宜為樹魯之類根不固心不實不能久逺宜為地
桑然荆之條葉不如魯葉之盛茂當以魯桑條接之則
能久逺而又盛茂也魯為地桑而有厭條之法傳轉無
窮是亦可以久逺也荆桑所飼蠶其絲堅韌中(去/聲)紗羅
用禹貢稱厥篚檿絲(註曰檿山桑也此盖/荆之美而尤者也)魯桑之類宜
飼大蠶荆桑宜飼小蠶
博聞録曰白桑少子壓枝種之若有子可便種須用地
隂處其葉厚大得繭重實絲毎倍常
齊民要術曰桑柘熟時收黑魯椹(黄魯桑不耐久諺曰/魯桑百豐錦帛言其)
(桑好功/省用力)即日以水淘取子曬燥仍畦種常薅令淨明年
正月移而栽之率五尺一根(凡栽桑不得者無地故正/悉犁撥耳是以須穊不用)
(稀且穊則長疾大都種椹長遲不/如墨枝之速無栽者乃種椹也)其下常削掘種緑荳
小豆(二豆良/美潤澤)栽後二年慎勿採沐(小採者/長倍遲)大如臂許正
月中移之(亦不/須秃)率十步一樹(隂相接者/則妨禾豆)行欲小犄角不
用正相當(相當者/則妨犁)須取栽者正月二月中以鈎弋壓下
枝令著地條葉生髙數寸仍以燥土壅之(土濕/則爛)明年正
月中截取而種之(住宅上及園畔固宜即定其田中種/者亦如種椹法先穊種一二年然後)
(更移/之)
王禎曰齊民要術載收椹之黒者剪去兩頭惟取中間
一截葢兩頭者其子差細種則成雞桑花桑中間一截
其子堅栗則枝榦堅強而葉肥厚將種之時先以柴灰
淹􁀙次日水淘去輕秕不實者曬令水脉才乾種乃易
生
齊民要術曰凡耕桑田不用近樹(傷桑破犂/所謂兩失)其犁不著
處劚斷令起斫去浮根以蠶矢糞之(去浮根不/妨耬犁)十五年
任為弓材(一張/二百)亦堪作履(一兩/六十)裁截碎木中作錐刀靶
(一箇直/三文)二十年好作犢車材(一乗直/萬錢)欲作鞍橋者生枝
長三尺許以繩繫旁枝木橛釘著地中令曲如橋十年
之後便是渾成柘橋(一具直/絹一疋)欲作快弓材者宜於山石
之間北隂中種之其髙原山田土厚水深之處多揺掘
深坑於坑之中種桑柘者隨坑深淺或一丈五尺直上出
坑乃扶疎四散此樹條直異於常材十年之後無所不
任(一樹直/絹十疋)
柘葉飼蠶絲可作琴瑟等絃清鳴響徹勝於凡絲逺矣
汜勝之書曰種桑法五月取椹著水中即以手漬之以
水灌洗取子隂乾治肥田十畝荒田久不耕者尤善好
耕治之毎畝以黍椹子各三升合種之黍桑當俱生鋤
之桑令稀疏調適黍熟穫之桑生正與黍髙平因以利
鎌摩地刈之曝令燥後有風調放火燒之常逆風起火
桑至春生一畝食三箔蠶(𤣥扈先生曰取葚與雞蛋食/之糞中淘出種者更不生葚)
王禎曰剶桑十二月為上時正月次之二月為下大抵
桑多者宜省斫桑少宜省剶農桑要㫖云平原淤壤土
地肥虚荆桑魯桑種之俱可若地連山陵土脉赤硬止
宜荆桑士農必用云種藝之宜惟在審其時月又合地
方之宜使之不失其中葢謂栽培之宜春分前後十日
及十月並為上時春分前後以及發生也十月號陽月
又曰小春木氣長發之月故宜栽培以養元氣此洛陽
方佐千里之所宜其他地方隨時取中可也大抵春時
及寒月必於天氣晴明己午時藉其陽和如其栽子已
出元土忽變天氣風雨即以熱湯調泥培之暑月則必
待晚涼仍預於園中稀種麻麥為䕃惟十一月栽種不
生活
四時類要曰種桑土不得厚厚即不生待髙一尺又上
糞土一遍
務本新書曰四月種椹東西掘畦熟糞和上耬平下水
水宜濕透然後布子或和黍子同種椹藉水力易為生
發久遮日色或預於畦南畦西種􁲼後藉􁲼䕃遮映夏
日長至三二寸旱則澆之若不雜黍種須旋搭矮棚於
上以箔覆葢晝舒夜捲處暑之後不須遮蔽至十月之
後桑與黍稭同時刈倒順風燒之仍摻糞土蔽灰春煖
榮茂次年移栽
一法熟地先耩黍一隴另捲草索截約一托以水浸軟
麫飯湯更妙索兩頭各歇三四寸中間匀抹濕椹子十
餘粒將索卧於黍壠内索兩頭以土厚壓中間摻土薄
覆隔一步或兩步依上卧一索四面取齊成行久旱宜
澆十月刈燒加糞如前冬春擁雪葢糞清明前後掃去
霖雨持覷稀稠移補比之畦種旋移省力决活早二年
得力如舊有椹春種更妙後宜築圍墻固䕶或慮索繁
碎以黍椹相和於葫蘆内㸃種過處用箒掃勾或慮天
旱宜就黍壠内撥土平匀順壠作區下水種之
又法春月先於熟地内東西成行匀稀種􁲼次將桑椹
與蠶沙相和或炒黍穀亦可趁逐雨後於􁲼北單耩或
㸃種比之搭矮棚與黍同種縁􁲼隂髙宻又透風露雖
種十數畝亦不甚委曲費力
士農必用曰種子宜新不宜陳(新椹種之為上隔年春/種多不生䕃畦搭棚為)
(上􁲼麻次之/黍苗又次之)桑芽出間令相去五七寸(營造尺寸/也他倣此)頻澆
過伏可長至三尺(割去/􁲼麻)至十月内附地割了撒亂草走
火燒過(火不可大/恐損根)糞草葢至來春把耬去糞草澆毎一
科自出芽三數箇留旺者一條(已成根則不/須䕃可頻繞)至秋魯桑
可長五七尺荆桑可長三四尺(魯桑可移為地桑荆/桑可移入園養之)
務本新書曰夫地桑本出魯桑次以魯桑萌條如法栽
培揀肥旺者約留四五條鋤治添糞條有定數葉不繁
多衆葉脂膏聚於一葉其葉自大即是地桑栽地桑法
秋地於熱白地内深耕一為如壠加糞撥土為區如無
牛摳區亦可春分前後取臘月所埋桑條揀有萌芽處
各盤七八寸或一尺鏉區下水卧條栽之覆土約厚三
四指深厚則難生以手按匀區東南西種􁲼五七粒五
月之後芽葉微髙旋添糞土已後條髙便作地桑或揀
魯桑草兒秋間埋頭深栽更疾得力
士農必用曰地桑之功惟在治之如法不致荒燥(無樹/桑之)
(家純用地桑則人力倍省有樹桑兼地桑之家樹桑既/成地桑可止而勿用加澆三之功使之滋長至其蠶大)
(眠之後或樹桑不能時至則可溉/取地桑使晚蠶至終者不致缺食)○布地桑法牆圍成
園將園内地或牛犁或钁劚熟方五尺内掘一阬(毎地/一畝)
(今栽二百/四十科)方深各二尺阬内下熟糞三升(生糞不中/壯地少用)和
土匀下水一桶調成稀泥將畦内種成魯桑連根掘出
一科自根上留身六七寸其餘截去截斷處火𨫼上烙
過毎一阬栽一根將根坐於泥中(欲疾見功/者栽二根)按至阬底
提三五次(欲令根/鬚皆順)按桑身填與地平擁周圍熟土令阬
滿次日築實(匝阬四邊築下土至半阬根下土/自實不實則根土不相著多懸死)上半阬
擁熟土輕築令平滿(附身土不可築/實實則芽難生)用虚土封堆如大
𨫼子様可厚五七寸周圍自成環池(水澆/於内)芽出於土四
五指毎一根止留一二條(澆鋤如法當年/可長五尺餘)次年附根割
條葉飼蠶(須用厚背鋼鎌一割要斷鈍鎌一割不能斷/則修楂又齊雨浸傷根地桑不要放出身只)
(要躱従土中長出身出土名為脚髙/身上所長條不旺又多被風雨擺折)割過處毎一根盤
周圍數芽出毎一科可許留四五條餘者間去年年附
地割之根漸旺留條漸多野魯桑根科栽之亦可(全如/前法)
(也桑三年後正長旺五年後根相交根交則不旺春時/將相交根斫斷掘去添上糞土或澆過或得雨即復長)
(旺次後斟酌其根欲大將壓成栽子圍别園如前法栽/之三年後新桑茂盛養蠶斫桑時將舊桑根上只斫一)
(條隔年自成一根分出栽為行桑如此傳轉無有盡期/然魯桑斫飼蠶其絲少堅韌可斟酌栽荆桑樹於大眠)
(後以葉/間飼之)
韓氏直説曰地桑須於近井園内栽之有草則鋤無雨
則澆比及蠶生可澆三次其葉自然早生(桑種自有早/生者遲生者)
(須擇其早生者/為地桑則可)
鍾化民曰種桑在正二月至八月亦可種根要理直泥
要挨緊當以水糞澆灌方有生意(𤣥扈先生曰/初種不用糞)
桑有二種一種有桑椹即以桑椹植地一二月即出一
種將桑樹柔條攀至於地以泥壓於其上毎一桑眼即
發一枝待至二三尺長其桑有根用剪剪下移種於地
上即成桑樹如今年壓明年起明年又壓後年又起生
生不窮
黄省曽藝桑總論曰有地桑出於南潯有條桑出於杭
之臨平其鬻之時以正月之中上旬其鬻之地以北新
闗内之江將橋旭旦也擔而至陳於梁之左右午而散
(大者株以二/厘其長八尺)其種也耨地而糞之截其枚謂之嫁留近
本之枝尺餘許深埋之出土也寸焉培而髙之以泄水
墨其瘢或覆以螺殻或塗以蠟而瀝青油煎封之是防
梅雨之所侵糞其周圍使其根四達若直灌其本則聾
而死未活也不可灌水灌以和水之糞二年而盛其在
土也月一鋤焉或二起翻也必尺許灌以純糞遍沃於
桑之地使及其根之引者不摘葉也三年則其發茂禁
損其枝之奮者桑之下厥草木留則茂蠶之時其摘也
必潔浄遂剪焉(南潯之剪/價以七分)必於交凑之處空其榦焉則
來年條滋而葉厚嵗嵗剪條則盛禁原蠶之飼飼則來
年枝纎而葉薄桑之壅也以糞以蠶沙以稻草之灰以
溝池之泥以肥土其初藝之壅也以水藻以棉花之子
壅其本則煖而易發(𤣥扈先生曰以豆餅以棉餅/以麻餅以猪羊牛馬之糞)初春
而修也去其枝之枯者樹之低小者啓其根而糞泥壅
之不然則葉遲而薄凡擇桑之本也皺皮者其葉必小
而薄白皮而節疎芽大者為柿葉之桑其葉必大而厚
是堅繭而多絲髙而白者宜山岡之地或牆隅而籬畔
五月也收桑椹而水淘少曬焉畦而種之至冬而焚其
梢及明年而分種之短而青者宜水鄉之地正二月也
木鈎攀之土壓朞年而截之移而種之嵗糞也二其壓
也濕土則條爛焦土則根生撒子而種不若條而壓其
為桑之害也有桑牛尋其穴桐油抹之則死或以蒲母
草草之狀也如竹葉其桑葉之葉癩也亦以草汁而沃
之桑之下可以藝蔬其藝桑之園不可以藝楊藝之多
楊甲之蟲(𤣥扈先生曰楊不/可絶宜勤捕之)是食桑皮而子化其中焉
二月而接也有挿接有劈接有壓接有搭接有換接糓
而接桑也其葉肥大桑而接梨也則脆美桑而接楊梅
也則不酸勿用雞脚之桑其葉薄是薄繭而少絲其葉
之生黄衣而皺者木將就槁名曰金桑蠶則不食先椹
而後葉者其葉必少有柘蠶焉是食柘而早繭其青桑
無子而葉不甚厚者是宜初蠶望海之桑種之術與白
桑同是皆臘月開塘而加糞即壅之以土泥或二或三
六七月之間乃去其蟲開塘加糞壅土宜遲紫藤之桑
其種髙大是不用剪其葉厚大尤早種之也宜邇於竈
屋不必開塘而糞壅惟幼稚之時待冬而糞或二或三
以臘月為佳
務本新書曰桑生一二年脂脉根株亦必微嫰春分之
後掘區移栽區北直上下裁成土壁壁底旁鏉其土下
水三四外將桑箄兒靠壁栽立根科須得匀舒以土堅
覆土壁地區地約髙三二寸大抵一切草木根科新栽
之後皆惡揺擺故用土壁遮禦北風迎合日色也今時
移栽小桑微帶根鬚上無寸土但經路逺風日耗竭脂
脉栽後難活縱活亦不榮旺却稱地法不宜此係拙謬
今後應栽小樹若路逺移多約十餘樹通為一束於根
鬚上蘸沃稀泥泥上糝土上以草包(或蓆/蒲包)包内另用淳
泥固塞仍擗夾車箱兩頭不透風日中間順卧樹身上
以蓆草覆葢預於栽所掘區下糞樹到之時晝便下水
依法栽培秋栽法平昔栽桑多於春月全樹移栽春多
大風吹擺加之春雨艱得又天氣漸熱芽葉難禁故多
不活(活亦遲/得力)若是斫去元榦再長樹身桑聞鐵腥愈旺
地桑是其驗也迤南地分十月埋栽河朔地脉頗寒故
宜秋栽(霖雨内/為上時)區深一尺之上平地約留樹身一二指
餘者斫去栽罷地須堅築以土封瘢比及地凍於上約
量添糞春煖之後就糞撥為土盆雨則可聚旱則可澆
樹南春先種􁲼比及霖雨以來芽條叢茂就作地桑或
削去細條存留旰者一二枝次年便可成樹或是就壓
傍條一樹又𦙍十餘比之全樹栽者樹樹必活桑亦榮
茂也十月木迷宜栽埋頭桑(截去桑身/栽如秋栽)冬月根脉下行
乘春併發一年之間長過元樹栽二年之上桑穀雨其
間但有芽葉不旺者以硬木貼樹身去地半指一斧截
斷快錛更妙糝土封其樹瘢樹南種黍五七粒十餘日
始出芽條旱則頻澆立夏之後不宜此法(大暑則/不能)一嵗
之中除大寒時分不能移栽其餘月分皆可
農桑要㫖云凡新栽桑斫科採葉須得宜初栽後成科
時中心長條上葉勿採其餘在傍脚科止捋其葉且勿
剸斫葢令枝條繁宻就為藩蔽以防牛畜􁩰咬掣擺拖
挽之患後中心枝既粗即可剸斫在旁科條木根既盛
脂脉盡歸中心枝便可長成大樹堅久茂盛不生糖心
士農必用曰種藝之宜惟在審其時月又合地方之宜
使之不失其中栽培所宜春分前後十日十月内並為
上時春分前後以及發生也十月號陽月又曰小春木
生長之月故宜栽培以養元氣
又曰桑者易生之物除十一月不生活餘月皆可仍須
於園内稀種􁲼或麻黍為䕃毎嵗三月三日晴雨卜桑
之貴賤
養樹桑法牆圍成園大小隨人所欲將園内地耕劚熟
方三尺許掘一阬(阬之方澤下糞水/與栽地桑法同)將畦内種出荆桑
全條連根掘出栽培亦如前法但所築實土與地平上
復用土封身一二尺周圍自成環池(無雨/則澆)待桑身長至
一大人髙割去稍子則横條自長(任令滋長休科去新/條當春不宜科科了)
(數年不旺十二月内或/次年正月科則不妨)如澆治有功至秋可長大如壯
椽十月内或次年春可移為行桑(若不如此于園内養/成從小便栽為行桑)
(者多被風而/孳畜損壊)野荆桑不成身者移根於園内養之亦同
(栽培如地桑法芽出留旺者一條/長至如大人髙其科養法如前)
務本新書曰壓條法寒食之後將二年之上桑全樹以
兠橛祛定掘地成渠條上已成小枝者出露土上其餘
條樹以土全覆樹根週圍撥作土盆旱宜頻澆如無元
樹止就桑下脚窠依上掘渠埋壓六月不宜全壓
士農必用曰春氣初透時將地桑邊傍一條稍頭折了
三五寸屈倒於地空處(多用栽子多屈/㡬條隨人所欲)地上先兠一渠
可深五指餘卧條於内用鉤橛子即釘住(條短則二箇/長則三箇)
懸空不令著上其後芽條向上生如細杷齒狀横條上
約五寸留一芽其餘剥去(可飼/小蠶)至四五月内晴天己午
時間横條兩邊取熱溏土壅横條上成壠横條即為卧
根至晚澆其根科(當夜卧/根生鬚)至秋其芽條茁為條身至十
月(或次年春/分前後)際卧根根頭截斷取出土隨間空處斫斷
一(拐子/様)毎一根為一栽(此法出𦙍/栽子無窮)
務本新書曰栽條法秋暮農隙時分預掘下區藉地氣
經冬藏濕又分減栽時併忙區方深各二尺之上熟糞
一二升與土相和納於區内土宜北髙南下以留冬春
雨雪(餘區/准此)臘月内揀肥長魯桑條三二枝通連為一窠
快斧斫下即將楂頭於火内微微燒過毎四五十條與
稈草相間作一束卧於向陽阬内(阬深長三四尺當預/掘下防冬深地凍難)
(掘/)以土厚覆春已分後取出却將元區跑開下水三四
升布粟三二十粒將條盤曲以草索繫定卧栽區内覆
土約厚三四指如或出露條尖三二寸覆土宜厚尺餘
俱當堅築仍以虚土另封條尖已後芽生虚土自脱先
於區南種􁲼地宜隂濕時時澆之若全卧栽者已後逐
旋添土芽條長髙斫去傍枝三年可以成樹或就作地
桑
栽桑梢據埋頭栽桑斫下桑梢相連三二枝為一窠栽
如前法或於蘿蔔内穿過一枝假藉氣力更妙掘區堅
埋依前法
壠種桑條秋耕熟地二月再擺匀東西起􁥬約量逺近
撥土為區將臘月元埋桑條栽依前法或是單根肥長
桑條依上栽之亦可
栽種桑條者若舊桑多處可以多斫萌條若是少處又
慮斫伐太過次年悞蠶故具種椹壓條栽條之法三者
擇而行之
士農必用曰挿條法墻圍成園掘阬如地桑法大葉魯
桑條上青眼動時科條長一尺之上截斷兩頭烙過每
一阬内微斜挿三二條待芽出封堆虚土三五寸毎一
根科止留一條至秋可長數尺次年割條葉飼蠶(止怕/當年)
(三伏日澆䕃不缺無/不活者畦内挿亦可)如當處無可採之條預於他處擇
下大葉魯桑臘月割條藏於土穴(如藏花果法接/頭透風則乾了)候至
桑樹條上青眼微動時開穴藏條上眼亦動截烙栽培
用度如前
𤣥扈先生曰齊民要術云種椹而後移栽移栽而後布
行務本新書云畦種之後即移為行桑無轉盤之法二
法皆可也
士農必用曰園内養成荆魯桑小樹如轉盤時於臘月
内可去不便枝梢小樹近上留三五條椀口以上樹留
十餘條長一尺以上餘者皆科去至來春桑眼動時連
根掘來於漫地内濶八步一行行内相去四步一樹相
對栽之(栽培澆灌如前法桑行内種在濶八步牛耕一/繳地也行内相去四步一樹破地四步已耎可)
(成大樹相對則可以横耕/故田不廢墾桑不致荒)荆棘圍䕶當年横枝上所長
條至臘月科令稀匀得所至來年春便可養蠶
士農必用曰科斫樹桑惟在稀科時斫(依時/斫也)使其條葉
豐腴而早發不致蠶之穉也(稀則條自豐葉自腴今年/科不過時則長條豐美明)
(年之葉自然早/發而又腴潤也)○又科斫之利(惟在不留中心之枝容/立人于其内轉身運斧)
(條葉偃落于外比之擔負髙凡遶樹上下科有心之樹/者一人可敵數人之功條不可冗冗則費芟科之功葉)
(薄而無味是故科斫為蠶事之先務時人不知預治于/農隙之時而徒費功力于蠶忙之日人則倍勞蠶復失)
(所如得其法使樹頭易得其條條上易得其葉蠶不待/食葉以時至又其葉潤厚農語曰鋤頭自有三寸澤斧)
(頭自有一倍桑秦中之法名曰剥桑臘月中悉去其冗/所存之條甚疎又于所存條根之上僅留四眼餘皆去)
(之其所留者明年則為柯其眼中所發青條可長三數/尺其葉倍常光潤如沃蠶逼老而手採之獨留一向外)
(之條滋養及秋其長以至㝷大臘月復科之如前嵗久/則所留之科重繁復従下斫去既周而復始洛陽河東)
(亦同山東河朔則異于是必留明條疑風/土所宜然欲一試此剥桑之法而未果也)又斫樹法自
移栽時(長五七/尺髙)便割去梢既不留中心其條自向外長
樹長大中心可容立一人如長成樹者當中有身及枝
者亦可斫去也科條法凡可科去者有四等一瀝水條
(向下/垂者)一刺身條(向裏/生者)一駢指條(相併生者/選去其一)一冗脞條(雖/順)
(生却/稠冗)臘月為上正月次之(臘月津脉未上又農隙人家/春科只圗容易剥皮却損了)
(津液也欲用桑皮將臘月正月科下條/向陽土内培了至二月中取之自可剥)
士農必用曰接換之妙(荆桑根株接/魯桑條也)惟在時之和融手
之審宻封繫之固擁包之厚使不至疎淺而寒凝也(春/分)
(前十日為上時前後五日為中時然取其條眼襯青為/時尤妙此不以地方逺近皆可準也然必待晴暖之日)
(以藉其陽和也接不宻則氣液難通擁包不固厚則風/寒入而害之也果之一生者質小而味惡既一接之則)
(質碩大而味美桑/亦如是故接換之)接時取逺處有者預先取下可節氣
内割取其條(其採取培養之法全如採條桑内所説如/取接萌處過逺者可于未曽盛油新㧊簍)
(中與蒲包穰一處樁了外宻封不透雖行千里/不致凍損果木宜三年條其藏及接法亦同)
𤣥扈先生曰莫如當年條為妙三年之説不然也且接
時必待月暗自下弦至上弦皆可晦尤妙自上弦至下
弦皆忌望尤險
劈接法先附地平鋸去身榦於砧盤傍向下一寸半皮
肉上用快刀子尖向上左右斜批豁兩道至平面其下
尖其上濶一指中間批豁斷者剔去(其批豁了處如一/鴉嘴様渠子也兩)
(壁有斜面無平底其尖淺向上/漸深至平面可深至半指許)接頭可長五寸其粗細
如一指許者於根頭一寸半内量留一半將其外一半
左右削兩刀子成喬麥楞様令頭尖口内噙養温煖嵌
於砧盤傍所批渠子内極要緊宻須使老樹肌肉與接
頭肌肉相對著於一砧盤上如此接至數箇(斟酌砧/盤大小)用
新牛糞和土成泥封泥其接頭周遭又用新桑皮纒繳
牢固上又用牛糞土泥封泥了所繳桑皮然後用濕土
封堆接頭上可厚五寸(大小斟酌/其樹盤)周圍棘刺遮䕶接頭
生條芽出土長髙一二尺約量留三二條用依柱如前
(𤣥扈先生曰渠子淺深量樹大小及接頭粗細其緊/要處只在皮對皮骨對骨耳更緊要處在縫對縫)
又曰接大桑宜劈接挿接小桑宜搭接壓接附地接者
封泥擁培如前半身截成砧盤接者但其縫罅上用紙
封又用破蓆片包繫如仰盆子様内盛潤土培養其接
頭勿令透風(用無底瓦罐盆/子代蓆片亦可)土乾則洒水所包土上條
芽長出其所包土亦休取去至秋條長成接處長定所
包土不用也(如接頭都活則斟量横/枝多少樹之氣力留之)壓接者可就於横
枝上截了留一尺許(然尺寸不可定/惟取樹勢圎也)於接頭上眼外方
半寸刀尖刻斷皮肉至骨欵掲下帶眼皮肉一方片(其/眼)
(底骨上一小心子如米粒此是一芽生氣之根掲/時用指甲尖剗起令其小心子帶于皮肉之上)口噙
少時取出印濕痕於横枝上復噙養之用刀尖依濕痕
四圍刻斷皮肉掲去露骨將接頭上靨皮嵌貼上(其眼/向上)
(勿令/顛倒)上下兩頭用新細薄桑皮繫了(斟酌其緊慢太緊/則生氣不通太慢)
(則不相附著/俱難活也)用牛糞和泥眼四邊泥了其所貼之靨多
少可量其樹之大小又接小芽條(可用搭/接法)就畦内將已
種出荆桑隔年芽條去地二寸許向土削成馬耳狀將
一般粗細魯桑接頭亦削成馬耳狀兩馬耳相搭細桑
皮繫了牛糞泥封濕土擁培其芽條出土可留一二芽
至秋長如一大人髙明年可移入園中養之其法如前
(全要大小一般/令其縫對縫)取藏接頭側近有接頭者土中種之其
髙原山田土厚水深之處多掘深阬中種桑柘者隨阬
深淺或一丈丈五尺直上出阬乃扶踈四散此樹條直異
於常材十年之後無所不任
博聞録曰柘葉多叢生榦疎而直葉豐而厚春蠶食之
其絲以冷水繰之謂之冷水絲柘蠶先出先起而先蠒
柘葉隔年不採者春再生必毒蠶如不採夏月皆要打
落方無毒
齊民要術曰種柘法耕地令熟耬耩作壠柘子熟時多
收以水淘汰令淨曝乾散訖勞之草生拔却勿令荒沒
三年間劚去堪為渾心扶老杖十年中四破為杖任為
馬鞭胡牀十五年任為弓材亦堪作履裁截碎木中作
錐刀靶二十年好作犢車材欲作鞍橋者生枝長三尺
許以繩縳旁枝木橛釘著地中令曲如橋十年之後便
是渾成柘橋欲作快弓材者宜於山石之間北隂
柘桑比桑葉澁薄十減二三又招天水生牛蠧等蟲若
種薥黍其稍葉與桑等如此叢亦不茂如種菉豆黒豆
芝麻𤓰芋其桑鬱茂明年葉増二三分種黍亦可農家
有云桑發黍黍發桑此大概也
務本新書曰假有一村兩家相合低築圍墻四面各一
百步(若户多地寛/更甚省力)一家該築二百步墻内空地計一萬
步毎一步一桑計一萬株一家計分五千株若一家孤
另一轉築墻二百步内空地止二千五百步依上一步
一桑法止得二千五百株(其功之不/侔如此)恐起爭端當於園
心以籬界斷比之獨力築墻不止桑多一倍亦遞相藉
力容易勾當
務本新書曰桑皮抄紙春初剸斫繁枝剥芽皮為上餘
月次之桑木為弓弩射則耐挽拽桑莪素食中妙物又
五木耳桑槐榆柳楮是也桑槐者為良野田中者恐有
毒不可食
　
　
　
　
　
　
　
　
　
　
　
　
　
　農政全書卷三十二
欽定四庫全書
　農政全書卷三十三
　　　　　　　　　　　　明　徐光啓　撰
　　蠶桑
　　　蠶事圖譜
王禎曰蠶繅之事自天子后妃至於庶人之婦皆有所
執以共衣服故篇目以蠶室為首示率天下之蠶者其
作用之門如曲植鈎筐之類與夫軖斧繭絲之法必先
精曉習熟而後可望於獲利今條列名件一一備述又
使世之繒纊其身者皆知所自出也
蠶室記曰古者天子諸侯皆有公桑蠶室近川而為之
築宫仞有三尺棘墻而外閉之三宫之夫人世婦之吉
者使入蠶室奉種浴於川桑于公桑此公桑蠶室也其
民間蠶室必選置蠶宅負隂抱陽地位平爽正室為上
南西為次東又次之若室舊則當淨掃塵埃預期泥補
若逼近臨時墻壁濕潤非所利也夫締構之制或草或
瓦須内外泥飾材木以防火患復要間架寛敞可容槌
箔牕户虚明易辨眠起仍上于行㯠各置炤牕毎臨蠶
暮以助髙明下就附地列置風竇令可啓閉以除濕欝
考之諸蠶書云蠶時先辟東間養蟻停眠前後撤去西
牕宜遮西晒尤忌西南風起大傷蠶氣可外置墻壁四
五歩以禦所有蠶神室蠶神像宜于髙空處安置凡一
切忌惡之事邪穢之氣辟除蠲潔夙夜齋敬不致䙝慢
(余觀蠶書云毋治堰毋誅草毋沃/灰毋室入外人四者神實惡之)如能依上法自然宜
蠶不必泥于隂陽家拘忌巫覡(女巫/也)等誘惑至使回換
門户謟禱神衹虚費財用實無所益故表而出之以為
業蠶者之戒銘曰世業農桑既興我室比臨蠶月復事
塗飾桃茢袚除神主斯立曲植既具錡筐乃集連蟻方
生若不厭宻婦以母名育有慈德爰求柔桑入此飼食
寒燠身先是為體測上無疎薄下無濕浥簾箔埀門龕
火在壁夜牕或遮風竇時窒頗忌北風空障西日他工
莫興外人勿入庇䕶攸安漸至捉績祈祀以時願獲終
吉神實相之簇如雪積分繭秤絲來告功畢

火倉凡蠶生室内四壁挫壘室龕狀如三星務要玲瓏
頓藏熟火以通煗氣四向匀停蠶家或用旋燒柴薪烟
氣熏籠蠶藴熱毒多成黒蔫今制為擡爐先自外燒過
薪糞(牛/糞)􁢌入室内各龕約量頓火隨寒熱添減若寒熱
不均後必眠起不齊(已上出/諸蠶書)農書云蠶火類也宜用火
以養之用火之法須别作一爐令可擡􁢌出入火須在
外燒熟以榖灰葢之即不暴烈生熖夫擡爐之制一如
矮床内嵌燒爐兩旁出柄二人􁢌之以送熟火
　
　
　
　
　
　
　
　
蠶箔曲薄承蠶具也禮具曲植曲即箔也周勃以織薄
曲為生顔師古注云葦薄為曲北方養蠶者多農家宅
院後或園圃間多種萑葦以為箔材秋後芟取皆能自
織方可四丈以二椽棧之懸於槌上至蠶分擡去蓐時
取其卷舒易用南方萑葦甚多農家尤宜用之以廣蠶
事
　
　
　
　
　
　
　
　
蠶筐古盛幣帛竹器今用育蠶其名亦同葢形制相類
圓而稍長淺而有縁適可居蠶蟻蠶及分居時用之閣
以竹架易於擡飼梅聖俞前蠶箔詩云相與為蠶曲還
殊作筠筐北箔南篚皆為蠶具然彼此論之若南蠶大
時用箔北蠶小時用篚庶得其宜兩不偏也
　
　
　
　
　
　
　
　
蠶盤盛蠶器也秦觀蠶書云種變方尺及乎將繭乃方
尺四織萑葦範以蒼莨竹長七尺廣五尺以為筐懸筐
中間九寸凡槌十懸以居食蠶今呼筐為槃又有以木
為框以疎簟為底架以木槌用與上同

蠶槌禮季春之月具曲植植即槌也務本直言云穀雨
日竪槌立木四莖各過梁柱之髙夫槌隨屋毎間竪之
其立木外旁刻如鋸齒而深各毎莖挂桑皮繞繩(蠶不/宜麻)
四角按二長掾掾上平鋪葦箔稍下縋之凡槌十懸中
離九寸以居擡飼之間皆可移之上下農桑直説云毎
槌上中下閑鋪三箔上承塵埃下隔濕潤中備分擡
　
　
　
　
　
　
　
　
蠶椽架蠶箔木也或用竹長一丈二尺皆以二莖為偶
控於槌上以架蠶箔須直而輕者為上乆不蠧者又為
上(為蠶因食葉上緑之蠧屑/不能透砂事見農桑要㫖)
　
　
　
　
　
　
　
　
蠶架閣蠶槃筐具也以細枋四莖竪之髙可八九尺上
下以竹通作横桄十層層毎皆閣養蠶槃篚隨其大小
葢篚用小架槃用大架此南方槃篚有架猶北方椽箔
之有槌也
　
　
　
　
　
　
　
　
蠶網擡蠶具也結繩為之如魚網之制其長短廣狹視
蠶槃大小制之沃以漆油則光緊難壞貫以網索則維
持多便至蠶可替時先布網於上然後洒桑蠶聞葉香
皆穿網眼上食候蠶上葉齊手共提網移置制别槃遺
除拾去比之手替省力過倍南蠶多用此法北方蠶小
時亦宜用之
　
　
　
　
　
　
　
　
蠶杓集韻杓作勺量器也周禮勺容一升所以㪺(舉朱/切挹)
(也酌/也)酒説文曰杓音標今云酌物為杓以勺從木姑與
今同此作蠶杓斲木刳之首大如棒柄長三尺許如槃
蠶空(去/聲)隙或飼葉偏疎則必持此送之以補其處至蠶
老歸簇或稀宻不倫亦用均布儻有不及復以竹接其
柄此南俗蠶法北方箔簇頗大臂指間(去/聲)有不能周徧
亦宜假此以便其事幸毋忽諸

　
　
　
　
　
　
　
　
蠶簇農桑直説云簇用蒿稍叢柴苫席等也凡作簇先
立簇心用長椽五莖上撮一處繫定外以蘆箔繳合是
為簇心仍周圍匀竪蒿梢布蠶簇訖復用箔圍及苫繳
簇頂如圓亭者此團簇也又有馬頭長簇兩頭植柱中
架横梁兩傍以細椽相搭為簇心餘如常法此横簇皆
北方蠶簇法也嘗見南方蠶簇止就屋内蠶槃上布短
草簇之人既省力蠶亦無損又按南方蠶書云簇箔以
杉木解枋長六尺濶三尺以箭竹作馬眼槅挿茅疎密
得中復以無葉竹篠從横搭之簇背鋪以蘆箔而竹蔑
透背靣縛之即蠶可駐足無跌墜之患此皆南簇較之
上文北簇則蠶有多少故簇有大小難易之不同也然
嘗論之南北簇法俱未得中何哉夫南簇蠶少規制狹
小殆若戲技故獲利亦薄北簇雖大其弊頗多蒿薪積
疊不無覆壓之害風雨侵浥亦有翻倒之虞(謂經雨倒/簇也蠶桑)
(直説云簇蠶時雨被沾濕纔晴不以成/繭不成繭翻倒别簇如雨少則曝乾)復外内寒燠之
不匀或高下稀密之易所以致簇病内生繭少皆由此
故習俗既久未能遽革今聞善蠶者一法約量本家育
蠶多少選於院内空地就添椽木苫草等物作連脊厦
屋㝷常别用至蠶老時置簇於内隨其長短先構簇心
空直如洞就地掘成長槽隨宜闊狹旁可人行以備火
患(謂用火法也蠶書云已入簇㣲用熟灰火温之待入/網漸漸加火不宜中輟稍冷游絲亦止繰之即斷多)
(煑爛作絮不能/一緒扣盡矣)外則用以層架隨層卧布蒿梢以均蠶
居既畢用重箔圍之若蠶少屋多疏開牕戸就内簇之
亦可如此則上有芘覆下無濕潤架既寛平蠶乃自若
又總簇用火便于炤料南北之間去短就長制此良法
宜皆用之則始終無慊矣
　
　
　
　
　
　
　
　
繭甕蠶書云凡泥繭列埋大甕地上甕中先鋪竹簣次
以大桐葉覆之乃鋪繭一重以十斤為率摻䀋二兩上
又以桐葉平鋪如此重重隔之以至滿甕然後宻葢以
泥封之七日之後出而繰之頻頻換水欲絲明快葢為
繭多不及繰故即以鹽藏之蛾乃不出其絲柔韌潤澤
不得匀細此南方淹繭法用甕頗多可不預備嘗讀北
方農桑直説云生繭即繰為上如人手不及殺繭慢慢
繰者殺繭法有三一曰日晒二曰鹽浥三曰籠蒸籠蒸
最好人多不解日晒損繭鹽浥甕藏者穩
　
　
　
　
　
　
　
　
繭籠蒸繭器也農桑直説云用籠三扇以軟草扎圏加
於釡口以籠兩扇坐於其上籠内匀鋪繭厚三指許頓
於繭上以手試之如手不禁熱可取去底扇却續添一
扇在上如此登倒上下故必用籠也不要蒸得過了過
則軟了絲頭亦不要蒸得不及不及則蠶必鑽了如手
不禁熱恰得合宜此用籠蒸繭法也(將已蒸過繭于蠶/房槌箔上役頭合)
(籠内繭在上用手撥動如箔上繭滿打起更攤一箔候/冷定上用細闕      了只于當日都要蒸盡如蒸不)
(盡來門/闕)　　　　(如此繰絲有一般快釡湯内用鹽二/)


繅車緹絲自鼎面引絲以貫錢眼升繅於星星應車動
以過添梯乃至於軖(繰輪/也)方成繰車秦觀蠶書繰車之
制　錢眼為版長過鼎面廣三寸厚九黍中其竅挿大
錢一出其端横之鼎耳後鎮以石　鏁星為二蘆管管
長四寸樞以圓木建兩竹夾鼎耳縛樞於當中管之轉
以車下直錢眼謂之鏁星星應車動以過添梯(農桑直/説云竹)
(筒子宜細鐵條子串/筒兩捲子亦須鐵也)添梯車之左端置環繩其前尺有
五寸當牀左足之上建柄長寸有半區柄為鼓鼓生其
寅以受環繩之應車運如環無端鼓因以旋鼓上為魚
魚半出鼓其出之中建柄半寸上承添梯者二人五寸
片竹也其上揉竹為鈎以防絲竅左端以應柄對鼓為
耳方其穿以閉添梯故車運以牽環繩繩簇鼓鼓以舞
魚魚振添梯故絲不過偏制車如轆轤必活兩輻以利
脱絲竊謂上文云車者今呼為軖軖必以牀(農桑直説/云軖牀下)
(鼎一尺軸長二尺中經四寸兩頭二寸用榆槐木四角/或六角輻通長三尺五寸六角不如四角軖小則絲易)
(解/)以承軖軸軸之一端以鐵為裊掉復用曲木擐作活
軸右足踏動軖即隨轉自下引絲上軖總名曰繅車
　
　
　
　
　
　
　
　
熱釡秦觀蠶書云繰絲自鼎面引絲直錢眼此繰絲必
用鼎也今農家象其深大以盤甑按釡亦可代鼎故農
桑直説云釡要入置於竈上(如蒸竈法可以繰絲/單繳者雙繳者亦可)釡上
大盤甑接口添水至甑中八分滿可容二人對繰水須
常熱宜旋旋下繭繰之多則煮損凡無力者宜用此釡
以趨速効
　
　
　
　
　
　
　
　
冷盆農桑直説云冷盆可繰全繳細絲中等繭可繰下
繳比熱釡者有精神又堅韌也
𤣥扈先生曰冷盆絶略當由王氏北人不知冷盆之利
耳輯要稍詳今人亦少用可急試也
又曰只説冷盆令人如何用之此則抄舊説節略其書
耳非實有意欲前民用者也
　
　
　
　
　
　
　
　
蠶連蠶種紙也舊用連二大紙蛾生卵後又用線長綴
通作一連故因曰連匠者嘗别抄以鬻之務本新書云
蠶連厚紙為上薄紙不禁浸浴如用小灰紙更妙連須
以時浴之浴畢挂時令蠶子向外恐有風磨損冬至日
及臘月八日浴時無令水極深浸浴取出比及月望數
連一卷桑皮索繫定(務本新書云蠶連不得用麻繩繫/挂如或不忌後多乾死不生本草)
(陳藏器云以苧麻近/種則不生當逺之)庭前立竿髙挂以受臘天寒氣年
節後甕内竪連須使玲瓏安十數日候日髙時一出毎
隂雨後即便晒曝(恐傷濕潤見風/亦不可多時)此蠶連浴養之法直
至暖種而生
　
　
　
　
　
　
　
　
　
　
　
　
　
　農政全書卷三十三
欽定四庫全書
　農政全書卷三十四
　　　　　　　　　　　　明　徐光啟　撰
　　蠶桑
　　　桑事圗譜(織絍附/)
王禎曰夫蠶之用桑必有鈎筐等器以供其事然逺近
之間習俗不通故其制度巧拙絶異彼有併力而不及
此或一工而兼倍今特采輯去短從長使知所擇夫桑
具蠶之用也故次於蠶事之後
桑几狀如髙櫈平穿二桄就作登級凡柔桑不勝梯附
須登几上乃易得葉齊民要術云採桑必須髙几士農
必用云擔負髙几遶樹上下今蠶家採彼女桑兹為便
器(圗不/載)
　
　
　
　
　
　
　
　
桑梯說文曰梯木階也夫桑之穉者用几採摘其桑之
髙者須梯剶斫梯若不長未免攀附勞條不還則鳩脚
多亂樛枝折垂則乳液旁出必欲趂手髙下隨意去留
須梯長可也齊民要術云採桑必須長梯梯不長則髙
枝折正謂此也
　
　
　
　
　
　
　
　
斫斧桑斧也其斧銎匾而刄濶與樵斧不同詩謂蠶月
條桑取彼斧斨以伐逺揚士農必用云轉身運斧條葉
偃落于外即謂以伐逺揚也凡斧所剶斫不煩再刄者
為上至遇枯枝勁節不能拒遏又為上如剛而不闕利
而不乏尤為上也然用斧有法必須轉腕回刄向上斫
之枝查既順津脉不出則葉必復茂故農語云斧頭自
有一倍葉以此知科斫之利勝惟在夫善用斧之效也
桑鈎採桑具也凡桑者欲得逺揚枝葉引近就摘故用
鈎木以代臂指扳援之勞昔者親蠶皆用筐鈎採桑唐
上元初獲定國寶十三内有採桑鈎一以此知古之採
桑皆用鈎也然北俗伐桑而少採南人採桑而少伐嵗
嵗伐之則樹脉易衰久久採之則枝條多結欲南北隨
宜採斫互用則桑斧桑鈎各有所施故兩及之
　
　
　
　
　
　
　
　
桑籠集韻云籠大篝也即今謂有係筐也桑者便於携
挈古樂府云羅敷善採桑採桑城南頭青絲為籠䋲桂
枝為籠鈎今南方桑籠頗大以擔負之尤便於用
　
　
　
　
　
　
　
　
切刀斷桑刄也蠶蟻時用小刀蠶漸大時用大刀或用
漫䥷蠶多者又用兩端有柄長刄切之名曰懶刀(懶刀/如皮)
(匠刮刀長三尺許兩端有短木柄以手/按刀半裁半切斷葉雲積可供十筐)先于長櫈上鋪
葉匀厚人於其上俯按此刀左右切之一刄之利可桑
百箔
　
　
　
　
　
　
　
　
桑網盛葉䋲兠也先作圈木縁圏䋲結網眼圓垂三尺
有餘下用一䋲紀為網底桑者挈之納葉于内網腹既
滿歸則解底䋲傾之或人挑負或用畜力馱送比之筐
盤甚為輕便北方蠶家多置之
　
　
　
　
　
　
　
　
桑碪爾雅曰碪謂之榩郭璞註曰碪木礩也碪從石榩
從木即木碪也碪截木為碢圓形豎理切物乃不拒刄
此北方蠶小時用刀切葉碪上或用几或用夾南方蠶
無大小切桑俱用碪也(𤣥扈先生曰木碪傷葉/吴中用麥秸造者為佳)
　
　
　
　
　
　
　
　
劖刀剶桑刄也刀長尺餘濶約二寸木柄一握南人斫
桑剶桑俱用此刄北人斫桑用斧劖桑用鐮鐮刄雖利
終非本器殆不若劖刀之輕且順也若南人斫桑用斧
北人劖葉用刀去短就長兩為便也
　
　
　
　
　
　
　
　
桑夾挾桑具也用木礩上仰置叉股髙可二三尺於上
順置䥷刄左手茹葉右手按刄切之此夾之小者若蠶
多之家乃用長椽二莖駢豎壁前中寛尺許乃實納桑
葉髙可及丈人則躡梯上之兩足後踏屋壁以胸前向
壓住兩手緊按長刄向下裁切此桑夾之大者南方切
桑唯用刀碪不識此等桑具故特歴說庻倣用之以廣
其利(今人自三眠以後食切葉/二頓即食帶枝全葉矣)
　　　附織絍圗譜
王禎曰織絍婦人所親之事傳曰一女不織民有寒者
古謂庶士以下各衣其夫秋而成事烝而獻功愆則有
辟是也凡紡絡經緯之有數梭繀機杼之有法雖一絲
之緒一綜之交各有倫叙皆須積勤而得累工而至日
夜精思不致差悞然後乃成幅匹如閨閫之屬務之不
惟防閑驕逸又使知其服被之所自不敢易也
　
　
　
　
　
　
　
　
絲籰絡絲具也方言曰援兖豫河濟之間又謂之轅(郭/璞)
(注云所/以絡絲)說文曰籰収絲者也或作􁀙從角間聲今字從
竹又從矍竹器從人持之矍矍然此籰之義也然必竅
貫以軸乃適于用為理絲之先具也
　
　
　
　
　
　
　
　
絡車方言曰河濟之間絡謂之給(郭璞註曰所以/轉籰給事也)說文
云車柎為柅易姤曰繫于金柅(金者堅剛之物/柅者制動之主)通俗文
曰張絲曰柅葢以脫軖之絲張于柅上上作懸鈎引致
緒端逗于車上其車之制必以細軸穿籰措於車座兩
柱之間(謂一柱獨高中為通槽以貫其籰/軸之首一柱下而管其籰軸之末)人既䋲牽軸
動則籰隨軸轉絲乃上籰此北方絡絲車也南人但習
掉籰取絲終不若絡車安且速也今紅(音/工)女織繪惟用
二躡

經架牽絲具也先排絲籰於下上架横竹列環以引衆
緒總于架前經􁇌(與牌/同)一人往來挽而歸之紖軸然後
授之機杼
　
　
　
　
　
　
　
　
緯車方言曰趙魏之間謂之歴鹿車東齊海岱之間謂
之道執今又謂繀車通俗文曰織纎謂之繀受緯曰莩
其拊上立柱置輪輪之上近以鐵條中貫細筒乃周輪
與筒繚環䋲右手掉綸則筒隨輪轉左手引絲上筒遂
成絲繀以充織緯

織機織絲具也按黄帝元妃西陵氏曰儽祖始勤蠶稼
月大火而浴種夫人副褘而躬桑乃獻繭絲遂稱織絍
之功因之廣織以給郊廟之服見路史傅子曰舊機五
十綜者五十躡六十綜者六十躡馬生者天下之名巧
也患其遺日䘮巧乃易以十二躡今紅(音/工)女織繒惟用
二躡又為簡要凡人之衣被於身者皆其所自出也
　
　
　
　
　
　
　
　
梭通俗文曰織具也所以行緯之莎
　
　
　
　
　
　
　
　
砧杵𢷬練具也東宫舊事曰太子納妃有石砧一枚又
𢷬衣杵卞荆州記曰秭歸縣有屈原宅女嬃廟𢷬衣石
猶存盖古之女子對立各執一杵上下搗練于砧其丁
冬之聲互相應答今易作卧杵對坐搗之又便且速易
成帛也
王禎曰纊絮禦寒古今所尚然制造之法南北互有所
長故特總輯庶知通用今附於後
　
　
　
　
　
　
　
　
綿矩以木框方可尺餘用張繭綿是名綿矩又有揉竹
而彎者南方多用之其綿外圓内空謂之猪肚綿及有
用大竹筒謂之筒子綿就可改作大綿裝時未免拖裂
北方大小用瓦葢所尚不同各從其便然用木矩者最
為得法酈善長水經註曰房子城西出白土細滑如膏
可用濯綿霜鮮雪耀異于常綿世俗言房子之纊也抑
亦類蜀郡之錦得江津矣今人張綿用藥使之膩白亦
其理也但為利者因而作偽反害其真不若不用之為
愈因及之以為世戒

絮車構木作架上控鈎䋲滑車下置煮繭湯甕絮者掣
䋲上轉滑車下徹甕内鉤繭出没灰湯漸成絮段莊子
所謂洴澼絖者(疏云洴浮也澼/漂也絖絮也)古者纊絮綿一也今以
精者為綿粗者為絮因蠶家退繭造絮故有此車煑之
法常民藉以禦寒次于綿也彼有𢷬繭為胎謂之牽縭
者較之車煑工拙懸絶矣
　
　
　
　
　
　
　
　
撚綿軸制作小碢或木或石上挿細軸先用叉頭掛綿
上軸懸之撚作綿絲即為紬縷可代紡績
　
　
　
　
　
　農政全書卷三十四
欽定四庫全書
　農政全書卷三十五
　　　　　　　　　　　　明　徐光啟　撰
　　蠶桑廣類
　　　木棉
禹貢曰島夷卉服厥篚織貝(蔡沉傳曰卉服葛及木棉/之屬南夷木棉之精好者)
(亦謂之吉貝以卉服來貢而吉貝之精者則入篚焉編/裴淵廣州記曰蠻夷不蠶採木棉為絮  方勺泊宅)
(曰南海蠻人以木棉紡織為布布上出細字雜花尤工/巧名曰吉貝布即古白㲲布也  范政敏遯齋閒覧曰)
(林邑等國出吉貝布木棉為之過南州異物志曰木棉/吉貝木所生熟時狀如鵞毳細  絲綿中有核如珠珣)
(用之則治出其核昔用輾軸今用攪車尤便但紡不績/任意外抽牽引無有斷絶其為布曰斑布繁縟多巧曰)
(城次麄者曰文縟又次麄者曰烏驎口張勃吳録曰交/阯定安縣有木棉樹髙丈實如酒杯  有緜如蠶之緜)
(也又可作布名曰白緤一名毛布之諸畨雜志曰木棉/吉貝木所生占城闍婆諸國皆有  今已為中國珍貨)
(但不自本土所産不能足用曰李延夀南史曰髙昌國/有草實如繭中絲為細纑名  白疊取以為帛甚軟白)
(珠沈懐逺南越志曰桂州出古終藤結實如鵞毳核如/  珣治出其核約如絲綿染為斑布  李時珍本草綱)
(目曰木棉有草木二種交廣木綿樹大如抱其枝似桐/其葉大如胡桃葉入秋開花紅似山茶花黄蕋花片極)
(厚為房甚繁短側相比結實大如拳實中有白綿綿中/有子今人謂之斑枝花訛為攀枝花江南淮北所種木)
(棉四月下種莖弱如蔓髙者四五尺葉有尖如楓葉入/秋開花黄色如葵花而小亦有紅紫者結實大如桃中)
(有白綿綿中有子大如梧子亦有紫綿者八月採梂謂/之綿花然則張勃所謂木棉葢指似木之木棉也李延)
(夀沈懷逺所謂木棉則指似草之木棉也此種出南畨/宋末始入江南今則徧及江北與中州矣不蠶而綿不)
(麻而布利被天下其益大哉絮又南越志言南詔諸蠻/不養蠶惟収娑羅木子中白  紉為絲織為幅名娑羅)
(籠段祝穆方輿志言平緬出娑羅樹大者髙三五丈結/子有紉綿織為白氊名兠羅綿此亦斑枝花之類各方)
(稱呼不同耳其𤣥扈先生曰吉貝之名獨昉于南史相/傳至今不知  義意是海外方言也小說家所謂木棉)
(其所謂布曰城曰文縟曰烏驎曰斑布曰白㲲白緤曰/屈眴者皆此故是草本而吳錄稱木棉者南中地煖一)
(種後開花結實以數嵗計頗似木芙蓉不若中土之嵗/一下種也故曰十餘年不換明非木本矣吉貝之稱木)
(即禹貢之言卉取別于蠶綿耳閩廣不稱木棉者彼中/稱攀枝花為木棉也攀枝花中作裀褥雖柔滑而不韌)
(絶不能牽引豈堪作布或疑木棉是此謂可為布而其/法不傳非也吳録所言木棉亦即是吉貝或疑其云樹)
(髙丈當是攀枝不知攀枝髙十數丈南方吉貝數年不/凋其髙丈許亦不足怪葢南史所謂林邑吉貝吳録所)
(謂永昌木棉皆指草本之木棉可為布意即娑羅木然/與攀枝花絶不類又中土所織棉布及西洋布精麄不)
(等絶無光澤而余見曹溪釋惠能所傳衣曰屈眴布即/白㲲布云是西域木棉心所織者其色澤如蠶絲豈即)
(娑羅籠段邪抑西土吉貝尚有他種耶又嘗疑洋布之/細非此中吉貝可作及見榜葛刺吉貝其核絶細綿亦)
(絶軟與中國種大不類乃知向來所傳亦非其佳者重/又曰中國所傳木棉亦有多種江花出楚中棉不甚)
(二十而得五性強𦂳北花出畿輔山東柔細中紡織棉/稍輕二十而得四或得五浙花出餘姚中紡織棉稍重)
(二十而得四天下種大都類此更有數種稍異者一曰/黄蔕穰核細黄色如粟米大棉重一曰青核核青色細)
(于他種棉重一曰黒核核亦細純黒色棉重一曰寛大/衣核白而穰浮棉重此四者皆二十而得九黄蔕稍強)
(𦂳餘皆柔細中紡織堪為種又一種曰紫花浮細而核/大棉輕二十而得四其布以製衣頗朴雅市中遂染色)
(以售不如本色者良堪為種三又曰余見農人言吉貝/者即勸令擇種須用青核等  四品棉重倍入矣或云)
(凡種植必用本地種他方者土不宜種亦隨地變易余/深非之乃擇種者竟獲棉重之利三五年來農家解此)
(者十九矣嗚呼即如彼言吉貝自南海外物耳吾鄉安/得而有之而今且奄有下土衣被九有哉  又曰嘉種)
(移植間有漸變者如吉貝子色黒者漸白棉重者漸輕/也然在近地不妨嵗購種稍逺者不妨數嵗一購其所)
(由變者大半因種法不合間因天時/水旱其縁地方而變者十有一二耳)
孟祺農桑輯要曰栽木棉法擇兩和不下濕肥地於正
月地氣透時深耕三遍擺葢調熟然後作成畦畛毎畦
長八歩闊一歩内半歩作畦靣半歩作畦背不斸二遍
用杷耬平起出覆土於畦背上堆積至穀雨前後揀好
天氣日下種先一日將已成畦畛連澆三次用水淘過
子粒堆於濕地上瓦盆覆一夜次日取出用小灰搓得
伶利看稀稠撒於澆過畦内將元起出覆土覆厚一指
再勿澆待六七日苖出齊時旱則澆溉鋤治常要潔浄
穊則移栽稀則不須毎歩只留兩苗稠則不結實苗長
髙二尺之上打去衝天心旁條長尺半亦打去心葉葉
不空開花結實直待綿欲落時為熟旋熟旋摘隨即攤
于箔上日曝夜露待子粒乾取下用鐵杖一條長二尺
麄如指兩端漸細如趕餅杖様用梨木板長三尺闊五
寸厚二寸做成床子逐旋取綿子置於板上用鐵杖回
旋趕出子粒即為浄綿撚織毛絲或綿裝衣服特為輕
暖
王禎農桑通訣曰木棉穀雨前後種之立秋時隨獲隨
収其花黄如葵其根獨而直其樹不貴乎髙長其枝榦
貴乎繁衍不由宿根而出以子撒種而生所種之子初
収者未實近霜者又不可用惟中間時月収者為上須
經日晒燥帶綿収貯臨種時再晒旋碾即下(𤣥扈先生/曰此慮冬)
(月碾子収藏風日所侵恐致油浥若受水濕仍當鬱爛/故也余聞老農云棉種必於冬月碾取謂碾必須晒秋)
(冬生氣収斂于時晒曝不傷萌芽春間生意茁發不宜/大晒也二說皆有理余意謂春碾者秋収時簡取種棉)
(曝極乾置髙燥處臨種時略晒即碾當無害秋碾者碾/下種用草裹置髙燥處不受風日水濕可無鬱浥惟春)
(時旋買棉花碾作種即不可恐是陳棉或嘗受濕烝故/若旋買棉核作種尤不可恐是陳核或經火焙故今意)
(創一法不論冬碾春碾収藏旋買但臨種時用水浥濕/過半刻淘汰之其秕者逺年者火焙者油者鬱者皆浮)
(其堅實不損者必沉沉者可種也又曰木棉核果當年/者亦須淘汰擇取浮者秕種也其羸種亦沉取其沉者)
(㣲撚之羸者殻軟而仁不滿其堅實者乃佳或疑導擇/損功此不足慮也若依世俗宻種畝用子數升誠難果)
(如法科間三尺撮種之/畝用子一升以外足矣)其種本南海諸國所産後福建
諸縣皆有近江東陜右亦多種滋茂繁盛與本土無異
種之則深荷其利悠悠之論率以風土不宜為說按農
桑輯要云雖託之風土種藝不謹者有之種藝雖謹不
得其法者有之信哉言也(𤣥扈先生曰農桑輯要作于/元初當時便云木棉種陜右)
(行之其他州郡多以土地不宜為解獨孟祺苗好謙暢/師文王禎之屬能排貶其說抑不知當時之人果以數)
(子為是耶否耶至于今率土仰其利始信數君子非/欺我者嗚呼豈獨木棉哉後之視今猶今之視昔也)
便民圖纂曰棉花穀雨前後先將種子用水浸片時漉
出以灰拌匀候芽生於糞地上每一尺作一穴種五七
粒待苗出時宻者芟去止留旺者二三科頻鋤時常搯
去苗尖勿令長太髙若髙則不結子至八月間収花(𤣥/扈)
(先生曰木棉一歩留兩苗三尺一株此相傳古法依此/則能雨耐旱肥而多収圗纂作于近代云一尺一穴者)
(太宻此邇來稠種少収之濫觴也又曰吳人云千稏萬/稏不如宻花此言最害事稀不如宻者就極瘠下田言)
(之所謂瘠田欲稠也田之肥瘠在糞多寡在人勤惰耳/已則瘠之而稠之自令薄収非最下惰農當作此語邪)
(若田肥自不得密宻則青酣不實實亦生蟲故稀種則/能肥肥則實繁而多収今肥田宻種者既無行次稍即)
(強弱相害苗愈長愈不忍痛芟之櫛比而生不交逺風/雖望之鬱蔥而有葉無枝有花無實矣既慮其然則瘠)
(其苗非從事之下邪棉之幹長數尺枝間數尺子百顆/畝収二三石其本性也今人宻種少収皆其夭閼不遂)
(者耳齊魯人種棉者既壅田下種率三尺留一科苗長/後籠乾糞視苗之瘠者輒壅之畝収二三百斤以為常)
(餘姚海堧之人種棉極勤亦二三尺一科長枝布葉科/百餘子収極早亦畝得二三百斤其為畦廣丈許中髙)
(旁下畦間有溝深廣各二三尺秋葉落積溝中爛壞冬/則就溝中起生泥壅田嵗種蠶豆至春翻罨作壅即地)
(虛行根極易又極深則能久雨能久旱能大風此皆稀/種故能肥能肥故多収若如吾鄉之宻種而又用齊魯)
(之糞肥餘姚之草肥安得不青酣不蟲蠧耶但慮酣之/為患不知稀之得力又慮稀之少収不知肥之得力人)
(情之習于故常如此哉彼兩方人/聞吾鄉之宻種薄収也每大笑之)
張五典種法曰種之時在清明穀雨節以霜氣既止也
種之力或生地用糞耕葢後種或花苗到鋤三遍髙聳
每根苗邊用熟糞半升培植鋤非六七遍盡去草茸不
可種之疎宻苖初頂兩葉時止剗去草顆宜宻留以備
死傷再鋤尚宜稍宻三鋤則定苗顆宜疎不宜宻大約
每花苗一顆相拒八九寸逺斷不可兩顆連並苗之去
葉心在伏中晴日三伏各一次有苗未長大者隨時去
之花性忌燥燥則濕烝而桃易脫落花忌苗並並則直
起而無旁枝中下少桃種不宜晩晚則秋寒早則桃多
不成實即成亦不甚大而花軟無絨去心不宜於雨暗
日雨暗去心則灌聾而多空榦此北方種花法也北方
地髙寒尚宜若此况此中地濕燥何可不以北法行之
(按張山東信陽人萬厯乙卯按吳行部至海上時六月/初察視田間花苗多穉弱恨其三五為族即根以上尺)
(許無蓓蕾恨其宻也曰江左賦繁役重全賴田収而樹/蓺無法嵗得半入此傷農之大者極論其理甚詳悉手)
(書此則刻而傳之海上官民軍竈墾田幾二百萬畝大/半種棉當不止百萬畝若此言必行畝益棉三十斤足)
(供賦額五十斤足繇役豐歉獲/収家户殷給悉仁言之利矣)
𤣥扈先生曰棉花宻種者有四害苗長不作蓓蕾花開
不作子一也開花結子雨後鬱烝一時墮落二也行根
淺近不能風與旱三也結子暗蛀四也
又曰總種棉不熟之故有四病一秕二宻三瘠四蕪秕
者種不實宻者苗不孤瘠者糞不多蕪者鋤不數
又曰凡田來年擬種稻者可種麥擬棉者勿種也諺曰
歇田當一熟言息地力即古代田之義若人稠地狹萬
不得已可種大麥或稞麥仍以糞壅力補之決不可種
小麥凡髙仰田可棉可稻者種棉二年翻稻一年即草
根潰爛土氣肥厚蟲螟不生多不得過三年過則生蟲
三年而無力種稻者収棉後周田作岸積水過冬入春
凍解放水候乾耕鋤如法可種棉蟲亦不生
又曰棉田秋耕為良穫稻後即用人耕又不冝耙細須
大墢岸起令其凝沍來年凍釋土脉細潤正月初轉耕
或用牛轉二月初再轉此二轉必撈葢令細清明前作
畦畛土欲絶細畦欲闊溝欲深既作畦便于白地上鋤
三四次雨後鋤為良則土細而草除鋤白一當鋤青二
去草自其芽蘖故
又曰凡棉田于清明前先下壅或糞或灰或豆餅或生
泥多寡量田肥瘠剉豆餅勿委地仍分定畦畛均布之
吾鄉宻種者不得過十餅以上糞不過十石以上懼太
肥虛長不實實亦生蟲若依古法苗間三尺不妨一再
倍也有種晚棉用黄花苕饒草底壅者田擬種棉秋則
種草來年刈草壅稻留草根田中耕轉之若草不甚盛
加别壅欲厚壅即並草䅖覆之或種大麥蠶豆等並䅖
覆之皆草壅法也草壅之収有倍他壅者惟生泥棉所
最急不論何物壅必須之故姚江之畦間有溝最良法
凡水土氣過寒糞力盛峻熱生泥能解水土之寒能解
糞力之熱使實繁而不蠧諺曰生泥好棉花甘國老但
下糞須在壅泥前泥上加糞併泥無力
又曰種棉有漫種者易種難鋤穴種者反之漫種者下
種宜宻鋤時簡别而痛芟之令絶疎穴種者穴四五核
鋤時簡别去留之留不得過二留二者髙五六寸則以
塊亞其中而平分之使根榦相去靣靣生枝終不如孤
生者良簡别之法老農云一二次鋤去大葉者此大核
少棉種也三鋤後去小葉者此秕不實種也或實而油
浥病種也第此為雜種言耳若純用黒核等佳種精擇
之自無大核雜種即全去小者
又曰棉子用臘雪水浸過不蛀亦能旱或云鰻魚汁浸
之凡種皆然種棉須土實漫種者既覆土用木碌碡實
之穴種者覆土後以足踐之
又曰苗髙二尺打去衝天心者令旁生枝則子繁也旁
枝尺半亦打去心者勿令交枝相揉傷花實也摘時視
苗遲早早者大暑前後摘遲者立秋摘秋後勢定勿摘
矣摘亦不復生枝
又曰鋤棉須七次以上又須及夏至前多鋤為佳諺曰
鋤花要趁黄梅信鋤頭落地長三寸
又曰鋤棉者功須極細宻昔有人傭力鋤者宻埋錢于
苗根鋤者貪覓錢深細爬梳棉則大熟
又曰棉田溝側勿種豆疑慮傷災利其㣲獲者是下農
夫也畦中尺寸空餘少俟即枝條森接補豆一簇并害
傍苗十數尤癡絶赤豆害棉更甚
又曰凡種植以旱為良吾吳濵海多患風潮若比常時
先種十許日到八月潮信有旁根成實數顆即小収矣
但早種遇寒苗出多死今得一法於舊冬或新春初耕
後畝下大麥種數升臨種棉轉耕并麥苗䅖覆之麥根
在土棉根遇之即不畏寒麥兼四氣之和性故能寒也
用此法可先他田半月十日種
又曰今人種麥雜棉者多苦遲亦有一法預于舊冬耕
熟地穴種麥來春就于麥隴中穴種棉但能穴種麥即
漫種棉亦可刈麥
又曰吉貝遇大水淹没七日以下水退尚能發生若淹
過八九日水退必須翻種矣遇大旱戽水潤之但戽水
後一兩日得雨後損苗須較量隂晴方可車戽若能稀
種行根深逺即車後得雨亦無妨也
陶九成南村輟耕録曰松江府東去五十里許曰烏泥
涇其地土田磽瘠民食不給因謀樹藝以資生業遂覓
木棉之種初無踏車椎弓之製率用手剖去子線弦竹
弧置案間振掉成劑厥功甚艱國初時有嫗黄婆者自
崖州來乃教以作造桿彈紡織之具至於錯紗配色綜
綫挈花各有其法以故織成被褥帶帨其上折枝團鳯
棋局字様粲然若寫人既受教競相作為轉貨他郡家
既就殷未幾嫗卒莫不感恩灑泣而共𦵏之又為立像
祠焉越三十年祠毁鄉人趙愚軒重立
丘濬大學衍義補曰按自古中國布縷之征惟絲枲二
者而已今世則又加以木棉焉唐人調法民丁嵗輸絹
綾絁及綿輸布及麻是時未有木棉也宋林勲作政本
書匹婦之貢亦惟絹與綿非蠶鄉則貢布麻元史種植
之制丁嵗種桑棗雜果亦不及木棉則是元以前未始
以為貢賦也考之禹貢揚州島夷卉服註以為吉貝則
虞時已有之島夷時或以充貢中國未有也故周禮以
九職任民嬪婦惟治蠶枲而無木棉焉中國有之其在
宋元之世乎葢自古中國所以為衣者絲麻葛褐四者
而已漢唐之世逺夷雖以木棉入貢中國未有其種民
未以為服官未以為調宋元之間始傳其種入中國關
陜閩廣首得其利葢此物出外夷閩廣海通舶商關陜
壤接西域故也然是時猶未以為征賦故宋元史食貨
志皆不載至我國朝其種乃徧布于天下地無南北皆
宜之人無貧富皆頼之其利視絲枲葢百倍焉故表出
之使天下後世知卉服之利始盛于今代(𤣥扈先生曰/陶宗儀稱松)
(江以黄嫗故有棉布之利而仲深先生亦云其利視絲/枲百倍此言信然然具利今不在民矣嘗攷宋紹興中)
(松郡稅糧十八萬石耳今平米九十七萬石㑹計加編/徴収耗剩起解鋪墊諸色役費當復稱是是十倍宋也)
(壤地廣袤不過百里而遥農畝之入非能有加于他郡/邑也所繇共百萬之賦三百年而尚存視息者全賴此)
(一機一杼而已非獨松也蘓杭常鎮之幣帛枲紵嘉湖/之絲纊皆恃此女紅末業以上共賦稅下給俯仰若求)
(諸田畝之収則必不可辦故論事者多言東南之民勤/力以事上比于孝子順孫不虛耳松江志又言綾布二)
(物衣被天下原此中之布實不如西洋之麗宻曽見浙/中一種細布亦此中所未見者徒以家紡户織逺近通)
(流遂以為壤奠為利源也第事勢推移無數百年不變/者元人稱關陜而外諸郡土地不冝吉貝識者非之今)
(之藝吉貝者所在而是焉何樹藝之獨然而織絍之獨/不然也耶安能禁他郡邑之人不為黄嫗邪今北土之)
(吉貝賤而布貴南方反是吉貝則汎舟而鬻諸南布則/汎舟而鬻諸北此皆事之不可解者若以北之棉斆南)
(之織豈不反賤為貴反貴為賤余居恒謂北方之人必/有從事者若彼土風髙不能抽引此語誠然顧豈無善)
(巧之法而總料其不然亦未免為悠悠之論故常揣度/後此數十年松之布當無所洩無所洩即無以上共賦)
(稅下給俯仰宜當早為計者人情多未以為然也而數/年來肅寜一邑所出布疋足當吾松十分之一矣初猶)
(莽莽今之細宻幾與松之中品埒矣其值僅當十之六/七則向所云吉貝賤故也夫以一邑漸及之他邑何難)
(既能其一進之其十何難由下品而中由中品而上何/難吾欲利而能謂人已邪北土既爾他方復然則後此)
(數十年松之布竟何所洩哉至于此即當事者必有輕/重經通之策第吾儕自朝謀夕竊謂冝及今兼事蠶桑)
(以濟布疋之窮或者又復以土地不冝為言嗚呼慮始/之難甚哉昔人有言未事豫言固常為虛及其已至又)
(無所及余唯幸余言之不騐也夫即余言之不騐而以/數十日之功収蠶桑之利餘日以事紡織亦安所不便)
(乎/)
𤣥扈先生曰近來北方多吉貝而不便紡織者以北土
風氣髙燥綿毳斷續不得成縷縱能作布亦虛疎不堪
用耳南人寓都下者多朝夕就露下紡日中隂雨亦紡
不則徙業矣南方卑濕故作縷𦂳細布亦堅實今肅寜
人乃多穿地窖深數尺作屋其土檐髙于平地僅二尺
許作窻櫺以通日光人居其中就濕氣紡織便得𦂳實
與南土不異若隂雨時窖中濕烝太甚又不妨移就平
地也剏始何人殊有意致但南中用糊有二法其一先
將綿繀作絞糊盆度過復于撥車轉輪作繀次用經車
縈迴成絍吳語謂之漿紗其一先將綿繀入經車成絍
次入糊盆度過竹木作架兩端用繂急維竹帚痛刷候
乾上機吳語謂之刷紗南布之佳者皆刷紗也今肅寜
尚未作此亦縁風土髙燥塵沙坌起故耳法當如前作
窖令長二三十丈廣三四丈冒以長廊循檐作窻櫺開
闔以避就風日于中經刷或輕隂無風纖塵不起亦不
妨移向平地若作如此方便其成布當盛吳下第功力
頗費當如農桑輯要所云義桑之法聚衆力成之若有
力者作此計日賃用亦大収僦直也農桑通訣所載攪
車用兩人今止用一人紡車用三繀今吳下猶用之間
有容四繀者江西樂安至容五繀往見樂安人于馮可
大所道之因託可大轉索其器未得更不知五繀向一
手間何處安置也聊舉一二其他善巧所在有之且智
巧日窮不盡後之制作若能虛訪勤求即吳宫機絶尚
有進乎技者何况其他嗟乎又豈直杼軸之間蕞爾細
事已哉
孟祺農桑輯要言一歩留兩苗又言旁枝長尺半亦打
去心此為每科相去皆三尺古法也便民圗纂言每一
尺作一穴此為每科相去皆一尺近法也今或相去二
三寸一二寸乃至三五成族是謂無法自取薄収耳祺
又言苗長二尺打去衝天心此亦古法須三伏者方盛
長時令旁生枝也吾鄉人知去心者百中有二三然非
早種稀留肥壅亦自無由髙大去心何益北土用熟糞
者堆積乾糞罨覆踰時熱烝已過然後用之勢緩而力
厚雖多無害南土無之大都用水糞豆餅草薉生泥四
物水糞積過半年以上與熟糞同此既難得旋用新糞
畝不能過十石過則青酣一為糞性熱一為花科宻也
豆餅亦熱畝不能過十餅過者與糞多同病若能稀種
科間一尺此二物者可加一倍間二尺可加三倍間三
尺可加五倍也更能于冬春下壅後耕葢之可加至十
倍既不傷苗二三年後尚有餘力矣草壅甚熱過于糞
餅糞因水解餅亦匀細草壅難匀當其多處峻熱傷苗
故有時倍収有時耗損用此一物特宜詳慎生泥者或
開挑溝底或罱取草泥罨蒸去熱此種最良凡先下糞
餅草薉用此覆之大能緩其勢益其力姚江法全用草
壅加以生泥科間二尺方之吾鄉畝収數倍也蓋生泥
中具有水土草薉和合淳熟其水土能制草薉之熱草
薉能調水土之寒故良農重之有國老之稱矣余勸人
稀種棉本疏中言之詳矣余法須苗間三尺或未信宜
先一尺二尺試之今更有一論推明必然之理吾鄉種
棉花極稔時間有一二大株俗稱為花王者於榦上結
實旁枝甚多實亦多人以為神異賽祭祈禱或罄其所
入此至愚也余謂下一花子便當得一花王其不花王
者皆夭閼不遂者耳意此中花種久受屈抑少全氣之
核種之又遲又宻又瘦故皆不獲遂其本性萬一中有
豐滿之核種復早又偶值稀疎之虞偶遇肥饒之地偶
當豐稔之時此四五事皆相得則花王矣然安能一一
凑合若此所為萬萬中有一而花王絶少也若依吾法
嵗嵗擇種取其髙大繁實者特留作種淘汰擇取精核
又早種科間三尺科用糞數升而遇豐年豈不遍地花
王哉即歉嵗亦數倍恒時矣若不信此言請詳花王何
物試言其理花合有王他卉木不合有王乎他卉木能
遂其性者多矣獨花木也必予地三尺而後可按柱史
所疏種花法異吾土者略有三指一曰稀二曰肥三曰
早稀之為利稀則耐肥而能為利余既備論之今特論
所云早者按吾鄉北極出地三十度山東濟南三十六
度相去六度寒煖甚懸絶柱史言其邑陽信俱于清明
種木棉無過穀雨者則吾鄉當在清明前無疑但此時
霜信未絶苗出土經霜則萎今定于清明前五日為上
時後五日為中時穀雨為下時決不宜過穀雨矣如此
早種即早實早収縱遇風潮之年亦有近根之實不至
全荒也吾鄉向稱早種者在立夏前遲或至小滿後詢
其縁由皆不獲已其一為惜麥北方地寛絶無麥底花
得早種吾鄉間種麥雜花者不得不遲今請無惜麥必
用荒田底即種麥亦空穴種可得早種花後収麥旋以
厚壅起之也其一為力不辦翻耕北土堅強兼少梅雨
故早種無耗損裁及夏至已得結桃南土虛浮濕烝翻
耕首年十全無患三年以後土仍虛浮復生地蠶早種
者或遇梅雨濯露其根遂多萎壞或遇地蠶斷根食葉
一蟲之害赤地歩武今請數翻耕即不辦亦宜冬灌春
耕以實其田殺其蟲又不辦亦宜穴種花令根深不至
濯露可無死慮蟲傷者耕地訖將種再耕之勞之殺其
蟲既被蟲食者檢殺其蟲移栽補之但今人不知擇種
即秕者半不秕之中羸者半凡遇梅雨輒死或梅中草
盛輒死皆羸種而咎早種乎此物即不死亦少成少實
凡宻種者其地力人力糞力半為此物所耗豈不可惜
故擇種要矣又孟祺言穊則移栽棉花帶土移栽一體
成實人言茶與棉移栽不生皆妄也移栽不生亦羸種
稠生故耳不移栽旋下子補種又晚矣大抵棉花早種
必是晚種必非吾輩宜據理商求以圖成早種之是勿
執辭推諉以曲葢晚種之非明此義者視世間萬事盡
然何獨蓺棉而已乎
每見議者執言此中棉花早種多死立夏前後種者即
不死此寒凍所致乃山東相去六度更寒清明下種却
不死其理難明也深求其故所以不禁寒凍者大抵由
於根淺根淺之縁復有數事一者種病二者漫種浮露
三者太宻四者太瘦種病如胎尫更少壅兩者皆無力
可生根漫種者子粒浮露根不入土宻則無處行根根
不逺不逺亦不深故雨濯其根風寒中其根多立死凡
種樹須築實其根土若有罅風中其根亦死此恒理也
犯此多病時在死法中更梅時鋤却一再遍土尤虛浮
凄風寒雨十日半月苗葉有餘根力不足故早種者中
寒則死梅中尤多死反不若遲種者根苗俱穉與草同
生過梅天已入盛夏不懼寒凍可得茍全也而生計薄
矣譬人通身是疾不禁霧露晏行早宿行路無幾何如
不病者櫛風沐雨日中而趨百里乎欲求不病擇種一
矣稀二矣厚壅三矣穴種者下種後覆土一指足踐實
之漫種者下子後亦覆土厚一指木磟碡實之若能穴
種復作畦壠者苗生耨壠草遺土附苗根也四矣此四
法者皆令根深能風雨亦且能旱即早種何慮死其他
蟲傷草熱則人事不精非關寒凍畧見上文未遑具論
也舊傳早種一法擬種棉地先耕地種大麥轉耕並麥
苗䅖覆之耙葢下種餘姚亦早種棉却先種蠶豆轉耕
䅖覆之二法略同此是何理葢皆令地虛苗得深逺行
根便能寒且能風雨旱亦深根之義耳且隨地翻罨草
壅必匀勝刈他草下壅餘姚法罨豆後仍上生泥泥不
止去草熱亦令草少蟲少種叠地花者不可不知
余為吉貝疏說棉頗詳恐不能徧農家兹刻宜可遍或
不逮不知書者今括之以四言儻知書者口授之婦女
嬰兒必可通也曰精揀核早下種深根短榦稀科肥壅
王禎木棉圖譜叙曰中國自桑土既蠶之後惟以繭纊
為務殊不知木棉之為用夫木棉産自海南諸種藝制
作之法駸駸北來江淮川蜀既獲其利至南北混一之
後商販於此服被漸廣名曰吉布又曰棉布(考之異物/志云木棉)
(之為布曰斑布繁縟多巧者曰城次/麄者曰文縟又次麄者名曰烏驎)其幅疋之制特為
長濶茸宻輕暖可抵繒帛又為毳服毯段足代本物按
裴淵廣州記云蠻夷不蠶採木棉為絮又諸番雜志云
木棉吉貝木所生占城闍婆諸國皆有之今已為中國
珍貨但不自本土所産不能足用比之蠶桑無採養之
勞有必収之效埒之枲苧免績緝之工得禦寒之益可
謂不麻而布不繭而絮雖曰南産言其通用則北方多寒
或繭纊不足而裘褐之費此最省便列製造之具於此
庶逺近滋習農務助桑麻之用華夏兼蠻夷之利將自
此始矣
　
　
　
　
　
　
　
　
木棉攪車木棉初採曝之隂或焙乾用此以治出其核
昔用輾軸今用攪車尤便夫攪車用四木作框上立二
小柱髙約尺五上以方木管之立柱各通一軸軸端俱
作掉拐軸末柱竅不透二人掉軸一人喂上棉英二軸
相軋則子落於内綿出於外比用輾軸工利數倍(凡木/棉多)
(用此法即去子/得棉不致積滯)
𤣥扈先生曰今之攪車以一人當三人矣所見句容式
一人可當四人太倉式兩人可當八人
　
　
　
　
　
　
　
　
木棉彈弓以竹為之長可四尺許上一截頗長而彎下
一截稍短而勁控以繩絃用彈棉英如彈氊毛法務使
結者開實者虚假其功用非弓不可
𤣥扈先生曰今以木為弓蠟絲為弦
　
　
　
　
　
　
　
　
木棉捲筳淮民用薥黍梢莖取其長而滑今他處多用
無節竹條代之其法先將綿毳條於几上以此筳倦而
扞之遂成綿筒隨手抽筳每筒牽紡易為匀細皆捲筳
之效也
　
　
　
　
　
　
　
　
木棉紡車其制比麻苧紡車頗小夫輪動弦轉莩繀隨
之紡人左手握其綿筒不過二三續於莩□牽引漸長
右手均撚俱成𦂳縷就繞繀上欲作線織置車在左再
將兩繀線絲合紡可為綿線南州異物志曰吉貝木熟
時狀如鵞毳但紡不績任意外抽牽引無有斷絶此即
紡車之用也
𤣥扈先生曰置車在左不便若轉輪右旋可作亦不便
今人以線為絃繞莩一周下成單繳即輪右左轉而能
括莩右旋矣
　
　
　
　
　
　
　
　
木綿撥車其制頗肖麻苧幡車但以竹為之方圓不等
特更輕便按舊說先將紡訖綿繀於稀糊盆内度過稍
乾然後將綿繀頭縷撥於車上遂成綿絍
　
　
　
　
　
　
　
　
木棉軖床其制如所坐交椅但下控一軖四股軖軸之
末置一掉枝上椅豎列八繀下引綿絲轉動掉枝分絡
軖上絲紝既成次第脫卸比之撥車日得八倍始出閩
建今欲傳之他方同趨省便詩云八繀綿絲絡一軖巧
憑坐椅作軖床試將觸類深思索麻苧鄉中用亦良
　
　
　
　
　
　
　
　
木綿線架以木為之下作方座長濶尺餘卧列四繀座
上鑿置獨柱髙可二尺餘柱上横木長可二尺用竹篾
均列四彎内引下座四繀紡於車上即成綿線舊法先
將此繀絡於籰上然後紡合今得此制甚為速妙
　
　
　
　農政全書卷三十五
欽定四庫全書
　農政全書卷三十六
　　　　　　　　　　　　明　徐光啟　撰
　　蠶桑廣類
　　　麻(苧麻/)　(大麻/)　(滎麻/)　(葛附/)
苧麻爾雅曰黂枲實又曰枲麻又曰莩麻母禮記曰苴
麻之有黂(崔實註苴麻麻之有蘊者苧麻是也木陶𢎞/景曰苧麻今績苧麻是也  陸璣草  疏云)
(苧一科數十莖宿根在地至春自生不須别種荆揚間/歳三刈官令諸園種之剥取其皮以竹刮其表厚處自)
(脱得裏如筋者煑之用緝中蘇頌曰苧根舊不載所出/州土今閩蜀江淛有之其  可以績布苗髙八九尺葉)
(如楮葉面青背白有短毛其根黄白而輕虚二月八月/採  王禎曰苧有二種一曰紫麻一曰白苧本南方之)
(物近河南亦多藝之數宼宗奭曰苧如蕁麻花如白楊/而長成穗每一朶凡  十穗青白色  李時珍曰苧家)
(苧也又有山苧野苧凡麻絲之細者為絟粗者為紵而/𤣥扈先生曰詩言漚紵傳稱紵衣中土之有紵舊矣)
(賈思勰不言種苧之法崔實始言苧麻繇是推之五代/以前所謂紵所謂枲者殆皆苴麻之屬而今所謂苧者)
(特南方有之陸璣始著其名唐甄權乃以入藥方至宋/掌禹錫云南方績以為布顯是北方所無而釋詩者尚)
(未知陸所謂苧/非詩所謂紵也)
大麻即火麻黄麻爾雅翼所謂漢麻也雄者名枲麻牡
麻雌者名苴麻(吳普云麻蕡是實麻勃是花實中之仁/先藏地中者及麻葉皆有毒食之殺人)
(寇宗奭曰麻子海東毛羅島來者大如蓮實其次出上/郡北地者大如豆南地子小  蘇頌曰麻子處處種之)
(績其皮可以為布農家擇其子之有班黒文者謂之雌/麻種之則結子繁他子則不結也李時珍曰大麻即今)
(黄麻大科如油麻葉狹而長狀如益母草葉一枝七葉/或九葉五六月開細黄花隨結實大如胡荽子可取油)
(剥其皮作麻其稭白而/有稜輕虚可為燭心)
檾麻(許氏説文曰滎枲屬實爾雅翼云檾髙四五尺或/五六尺葉似苧而薄  如大麻子或作􁊼或作䔛)
(種必連頃故謂之䔛也周禮典枲麻草注草葛䔛也子/  王禎曰檾其長如竹葉大如扇上團如葵花黄結)
(蓬如橡斗然結李時珍曰苘即今白麻多生卑濕處六/七月開黄花  實如半磨形有齒嫩青老黒中子扁黒)
(狀如黄葵其莖輕虚北人取皮作麻以莖蘸/硫黄作焠燈引火甚速其嫩子小兒亦食之)
齊民要術曰凡種麻地須耕五六遍倍葢之以夏至前
十日下子亦鋤兩遍仍須用心細意抽㧞全稠閙細弱
不堪留者即去却一切但依此法除蟲災外小小旱不
至全損何者縁葢磨數多故也
農桑緝要種苧麻法三四月種子者初用沙薄地為上
兩和地為次園圃内種之如無園瀕河近井處亦得先
倒斸土一二遍然後作畦闊半步長四步再斸一遍用
脚浮躡或杴背浮按稍實不然著水虚懸再把平隔宿
用水飲畦明旦細齒把浮耬起土再把平隨時用濕潤
畦土半升子粒一合相和匀撒子一合可種六七畦撒
畢不用覆土覆土則不出只須揀用極細梢杖三四根
撥剌令平可畦搭二三尺高棚上用細箔遮葢五六月
内炎熱時箔上加苫重葢惟使隂宻不致曬死但地皮
稍乾用炊箒細洒水於棚葢常令其下濕潤(或子未生/芽或苗出)
(力弱不禁注/水陡澆故也)如遇天隂及早夜撒去覆箔至十日後苗
出有草即㧞苖髙三指不須用棚如地稍乾用微水輕
澆約長三寸却擇比前稍壯地别作畦移栽臨移時隔
宿先將有苗畦澆過明旦亦將做下空畦澆過將苧麻
苖用刀器帶土撅出轉移在内相離四寸一栽務要頻
鋤三五日一澆如此將䕶二十日之後十日半月一澆
至十月後用牛驢馬生糞葢厚一尺預選秋耕擺熟肥
地更用細糞糞過來年春首移栽地氣已動為上時芽
動為中時苖長為下時栽法掘區成行方圍相去一尺
五寸將畦中科苗移出栽於區内擁土區中以水湮之
若夏秋移栽須趂雨水地濕分根連土於側近地内分
栽亦可移栽年深宿根者移時用刀斧將根截斷長可
三四指栽時成行作區方圍各離一尺五寸毎區卧栽
三二根棋盤相對擁土畢然後下水候三五日復澆苗
髙勤鋤旱則澆之若地逺移栽者須根科少帶原土滿
包封裏外復用席包掩合勿透風日雖數百里外栽之
亦活栽培法如前初年長約一尺便割一鎌麻未堪用
再候長成所割即堪績用至十月即將割過根揸用牛
馬糞葢厚一尺不至凍死(𤣥扈先生曰如此葢厚則栽/得過冬所以中土得種若北)
(方未知可否吾郷三十度上/下地方葢厚一二寸即得矣)至二月初把去糞令苗出
以後歳歳如此(壓條滋𦙍如桑/法移栽亦可)第三年根科交𦙍稠宻
不移必漸不旺即將本科周圍稠宻新科再依前法分
栽毎歳可割三鎌毎割時須根傍小芽出土約髙五分
其大麻即為可割大麻既割其小芽榮長便是下次再
割麻也若小芽過髙大麻不割不惟小芽不旺又損已
成之麻大約五月初一鎌六月半一鎌八月半一鎌唯
中間一鎌長疾麻亦最好刈倒時隨即用竹刀或鐵刀
從梢分批開用手剥下皮即以刀刮其白瓤其浮上皴
皮自去縳作小栞搭於房上夜露晝曝如此五七日晝
夜自然潔白然後收之若值隂雨即於屋底風前令透
凉(去/聲)恐經雨黒漬故也所剥之麻春夏秋温暖時分績
與常法同若於冬月用温水潤濕易為分擘也如乾硬
難分其績既成纒作纓子於水瓮内浸一宿紡車紡訖
用桑柴灰淋下水内浸一宿撈出毎纑五兩可用淨水
一盞細石灰拌匀置於器物内停放一宿至來日澤去
石灰却用黍楷灰淋水煮過自然白輭曬乾再用清水煮
一度别用水擺㧞極淨曬乾逗成纑鋪經𦙍織造與常
法同此麻一歳三割毎畆得麻三十斤少不下二十斤
目今陳蔡間毎斤價錢三百文已過常麻數倍善績者
麻皮一斤得績一斤細者有一斤織布一疋次斤半一
疋又次二斤三斤一疋其布柔韌潔白比之常布又價
髙一二倍然則此麻但栽植有成便自宿根可謂暫勞
永利矣
齊民要術曰種苧麻法止取實者種班黒麻子(班黒者/饒實崔)
(實曰苴麻子黒又實而/重𢷬治作燭不作麻)耕須再遍一畆用子二升種法
與大麻同三月種者為上時四月為中時五月初為下
時大率二尺留一科(穊則/不成)鋤常令淨(荒則/少實)既放勃㧞去
雄(若未放勃去雄/者則不成子實)凡五榖地畔近道旁者為六畜所犯
宜種胡麻麻子(胡麻六畜不犯麻子粗頭則科/大收此二種以供美燭之費也)慎勿於
大豆地中雜種麻子(扇地兩損/而收並薄)六月中可於麻子地間
散蕪菁子而鋤之擬收其根
汜勝之書曰種麻預調和田二月下旬三月上旬傍雨
種之麻生布葉鋤之率九尺一樹樹髙一尺以蠶矢糞
之樹三升無蠶矢以溷中熟糞糞之亦善樹一升天旱
以流水澆之樹五升無流水曝井水殺其寒氣以澆之
雨澤適時勿澆澆不欲數養麻如此美田則畆五十石
及百石薄田尚三十石穫麻之法霜下實成速斫之其
樹大者以鋸鋸之崔實曰二三月可種苴麻(麻之有實/者為苴)
𤣥扈先生曰苧初種用子一種之後宿根自生數年之
後根多紏結即須分栽耳今安慶建寧諸處亦多掘根
分栽無種子者亦如壓條栽桑趣易成速效而已然無
根處取逺致為難即宜用種子之法凡苖長數寸即用
糞和半水澆之割後旋澆澆必以夜或隂天日下澆苧
有鏽瘢又最忌猪糞
又曰今年壓條來年成苧或云月月可栽
又凡種大麻用白麻子(白麻子為雄麻顔色雖白齧破/枯焦無膏潤者秕子也亦不中)
(種市糴者口含令少時顔色如舊者佳如變黒/者裛崔實曰牡麻青白無實兩頭鋭而輕浮)麻欲得
良田不用故墟(故墟亦良有㸃葉夭/折之患不任作布也)地薄者糞之(糞宜/熟無)
(熟糞者用小豆底亦得崔/實曰正月糞疇疇麻田也)耕不厭熟(縱横七徧以上/則麻無葉也)田
欲歳易(抛子種/則節髙)良田一畆用子三升薄田二升(穊則細/而不長)
(稀則粗/而皮惡)夏至前十日為上時至日為中時至後十日為
下時(麥黄種麻麻黄種麥亦良候也諺曰夏至後不沒/狗或答曰但雨多濕櫜駝又諺曰五月及澤父子)
(不相借言及澤也夏至後者匪惟淺/短皮亦輕薄此亦趨時不可失也)澤多者先漬麻子
令芽生(取雨水浸之生芽疾用井水則生遲浸法著水/中如炊兩石米頃出著席上布令厚三四寸數)
(攪之令均得地氣一宿則芽/出水若滂沛十日亦不生)待地白背耬耩漫擲子空
洩勞(截雨脚即種者地濕麻/生痩待白背者麻生肥)澤少者暫浸即出不得待
芽生耬頭中下之(不勞/曳撻)麻生數日中常驅雀布葉而鋤
勃如灰便刈(刈㧞各隨鄉法禾勃者生/收皮不成放勃不收即驪)栞欲小􁀙欲薄
(栞吉典反小束也􁀙/普胡反為其易)一宿輒翻之(得霜露則/皮壊也)穫欲浄(有/葉)
(者易/爛)漚欲清水生熟合宜(濁水則麻黒水少則麻脆生/則難剥大爛則不任煖泉不)
(冰凍冬日漚者/即為柔明也)衛詩曰蓺麻如之何衡從其畆汜勝之
書曰種枲太早則剛堅厚皮多節晩則不堅寜失於早
不失於遲收麻之法穗勃勃如灰㧞之夏至後二十日
漚枲枲和如絲崔實曰夏至先後五日可種牡麻
種大麻法曰十耕蘿蔔九耕麻地宜肥熟須殘年開墾
俟凍過則土酥來春鋤成行壠正月半前後下種種子
取班黒者為上撒後以灰葢之宻則細疎則粗布葉後
以水糞澆灌恐葉焦死亦不可立行壠上恐踏實不長
七月間收子麻布包之懸掛則易出
種茼麻法地宜肥濕早者四月種遲者六月亦可繁宻
處芟去則長
蘇恭曰滎麻宜九十月採隂乾為佳
農桑通訣曰􁊼與黄麻同時熟刈作小束池内漚之爛
去青皮取其麻片潔白如雪耐水爛可織為毯被及作
汲綆牛索或作牛衣雨衣草覆等具農家歳歳不可無
者
　　　附葛
葛詩葛之覃兮(按葛一名黄斤種一名鹿藿藤一名雞/齊有野生有家  春長苖引  蔓延治)
(之可作布根外紫内白大如臂長者五六尺葉有三尖/如楓葉七月著花纍纍成穗莢如小黄豆宜七八月採)
(之/)
採葛法夏月葛成嫩而短者留之一丈上下者連根取
謂之頭葛如太長看近根有白㸃者不堪用無白㸃者
可截七八尺謂之二葛
練葛法採後即挽成網𦂳火煮爛熟指甲剥看麻白不
粘青即剥下長流水邊捶洗浄風乾露一宿尤白安隂
處忌日色紡之以織
葛根端陽日採破之晒乾敷蟲蛇傷平時採之亦可蒸
及作粉食
葛花採之晒乾煠食
洗葛衣法清水揉梅葉洗前夏不脆或用梅樹葉搗碎
泡湯入磁盆内洗之忌用木器則黒
王禎麻苧圖譜叙曰麻苧之有用具南北不無異同民
俗豈能通變如南人不解刈麻北人不解治苧及有漚
浸審生熟之節車紡分大小之工凡絺綌繩綆皆其所
出今併所附類一一條列庶使南北互相為法云
𤣥扈先生曰苧性畏寒不宜北土北方地氣所絶無如
之何然紵衣漚紵即又北方自古有之宜試種為得
　
　
　
　
　
　
　
　
刈刀穫麻刃也或作兩刃但用鎌柌旋挿其刃俯身控
刈取其平穩便易北方種麻頗多或至連頃另有刀工
各具其器割刈根莖劖削稍葉甚有速效南東惟用㧞
取頗費工力故録此篇首著其便也
　
　
　
　
　
　
　
　
漚池漚浸漬也池猶泓也凡藝麻之鄉如無水處則當
掘地成池或甃以磚石蓄水於内用作漚所大凡北方
治麻刈倒即栞之卧置池内水要寒煖得宜麻亦生熟
有節須人體測得法則麻皮潔白柔韌可績細布南方
但連根㧞麻遇用則旋浸旋剥其麻片黄皮粗厚不任
細績雖南北習尚不同然北方隨刈即漚於池可為上
法又問之南方造苧者謂苧性本難輭與漚麻不同必
先績苧已紡成纑乃用乾石灰拌和累日(夏天三日冬/天五日春秋)
(約/中)既必抖去别用石灰煮熟待冷於清水中濯淨然後
用蘆簾平鋪水面(如水逺則用大盆盛水鋪簾或/卓攤纑浸曝毎日換水亦可)攤纑
於上半浸半曬遇夜收起瀝乾次日如前候纑極白方
可起布此治苧池漚之法須假水浴日曝而成北人未
之省也今書之冀南北通用(至有理可推廣/其意别用之也)
　
　
　
　
　
　
　
　
苧刮刀刮苧皮刃也煆鐵為之長三寸許捲成小槽内
挿短柄兩刃向上以􁀙為用仰置乎中將所剥苧皮横
覆刃上以大指就按刮之苧膚即脱農桑輯要云苧刈
倒時用手剥下皮以刀刮之其浮皴自去宜制為兩刃
鐵刃尤便於用
　
　
　
　
　
　
　
　
績􁖩盛麻績器也績集韻云輯也􁖩説文曰籠也又姑
簍也字從竹或以條莖編之用則一也大小深淺隨其
所宜制之麻苧蕉葛等為之絺綌皆本於此有日用生
財之道也


小紡車此車之制凡麻苧之鄉在在有之前圖具陳兹
不復述隋書鄭善果母清河崔氏恒自紡績善果曰母
何自勤如是耶荅曰紡績婦人之務上自王后下至大
夫妻各有所製若惰業者是為驕逸吾雖不知禮其可
自敗名乎今士大夫妻妾衣被􁋷美曽不知紡績之事
聞此鄭母之言當自悟也
大紡車其製長餘二丈闊約五尺先造地拊木相四角
立柱各髙五尺中穿横桄上架枋木其枋木兩頭山口
卧受捲纑長軖鐵軸次於前地拊上立長木座座上列
臼以承􁷕底鐵簨(夫􁷕用木車成筩子長一尺二寸圍/一尺二寸計三十二枚内受績纒)
􁷕上俱用杖頭鐵環以拘􁷕軸又於額枋前排置小鐵
叉分勒績條轉上長軖仍就左右别架車輪兩座通絡
皮弦下經列􁷕上拶轉軖旋鼓或人或畜轉動左邊大
輪弦隨輪轉衆機皆動上下相應緩急相宜遂使績條
成𦂳纒於軖上晝夜紡績百斤或衆家績多乃集於車
下秤績分纑不勞可畢中原麻布之鄉皆用之又新置
絲線紡車一如上法但差小耳比之露地術架合線特
為省易因附于此
　
　
　
　
　
　
　
　
蟠車纒纑具也又謂之撥車南人謂撥拊又云車柎南
北人皆慣用習見已圖於前兹不必述
　
　
　
　
　
　
　
　
纑刷疏布縷器也束草根為之通柄長可尺許圍可尺
餘其纑縷杼軸既畢架以叉木下用重物掣之纑縷已
均布者以手執此就加漿糊順下刷之即増光澤可授
機織此造布之内雖曰細具然不可闕

布機釋名曰布列諸縷淮南子曰伯餘之初作布也(伯/餘)
(黄帝/臣也)緂麻索縷手經指挂後世為之機杼幅疋廣長疎
宻之制存焉農家春秋績織是為要具
行臺監察御史詹雲卿造布之法曰揀一色白苧麻水
潤分成縷粗細任意旋緝旋搓本俗於腿上搓作纑逗
成鋪不必車紡亦勿熟漚只經生纑論帖穿苧如常法
以發過稀糊調細豆麫刷過更用油水刷之於天氣濕
潤時不透風處或地窨子中洒地令潤經織為佳若風
日髙燥則纑縷乾脆難織毎織必先以油水潤苧及潤
纑經織成生布於好灰水中浸蘸曬乾再蘸再曬如此
二日不得揉搓再蘸濕了於乾灰内周徧滲浥兩時乆
納於熱灰水内浸濕於甑中蒸之文武火養二三日頻
頻飜覷要識灰性及火候𦂳慢次用淨水澣濯天晴再
三帶水搭曬如前不計次數惟以潔白為度灰須上等
白者落梨桑柴豆稭等灰入少許炭灰妙(北方古有此/法今獨肅寜)
(用/之)
鐵勒布法將揀下雜色苧麻水潤分縷隨緝隨搓
織皆如前法水煮過便是先將生苧麻折作二尺五寸
長不斷曬乾蒸過帶濕剥下去粗皮如常法水潤緝搓
如前
麻鐵黎布法將雜色老火麻帶濕曲折作二尺五寸長
曬乾收之欲用時旋於木甑中蒸過趂濕剥下曬乾以
木椑子兩箇夾麻順歴數次至麻性頗軟堪緝為度水
潤緝績紡作纑生織成布水煮便是
王禎曰此布妙處惟在不搓揉了麻之骨力好灰水蘸
曬布子潔白而已雖曰蘸曬頗煩而省纒縈熟纑等工
亦多比之南布或有價髙數倍者真良法也鏤板印布
與世之治生君子共之

繩車絞合䋔𦂳作繩也其車之制先立簨虡一座植木
止之簨上加置横板一片長可五尺闊可四寸横板中間
排鑿八竅或六竅各竅内置掉枝或鐵或木皆彎如牛
角又作横木一莖列竅穿其掉枝復别作一車亦如上
法兩車相對約量逺近將所成䋔𦂳各結於兩車掉枝
之足車首各一人將掉枝所穿横木俱各攪轉候䋔股
匀𦂳却將三股或四股撮而為一各結於掉枝一足計
成二繩然後將另制𤓰木置於所合䋔𦂳之首復攪其
掉枝使䋔𦂳成繩𤓰木自行繩盡乃止凡農事中用繩
頗多故田家習制此具遂列於農譜之内
䋔車續豚臬䋔𦂳具也造作簨虡髙二尺上穿横軸長
可二尺餘貫以軖轂左手引麻牽軖既轉右手續接麻
皮成𦂳縱纒上軖䋔縷既盈乃脱軖付之繩車或作别
用
　
　
　
　
　
　
　
　
紉車繟繩器也通俗文曰單繟曰細揉木作捲中貫軸
柄長可尺餘以捲之上角用繟麻皮右手執柄轉之左
手續麻股既成𦂳則纒於捲上或隨繩車用之以助糺
絞䋔𦂳又農家用作經織麻履牛衣簾箔等物此紉車
復有大小之分也
　
　
　
　
　
　
　
　
旋椎掉麻紴具也截木長可六寸頭徑三寸許兩間斫
細様如腰鼓中作小竅挿一鈞簨長可四寸用繋麻皮
於下以左手懸之右手撥旋麻既成𦂳就纒椎上餘麻
挽於鈎内復續之如前所成經緯可作粗布亦可織履
農隙時老稚皆能作此雖繋瑣細之具然於貧民不為
無補故繋於此
　
　農政全書卷三十六
欽定四庫全書
　農政全書卷三十七
　　　　　　　　　　　　明　徐光啓　撰
　　種植
　　　種法
齊民要術曰凡作園籬法於墻基之所方整耕深凡耕
作三壟中間相去各二尺秋上酸棗熟時收於壟中穊
種之至明年秋生髙三尺許間斷去惡者相去一尺留
一根必須稀穊均調行五條直相明當至明年春剥去
横枝剥必畱距(若不留距侵皮㾗大逢/寒即死此剥樹常法也)剥訖即編為巴
籬隨宜夾剥務使舒緩(急則不復/得長故也)又至明年春更剥其
末又編之髙七尺便足(欲髙作者/亦任人意)匪直姦人慙笑而返
狐狼亦息望而迴行人見者莫不嗟嘆不覺白日西移
遂忘前途尚逺盤桓瞻矚乆而不能去枳棘之籬折柳樊
圃斯其義也(種樹書曰棘能辟霜/花果以棘園中即茂)其種柳作之者一尺
一樹初時斜挿挿時即編其種榆莢者一同酸棗如其
栽榆與柳斜直髙與人等然後編之數年長成共相蹙
迫交柯錯葉特似房櫳既圖龍蛇之形復寫鳥獸之狀
縁勢嶔㟢其貌非一若值巧人甚便採用則無事不成
尤宜作杌其盤紆茀鬱其文互起縈布綿綉萬變不窮
𤣥扈先生曰凡作園於西北兩邊種竹以禦風則果木
畏寒者不至凍損若於園中度地開池以便養魚灌園
則所起之土挑向西北二邊築成土阜種竹其上尤善
西北既有竹園禦風但竹葉生髙下半仍透風老圃家
作稻草苫縳竹上遮滿之若種慈竹則上下皆隱蔽矣
凡作園籬諸品　冬青取其榦可作骨取子作藥取其
葉冬夏不凋病在二十年後即爛壊或云以猪糞壅之則
乆宜試二三八九月移　爵梅取其條葉作刷緑布取
其幹可作骨取其逺年者根株盤結可作几杌等器正
二月移　五加皮取其榦可作骨取其刺可却姦取其
芽可食取其根皮作藥作酒正月挿　金櫻子取其刺
可却姦取其花香味可翫取其子可作藥正月挿　梅
取其花香味可翫取其榦可作骨取其榦上㣲有刺移
種不拘時　枸杞取其芽可食取其子作藥取其根作
藥取其幹作骨正八九月挿　飛來子取其花可食種
不拘時　椒取其刺可却姦取其榦可作骨取其實可
食可作藥取其葉可作味核可作油四月種　茱茰取
其榦可作骨取其實可食可作藥　梔子取其幹可作
骨取其花香單臺者取其子作藥作染色取其葉不凋
　猫奶子取其榦可作骨取其刺可却姦取其葉冬夏
不凋取其花香取其嫩葉可食名神仙茶此移種者
迎春花取其花早種于籬内　酸棗取其榦可作骨取
其枝可却姦取其子可食取其仁藥材移種不拘時
木筆取其榦可作骨取其花美分移於籬内　桑取其
榦可作骨取其葉可飼蠶取其椹可食可作藥壓條
枳取其榦可作骨取其刺可却姦取其枝可葢墻可賣
取其子可傅生接博移種　槿取其榦可作骨取其花
不拘時挿　野薔薇取其刺可却姦取其花可蒸露可
挿可移　榖樹取其榦可作骨取其汁可作膠書金字
取其子中藥材取其皮可造紙取其木可種􁁊　揀取
其榦可作骨且速成　榆取其榦可作骨且速成莢可
食　白楊取其榦可作骨速成修取為薪且不若楊柳
之多蛀也宜挿　刺杉取其榦可作骨刺可却姦　皁
莢榦作骨且速成芽可食有刺可却姦　種山礬不凋
花香易成　挿金銀花花香中藥　移椿樹易成芽可
食　種枇杷易成冬月開花花藥材榦葉俱青　挿小
葉樹易成芽可食　木龍易成葉貼毒瘡不凋
齊民要術曰凡移栽一切樹木欲記其隂陽不令轉易
(隂陽易位則難生小/小栽者不須記也)大樹髠之(不髠風/揺則死)小則不髠先為
深坑内樹訖以水沃之著土令如薄泥東西南北揺之
良乆(揺則泥入根間無不活者不/揺虚多死其小樹則不須爾)然後下土堅築(近上/二寸)
(不築取其/柔潤也)時時灌溉常令潤澤(毎澆水盡即以燥土覆/之覆則保澤不覆則乾)
(涸/)埋之欲深勿令撓動凡栽樹訖皆不用手捉及六畜
觸突(戰國䇿曰夫柳縱横顛倒樹之皆/生十人樹之一人揺之則無生矣)凡栽樹正月為
上時(諺曰正月可栽樹/言得時易生也)二月為中時三月為下時棗雞
口槐兔目桑蝦蟇眼榆負瘤散自餘雜木䑕耳䖟趨各
其時(此等名目皆是葉生形容之所象似以此時栽種/者葉皆即生早栽者葉晩出雖然寜大早為佳不)
(可晩/也)樹大率種數既多不可一一備舉凡不見者栽時
之法皆求之此條崔實曰正月自朔暨晦可移諸樹竹
漆桐梓松栢雜木唯有果實者及望而止過十五日則
果少實務本新書曰一切移栽枝記南北根深土逺寛
掘土以蓆包包裹不令見日大車上般載以人撁拽緩
緩而行車前數百步平治路上車轍務要平坦不令車
輪揺擺於處所依法栽培樹樹決活古人有云移樹無
時莫令樹知區宜寛深以水攪土成泥仍糝新粟大麥
百餘粒即下樹栽樹大者須以木扶架若根不動揺雖
丈許之木可活仍須芟去繁枝則不招風務本直言云
近聞諸般材木比之往年價直重貴葢因不種不栽一
年少如一年可為深惜古人云木奴千無凶年木奴者
一切樹木皆是也自生自長不費衣食不憂水旱其果
木材植等物可以自用有餘又可以易換諸物若能多
廣栽種不惟無凶年之患抑亦有乆逺之利焉種樹書
曰凡移樹不要傷根鬚須濶不可去土恐傷根(𤣥扈先/生曰土)
(封縱小無絶根鬚其法宜先寛掘土封漸用竹木剔去/旁土勿傷細根約量人力可致者以繩束之新坑務搯)
(令濶大令根鬚/條直不可卷曲)移樹者以小牌記取南枝不若先鑿窟
沃水攪泥方栽築令實不可踏仍多以木扶之恐風揺
動其顛則根揺雖尺許之木亦不活根不揺雖大可活
更莖上無使枝葉繁則不招風又曰移樹木用榖調泥
漿水于根下沃之無不活者又曰凡栽植忌西風又曰
凡植果木先于霜降後鋤掘轉成圓垜以草索盤定泥
土復以鬆土填滿四遭用肥土澆實次年正二月移至
今種處宜寛作區安頓端正然後下土半區將木棒斜
築根垜底下須實上以鬆土加之髙于地面二三寸度
其淺深得所不可培壅太髙但不露大根為限若本身
髙者必用椿木扶縛庶免風雨揺動灌以肥水天晴毎
朝水澆半月根實生意動則已大樹秃稍小不必秃若
路逺未能便種必須遮蔽日色垜碎日炙則難活矣凡
移果樹宜寛深開掘先入糞和泥乾次日用土葢根無
宿土者深栽泥中輕輕提起樹根使與地平則其根舒
暢易活必三四日後方可用水澆灌勿令揺動柳宗元
作郭橐駞傳曰駞所種樹或移徙無不活且碩茂蚤實
以蕃他植者雖窺伺傚慕莫能如也有問之對曰槖駞
非能使木夀且孳也以能順木之天以致其性焉爾凡
植木之性其本欲舒其培欲平其土欲故其築欲宻既
然已勿動勿慮去不復顧其蒔也若子其置也若棄則
其天者全而其性得矣故吾不害其長而已非有能碩
而茂之也不抑耗其實而已非有能蚤而蕃之也他植
者則不然根拳而土易其培之也若不過焉則不及茍
有能反是者則又愛之太恩憂之太勤旦視而暮撫已
去而復顧甚者爪其膚以驗其生枯揺其本以觀其疎
宻而木之性日以離矣雖曰愛之其實害之雖曰憂之
其實讎之故不我若也
𤣥扈先生曰凡諸木俱宜在下弦後上弦前移種地氣
隨月而盛觀諸潮汐此理易晰矣方氣盛時生氣全在
枝葉故移則傷其性接則失其氣伐用則潤氣滿中乆
而生蠧也
分栽者于樹木根傍生小株毎株就本根連處截㫁未
可便移須待次年方可移植别處或叢生亦必按時月
分植則易活也
壓條者身截半斷屈倒于地熟土兠一區可深五指餘
卧條于内用木鈎子攀拗在地以燥土壅近身半段露
稍頭半段勿壅以肥水灌區中至梅雨時枝葉仍茂根
必生矣次年此日初葉將萌方斷連處是年霜降後移
栽尤妙
凡扦挿花木先于肥地熟斸細土成畦用水滲定正二
月間樹芽將動時揀肥旺發條斷長尺餘毎條上下削
成馬耳狀以小杖刺土深約與樹條過半然後以條挿
入土壅入毎穴相去尺許常澆令潤搭棚蔽日至冬換
作煖䕃次年去之候長髙移栽初欲扦挿天隂方可用
手過雨十分無雨難有分數矣大凡草木有餘者皆可
採條種㝷枝條嫩直者刀削去皮二寸許以蜜固底次
用生山藥搗碎塗蜜上將細軟黄泥裹外埋隂處自然
生根
春花以半開者摘下即挿之蘿蔔上實土花盆内種之
灌溉以時花過則根生矣不傷生意又可得種亦竒法
也立夏日取交春一個時辰内扦挿各色樹木入地四
五寸無不活者當年即便生結又云于正二月上旬取
樹木嫩枝扦挿勝于種核五年方大挿扦全活則二年
已生矣食經曰種名果法三月上旬斫好直枝如大母
指長五尺内著芋魁種之無芋大蕪菁根亦可用
務本新書曰凡桑果以接博為妙一年後便可獲利昔
人以之譬螟子者取其速肖之義也凡接枝條必擇其
美(宜用宿條向陽者庶氣壯/而茂嫩條隂弱而難成)根株各從其類(然荆桑亦/可接魯桑)
(梅可接杏/桃可接李)接工必有用其細齒截鋸一連厚脊利刃小
刀一把要當心手凝穩又必趂時(以春分前後十日為/宜或取其條襯青為)
(期然必待時暄可接/葢欲藉陽和之氣也)一經接博二氣交通以惡為美以
彼易此其利有不可勝言者矣接博其法有六一曰身
接(先用細鋸截去元樹枝莖作盤砧髙可及肩以利刃/小刀際其盤之兩旁微啟小罅深可寸半先用竹籖)
(之測其深淺却以所接條約五寸長一頭削作小箆子/先噙口中假津液以助其氣却内之罅中皮肉相對挿)
(之訖用皮樹封繋寛𦂳得所用牛糞和泥斟酌封裹之/勿令透風外仍上畱二眼以泄其氣𤣥扈先生曰開砧)
(宜用老鴉嘴為妙/髙如馬低如瓦)二曰根接(先截斷元樹身去地五寸/許以所接條削箆挿之一)
(如身接法就以土培/封之以棘之圍䕶之)三曰叉接(用小利刃刀子於元樹/身八字斜剉之以小竹)
(籖測其淺深以所接枝條皮肉相向挿之封固如前/法候接枝發茂以斬去其元樹枝莖使之莖茂耳)四
曰枝接(如皮接之法/而差近之耳)五曰靨接(小樹為宜先於元樹横/枝上截了留一尺許於)
(所取接條樹上眼外方半寸刀尖刻斷皮肉至骨併帶/凝掲皮肉一方片須帶芽心納于口噙少時取出印濕)
(㾗於横枝上以刀尖依㾗刻斷元樹靨處大小如之以/接按之上下兩頭以桑皮封繋𦂳慢得所仍用牛糞泥)
(塗䕶之隨樹大小/酌量多少接之)六曰搭接(將已種出芽條去地三寸/許上削作馬耳將所接條)
(併削馬耳相搭接之/封繫如前法糞壅)農桑輯要曰正月取樹本大如斧
柯及臂者皆堪接謂之樹砧砧若稍大即去地一尺截
之若去地近截之則地力大壯矣若夫所接之木稍小
即去地七八寸截之若砧小而髙截則地氣難應須以
細齒鋸截鋸齒麄即損其砧皮取快刀子於砧縁相對
側劈開令深一寸毎砧對接兩枝候俱活即待葉生去
一枝弱者所接樹選其向陽細嫩枝如筯麄者長四寸
許隂枝即少實其枝須兩節兼須是二年枝方可接接
時㣲批一頭入砧處挿入砧縁劈處令入五分其入須
兩邊批所接枝皮處挿了令與砧皮齊切令寛急得所
寛即陽氣不應急則力大夾煞全在細意酌度挿枝了
别取本色樹皮一片長尺餘濶二三分纒所接樹枝并
砧縁瘡口恐雨水入纒訖即以黄泥泥之其砧面并枝
頭並以黄泥泥之對挿一邊皆同此法泥訖仍以紙裹
頭麻繩縳之恐泥落故也砧上有葉生即旋去之乃以
大糞擁其砧根外以刺棘遮䕶勿使有物動撥其枝春
雨得所尤易活其實内子相類者林檎梨向木𤓰砧上
栗子向櫟砧上皆活葢是類也張約齋種花法注云春
分和氣盡接不得夏至陽氣盛種不得(𤣥扈先生曰春/接樹必待貼頭)
(回青無有不活大都在春分前後亦有宜待榖/雨者何云春分不接也種則立夏後便不宜矣)立春正
月中旬宜接櫻桃木樨徘徊黄薔薇正月下旬宜接桃
梅杏李半支紅臘梅梨棗栗柿楊梅紫薔薇(浙人亦云/然宜試之)
(恐彼中稍暖/故得早耳)二月上旬可接紫笑綿橙匾橘已上種接
莖於十二月間沃以糞壤兩至春時花果自然結實立
秋後可接林檎川海棠黄海棠寒球轉身紅視家棠梨
葉海棠南海棠以上接法並要時將頭與木身皮對皮
骨對骨用麻皮𦂳𦂳纒上用箬葉寛覆之如萌出相長
即撒去箬葉無有不盛也但取實内核相似葉相同者
皆可接換下向根貼謂之樹貼如桃貼接杏接梅櫟貼
接栗葢此類也枳接柑橘亦宜本色接換本色美者最
妙若貼大宜髙截貼小宜近地截截訖用利刀銛貼上
齒㾗㝷樹本佳者取到接頭須經二年肥盛嫩枝如筯
大者斷長三四寸以上根頭一寸半用薄刀子刻下中
半刻成判官頭様削其骨成馬耳狀又將馬耳尖頭薄
骨翻轉割去半分將接頭口内噙養温暖以借生氣然
後將刀于貼盤左右皮内膜外批豁兩道或三道納所
噙接頭于渠子内極要快摙𦂳宻須使老樹肌肉與接
頭肌肉相對著或二或三皆了用竹籜攔寸許劈開雙
指齊貼面于接頭外面所批㾗處包裹定麻皮復用竹
籜包其貼頂縳定次用爛泥封其纒處舊麻縳著上用
寛兠盛土培養接頭勿令透風見日土乾則洒之所包
土上條芽長出非接頭上者悉令去之以防分力培土
上露接頭一二眼通活氣上用竹籜蔽之以防日雨種
樹書曰凡接花木雖已接活内有脂力未全包生接頭
處切要愛䕶如梅雨浸其皮必不活又曰凡接矮果及
花用好黄泥晒乾篩過以小便浸之又晒乾篩過再浸
之凡十餘度以泥封樹皮用竹筒破兩半封裹之則根
立生次年斷其皮截根栽之又曰接樹須取向南隔年
者接之則著子多經數次接者核小但核不可種耳不
可接者乃用過貼先移葉相似之小樹于其畔可以枝
相交合處以刀各削其半對合著竹籜包裹麻皮纒固
泥封之大樹所合枝傍截半段小樹所合枝去稍弱不
必半段欲花果兩般合色則勿去其稍來年春始截斷
復待長定然後移栽貼綉毬花先取八仙花栽培于瓦
盆中次年春連盆移就綉毬花畔將八仙花梗離根七
八寸許刮去半邊皮約二三寸又將綉毬花嫩枝亦刮
去皮半邊彼此挨合一處用麻繩縳頻用水澆至十月
候皮生合為一處截斷綉毬本身入土栽培自然暢茂
周歳斷者尤妙貼玉蘭花先以木筆同上法為之
𤣥扈先生曰接樹有三訣第一襯青第二就節第三對
縫依此三法萬不失一
便民圖曰修葺法正月間削去低枝小亂者勿令分樹
氣力則結子自肥大又曰凡樹脚下常令耘草清淨草
多則引蟲蠧亦能偷力乏樹弗使下有坑坎雨後水清
根朽葉黄宜令平滿髙如地面三五寸
𤣥扈先生曰凡果木皆須剪去繁枝使力不分不信時
試看開花結果之際凡無花無果細枝後來亦須發葉
豈不减力若預先芟去則力聚於花果矣又凡果俱三
年老枝上所生則大而甘又曰凡樹欲取材如椐榆杉
栢之類可令挺枝無旁枝其他取花葉芽實者皆令枝
旁生剥削令至六七尺其下可通人行可也如此便于
採掇凡本樹未發芽前半月以上俱可修理
種樹書曰澆灌法凡木早晩以水沃其上以唧筒唧水
其上必須用停乆冷糞正宜臘月亦必和水三之一草
之類宜四季用肥如正月則用五分糞五分水二月三
分糞七分水三四月二分糞八分水五六七八月十一
二月八分糞二分水臘月純糞不妨遇天旱只宜白水
澆或加一分糞二月或用澆肥多有所忌假如二月樹
上已發嫩條必生新根澆肥則根桔而死如萌未發者
不妨三月亦然又有一等不怕肥者如石榴茉莉之屬
雖多肥不妨五月夏至梅雨時澆肥根必腐爛八月亦
不可澆肥白露雨至必生細根肥之則死六七月花木
發生已定者皆可輕輕用肥謹依月令等級澆之及小
春時便能發旺如柑橘之類則不可但用肥則皮被破
脂流冬必死矣(𤣥扈先生曰蘇人/種柑橘用肥培壅)一切樹木俱宜十一
二月正月餘皆不可合用灰糞和土或麻餅屑和土壅
根髙三五寸澆水實定不可太過
收種下種法凡收子核必擇其美者作種必待果實熟
甚擘取于墻下向陽煖處深寛為坑以牛馬糞和土以
半于坑底鋪平取核尖頭向上排定復以糞土覆之令
厚尺餘至春生芽萬不失一忌水浸風吹皆令仁腐一
切草木種子俱瓢盛懸掛為佳凡取種子必充實老黒
者晒乾以瓶收貯髙懸弗近地氣恐生白摸則無用隔
年亦不生及時秧子勿使遲誤亦不宜太早地不厭髙
土肥為上鋤不厭數土鬆彌良各要按時及節臨下子
時必日中晒曝擇淨然合浸者浸之不浸便用撒入土
内子細者撒在土面下子訖即以糞沃其上成行與打
潭種者亦然下子者必要晴雨則不茁三五日後又嬰
雨旱則不生須頻澆水
種樹書曰凡果須候肉爛和核種之否則不類其種
便民圖曰採果實法凡果實初熟時以兩手採摘則年
年結實果子熟時須一頓摘其美者遲㽞之雖待熟亦
不美勿先摘動被人盗吃飛禽就来窺食切宜謹之
遯齋閒覽曰用人髮掛枝上則飛鳥不敢近
種樹書曰凡果實未全熟時摘若熟了即抽過筋脉來
歳必不盛(𤣥扈先生曰宜少留以養/其力有過不採者甚壊樹)果實異常者根下
必有毒蛇切不可食
文子曰冬氷可折夏木可結時難得而易失木方盛雖
日採之而復生秋風下霜一夕而零故採摘不可不慎
也
𤣥扈先生曰凡鳥來食果或張網罩樹多損樹枝或持
竿鼓柝甚費力須用弩射取一二置竿首倚竿于樹其
鳥悉不來
便民圖曰治蠧蟲法正月間削杉木作釘塞其穴則蟲
立死正月一日五更把火遍照一切果樹下則無蟲災
或清明日亦可農桑輯要曰木有蠧蟲以􁁊花納孔中
或納百部葉蟲立死種樹書曰果樹生小青蟲虰蜻肹
掛樹自無
𤣥扈先生曰凡治樹中蠧蟲以硫黄研極細末和河泥
少許令稠遍塞蠧孔中其孔多而細即遍塗其枝榦蟲
即盡死矣又法用鐡線作鈎取之又用硫黄雄黄作烟
塞之即死或用桐油紙油燃塞之亦騐如生毛蟲以魚
腥水潑根或埋蠶蛾于地下
便民圖曰凡果樹茂而不結實者於元日五更以斧斑
駁雜砧則子繁而不落謂之嫁果十二月晦日夜同若
嫁李樹以石頭安樹了中又曰正月間根芽未生於根
旁寛深掘開㝷攢心釘地根鑿去謂之騸樹留四邊亂
根勿動仍用土覆葢築實則結子肥大勝挿接者農桑
輯要曰凡木皆有雌雄而雄者多不結實可鑿木作方
寸大以雌木填之乃實以銀杏雄樹試之便驗社日以
杵舂百果樹下則結實牢不實者亦宜用此法種樹書
曰鑿果樹納少鍾乳粉則子多且美又樹老以鍾乳末
和泥於根上掲去皮抹之復茂
𤣥扈先生曰雄木無用而衆雌之中間有一二雄者更
妙諺云羣雌間一雄結實飽蓬蓬
崔氏曰衛果法正月盡二月可剥樹枝二月盡三月可
掩樹枝(埋樹枝土中令生二/歳以上可移種矣)凡五果花盛時遭霜則無
子常預於園中往往貯惡草糞天雨新晴北風寒切是
夜必霜此時放火作煴少得烟氣則免於霜矣種樹書
曰草木羊食者不長凡花最忌麝香𤓰尤忌之賸栽蒜
薤之類則不損又法於上風頭以艾和雄黄末焚即如
初種樹書曰木自南而北多枯寒而不枯只於臘月去
根旁土麥穰厚覆之燃火深培如故則不過一二年皆
結實若歳用此法則南北不殊猶人炷艾耳
齊民要術曰凡伐木四月七月則不蟲而堅韌榆莢下
桑椹落亦其時也然則凡木有子實者候其子實將熟
皆其時也(非時者蟲/蛀且脆也)凡非時之木水漚一月或火煏取
乾蟲則不生(水浸之木/皆亦柔韌)周官曰仲冬斬陽木仲夏斬隂
木(鄭司農云陽木春夏生者隂木秋冬生者松柘之屬/鄭𤣥曰陽木生山南者隂木生山北者冬則斬陽夏)
(則斬隂調堅也今案北之性不生蟲蠧四時皆得無所/選焉山中雜木自非七月四月兩時殺者率多生蟲無)
(山南山北之異鄭君之説又無取則周官伐木葢/以順天道調隂陽未必為堅韌之異蟲蟲者也)禮記
月令孟春之月禁止伐木孟夏之月無伐大樹(逆時/氣也)季
夏之月樹木方盛乃命虞人入山行木為斬伐季秋之
月草木黄落乃伐薪為炭仲冬之月日短至則伐木取
竹箭淮南子曰草木未落斧斤不入山林(九月草/木解也)崔實
曰自正月以終季夏不可伐木必生蠧蟲或曰以上旬
伐之雖春夏不蠧猶有剖析間解之言又犯時令非急
不伐十一月伐竹木十二月斬竹伐木不蛀斫松在下
弦後上弦前永無白蟻他樹亦同
　
　
　
　農政全書卷三十七
欽定四庫全書
　農政全書卷三十八
　　　　　　　　　　　　　明　徐光啟　撰
　　種植
　　　木部
榆爾雅曰榆白枌又曰藲荎(註曰枌榆先生葉却著莢/皮色白藲荎今之刺榆)
(廣志曰有姑榆有郎榆案今世有刺榆木甚牢韌可以/為犢車材梜榆可以為車轂及器物山榆可以為蕪荑)
(凡種者宜種刺梜兩種利者為/多其飲軟弱例非佳好之木也)
齊民要術曰榆性扇地其隂下五穀不植(隨其髙下廣/狹東西北三)
(方所扇各/與樹等)種者宜於園地北畔秋耕令熟至春榆莢落
時收取漫散犁細畊勞之榆生共草俱長明年正月初
附地芟殺以草覆上放火燒之(一根上必十數條俱生/止留一根强者餘悉搯)
(去/之)一歲之中長八九尺矣(不燒則/長遲也)後年正月二月移栽
之(初生即移者喜曲故須/叢林長之三年乃移栽)初生三年不用採葉尤忌採心
(採心則科茹太長更須/依法燒之則依前茂矣)不用剝沐(剝者長而細又多瘢/痕不剝則短麄而無)
(病諺曰不剝沐十年成轂言/易麄也必欲剝者宜留二寸)於壍坑中種者以陳屋草
布壍中散榆莢於草上以土覆之燒亦如法(陳草還似/肥良勝糞)
(無陳草者用糞糞之亦佳不糞雖/生而瘦旣栽移者燒亦如法也)
又種榆法其餘地畔種者致雀損谷旣非叢林率多曲
戾不如割地一方種之其田土薄地不宜五穀者唯宜
榆及白楊地須近市(賣柴夾葉/省功也)梜榆刺榆凡榆三種色
别種之勿令和雜(梜榆莢葉味苦凡榆莢味甘/甘者春時將煮賣是須别也)先耕地
作壠然後散榆莢(壟者看好料理又易/三寸一莢稀穊得中)散訖勞之榆生
芟殺燒斫一如前法三年春可將莢葉賣之五年之後
便堪作椽不梜者即可砍賣(一根/十文)梜者鏇作獨樂及盞
(一箇/三文)十年之後魁椀瓶榼器皿無所不任(一椀七文一/魁二十瓶榼)
(器皿一/百文也)十五年後中為車轂及蒲桃􁁊(􁁊二口值二百/車轂一具值絹)
(三/疋)其歲歲科簡剝治之功指柴顧人十束雇一人無業
之人爭來就作賣柴之利己自無貲(歲出萬束一束三/文則三十貫莢葉)
(在外/也)况諸器物其利十倍(於柴十倍歲/收三十萬)斫後復生不勞
更種所謂一勞永逸能種一頃歲收千疋唯須一人守
護指揮處分旣無牛耕種子人功之費不慮水旱風蟲
之災比之穀田勞逸萬倍男女初生各與小樹二十株
比至嫁娶悉任車轂一樹三具一具值絹三疋成絹一
百八十疋聘財資遣麄得充事
崔寔曰二月榆莢成及青收乾以為㫖蓄(旨美也蓄積/也司部收青)
(小蒸曝之至冬以釀酒滑香宜養/老詩云我有㫖蓄亦以御冬也)色變白將落可作􁍩
䤅隨節早晏勿失其適(􁍩音牟䤅/音頭榆醬)
農桑通訣曰榆醬能助肺殺諸蟲下氣榆葉曝乾搗羅
為末鹽水調匀日中炙曝天寒於火上熬過拌菜食之
味頗辛美榆皮去上皺澁乾枯者將中間嫩處剉乾磑
為粉當歉歲亦可代食昔沛豐歲飢民以榆皮作屑煮
食之人賴以濟焉
𤣥扈先生曰榆根皮作麵可和香劑嫩葉煠浸淘淨可
食榆錢可羮又可蒸糕餌榆皮濕搗如糊粘瓦石極有
力汴洛以石為碓嘴用此膠之
楸梓榎爾雅曰槐小葉曰榎大而皵楸小而皵榎椅梓
鼠梓又曰如木楸曰喬(郭璞注曰槐當為楸楸細葉者/為榎老乃皮粗皵者為楸小而)
(皮粗皵者為榎椅梓即楸楰楸屬今人謂之苦楸江東/人謂之虎梓  詩義疏曰楸梓之疏理色白而生子者)
(為梓者説文曰檟楸也然則楸梓二木相類者也白色/有角  名為梓似楸有角者名為闕  或名子根黄色)
(無子者為柳楸世人見其色黄者為荆黄根也造楸之/與梓本同末異梓名木王植于林諸木皆内拱  屋有)
(此木則羣材皆不震楸木濕時脆燥則堅良材也榎檟/也亦楸屬葉大而早脱故謂之楸葉小而早秀故謂之)
(榎/)
齊民要術曰宜割地一方種之梓楸各别無令和雜
又曰種梓法秋耕地令熟秋末冬初梓角熟時摘取曝
乾打取子耕地作壟漫散即再勞之明年春生有草枝
令去勿使荒没後年正月間斸移之方步兩步一樹(此/樹)
(須大不/得穊栽)即無子可於大樹四面掘坑取栽移之一方兩
步一根兩畆一行一行百一十株五行合六百株十年
後一樹千錢柴在外車板盤合樂器所在任用以為棺
材勝于松栢
𤣥扈先生曰春月斷其根瘞于土遂能發條取以分種
又曰花葉飼猪並能肥大且易養
松杉栢檜爾雅曰栢椈柀檆檜栢葉松身(李時珍曰松/百木之長猶)
(公故字從公四時常青不改柯葉三針者為括子松七/針者為果松千歲之松下有茯苓上有兔絲又有赤松)
(白松鹿尾松杉一名檆一名沙一名㯳有赤白二種赤/杉實而多油白杉虚而乾燥樹類松而榦端直  栢一)
(名椈隂木也凡木皆向陽栢獨向隂指西古以生泰山/者為良今陜州宜州密州皆佳而乾陵尤異木之文理)
(多為雲氣人物鳥獸狀態分明徑尺一株可值萬錢川/栢亦細膩以為几案光滑悦目  檜一名栝今人名圓)
(栢以别/側栢)
事類全書云栽松春社前帶土栽培百株百活舍此時
決無生理也斫松木須五更初便削去皮後無白蟻山
人斫老松根取松脂燃之以代油燭亦貧家之利
農桑通訣曰插松用驚蟄前後五日斬新枝斸阬入枝
下泥杵𦂳相視天隂即插遇雨十分生無雨即省分數
種松栢法八九月中擇成熟松子(栢子/同)去臺收頓至來
春春分時甜水浸子十日治畦下水土糞漫散子於畦
内如種菜法或單排點種上覆土厚二指許畦上搭短
棚蔽日旱則頻澆常須濕潤至秋後去棚長髙四五寸
十月中夾薥稭籬以禦北風畦内亂撒麥糠覆樹令稍
上厚二三寸止(南方宜/微葢)至穀雨前後手爬去麥糠澆之
次冬封葢亦如此二年之後三月中帶土移栽先橛區
用糞土相合内區中水調成稀泥植栽于内擁土令區
滿下水塌實(無用杵/築脚踏)次日有裂縫處以脚躡合常澆令
濕至十月祛倒以土覆藏毋使露樹至春去土次年不
須覆栽大樹者於三月中移廣留根土(謂如一丈樹留/土方三尺地逺)
(移者二尺五寸一丈五尺/樹留土三尺或三尺五寸)用草繩纒束根上樹大者從
下剸去枝三二層樹記南北運至區處栽如前法
種樹書曰栽松須去尖大根惟留四邊鬚根則無不盛
春分後勿種松秋分後方宜種法大概與竹同只要根
實不令動揺自然活
齊民要術曰油松法將青松斫倒去枝于根上鑿取大
孔入生桐油數斤待其滲入則堅久不蛀他木同
本草曰松花用布鋪地擊取其蘂和沙糖作餅甚清香
不能久留
又曰松子出遼東雲南者尤大食之香美
又曰松脂一名松膏一名松香一名松膠一名松肪一
名瀝青皆為物用
𤣥扈先生曰插杉法江南宣歙池饒等處山廣土肥先
將地耕過種芝蔴一年來歲正二月氣盛之時截嫩苗
頭一尺二三寸先用橛舂穴插下一半築實離四五尺
成行密則長稀則大勿雜他木毎年耘鋤至髙三四尺
則不必鋤如山可種則夏種粟冬種麥可(闕/)　杉木
斑文有如雉尾者謂之野鷄斑入土不腐作棺尤佳不
生白蟻燒灰最能發火藥今南方人造舟屋多用之
又曰種栢九月中栢子熟時採俟來年二三月間用水
淘取沉者著濕地二三日淘一次候芽出將劚熟地調
成畦水飲足以子匀撒其中覆細土半寸再以水壓下
二三日澆一次勿太濕勿大乾旣生四圍豎矮籬䕶之
恐為蝦蟇所食常澆水糞俟長髙數尺分栽
又曰秋時剪小枝二三尺亦可插活
農桑通訣曰檜種如松法插枝者二三月檜芽蘖動時
先熟劚黄土地成畦下水飲畦一遍滲定再下水候成
泥漿斫下細如小指檜枝長一尺五寸許下削成馬耳
狀先以杖刺泥成孔插檜枝於孔中深五六寸以上栽
宜稠密常澆令潤澤上搭矮棚蔽日至冬換作煖廕次
年二三月去後候樹髙移栽如松栢法
洞庭陸氏曰移松杉栢檜冬至及年盡雖不帶土根亦
活正月九分活二月七分活清明後半活
便民圖曰松杉栢檜俱二月下種次年三月分栽
椿禹貢曰杶(一作櫄一作橁今名香椿謂農桑輯要曰/本實而葉香有鳳眼草者  之椿木疎而)
(氣臭無鳳眼草者謂之樗又云有/花而莢者謂樗無花不實謂椿)
𤣥扈先生曰椿宜于春分前後栽之
又曰其葉自發芽及嫩時皆香甘生熟鹽醃皆可茹
梧桐爾雅曰榮桐木又曰櫬梧(郭璞注云即梧桐也今/人以其皮青號曰青桐)
(又名櫬皮其木無節直生理細而性𦂳四月開花五六/月結子莢長三寸許五片合成老則開裂如箕名曰櫜)
(鄂子綴其上大如黄豆雲南者更大可生噉亦可炒食/  遁甲書云梧桐可知月正閏歲生十二葉一邊六葉)
(從下數一葉為一月有閏則十三葉視葉小處則知閏/何月立秋之日如某時立秋至期一葉先墜  又有白)
(桐一名華桐一名泡桐華而不實蔡邕月令曰桐始華/桐木之後華者也  岡桐一名油桐一名荏桐一名罌)
(子桐一名虎子桐實大而圓取子作桐油入漆及油器/物艌船為時所須人多僞為之惟以篾圏撣起如皷面)
(者為真韌海桐生南海及雷州/白而堅  可作繩入水不爛)
齊民要術曰青銅九月收子二三月中作一步圓畦種
之(方大則難裹/所以須圓小)治畦下水一如葵法五寸下一子少與
熟糞和土覆之生後數澆令潤澤(此木宜/濕故也)當歲即髙一
丈至冬豎草於樹間令滿外復以草圍之以葛擁道束
置(不然則/凍死也)明年三月中移植於㕔齋之前娟淨妍秀極
為可玩明年冬不須復裹成樹之後剝下子一石(子於/葉上)
(生多者五六/少者二三也)炒食甚美(闕闕也闕/無)　無子(冬結似子者/乃是明年之)
(花/房)亦遶大樹掘坑取栽移(闕/)　　之後任為樂器(青桐/則不)
(中/用)於山石之間生者樂器(闕/)　青白二桐並堪車板盤
合屧等用作
𤣥扈先生曰正二月内以黄土拌鉅末少許或盆或地
上俱可種上覆土末寸半許時時用水澆灌使土長濕
待長尺餘移栽冬間不用苫葢
又曰江東江南之地惟桐樹黄栗之利易得乃將旁近
山場盡行鋤轉種芝蔴收畢仍以火焚之使地熟而沃
首種三年桐其種桐之法要在二人並耦可順而不可
逆一人持桐油一瓶持種一籮一人持小鋤一把將地
㔇起即以油少許滴土中隨以種置之次年苗出仍要
耘耔一遍此桐三年乃生首一年猶未盛第二年則盛
矣生五六年亦衰即以栗櫼剥之一二年其栗便生且
最大但其味畧滯耳首種三年桐為利近速圖久逺之
利仍要樹千年桐法亦如前種黄栗之法候秋季落子
多收擇髙厚之處掘地為坑下用礱糠鋪底將種放下
上用稻草葢定以土覆之俟來年春氣盛時治地成畦
約一尺二寸成行分種空地之中仍要種豆使之二物
爭長又可使直而不曲待長一二尺即將山場依前法
燒鋤過約闊五尺成行移苗栽之次年耘耔
椒爾雅曰檓大椒椒榝(帥/)醜莍(郭璞注曰今椒樹叢生/實大者名為檓  范子)
(計然曰蜀椒出五都秦椒出天水乃案今青州有蜀椒/種本商人居椒為業見椒中黑實  遂生意種之凡種)
(數千株有一根生數歲之後更結子實芳香形色與蜀/椒不殊氣勢微弱耳遂分布種移畧通州境也  陸機)
(詩疏云椒樹似茱茰有針刺葉堅而滑澤味辛香蜀人/作茶吳人作茗皆以其葉合煮為香今成臯諸山有竹)
(葉椒其木亦如蜀椒小毒熱不中合藥可入飲食中及/蒸鷄豚東海諸島上亦有椒枝葉皆相似子長而不圓)
(甚香其味似橘皮島上麞鹿食其葉其肉自然作椒橘/香今南北所生一種椒其實大於蜀椒與陶氏及郭陸)
(之説正相合當以實大者為秦椒即花椒也出崖椒俗/名野椒不甚香而子灰色野人用炒鷄鴨食  施州彼)
(土四季採皮入藥根蔓椒蔓生氣臭如狗彘生雲中山/谷及丘塚間采莖  煮釀酒  地椒出北地如蔓椒之)
(小者煮羊肉香美滇胡椒出摩伽陁國呼為昧履支今/南番諸國及交趾  南海南諸地皆有之已遍中國為)
(日用之物矣辣番椒亦名秦椒白花子如秃筆頭色紅/鮮可觀味甚    椒樹最易繁衍四月生花五月結實)
(生青/熟紅)
齊民要術曰熟時收取黑子(俗名椒日不用人手/數近促之則不生也)四月
初畦種之(治畦下水/如種葵法)方三寸一子篩土覆之令厚寸許
復篩熟糞以葢土上旱輒澆之常令潤澤生髙數寸夏
連雨時可移之移法先作小坑圓深三寸以刀子圓􁋕
椒栽合土移之於坑中萬不失一(若拔而移/者率多死)若移大栽
者二月三月中移之先作熟穰泥掘出即封根合泥埋
之(行百餘里/猶得生之)此物性不耐寒陽中之樹冬須草裹(不裹/即死)
其生小隂中者少稟寒氣則不用裹(所謂習以性成一/木之性寒暑易容)
(若朱藍之染能不易質故/觀鄰識士見友知人也)候實口開便速收之天時晴
摘下薄布曝之令一日即乾色赤椒好(若隂時收者/色黑失味)其
葉及青摘取可以為菹乾而末之亦足充事
務本新書曰三鄉椒種秋深熟時揀粒秋深摘下䕃乾
將椒子包裹掘地深埋春暖取出向陽掘畦種之二年
後春月移栽樹小時冬月以糞覆根地寒處以草裹縛
次年結子椒不歇條一年繁勝一年
𤣥扈先生曰中伏後晴天帶露收摘忌手捻隂一日晒
三日則紅而裂遇雨薄攤當風處頻翻若㷈則黑不香
若收作種用乾土拌和埋于避雨水地内深一尺勿令
水浸生芽其自開口者殺人
又曰椒子為油亦可食微辛甘晉中人多以炷燈也造
油如小油法
榖小雅曰其下惟榖(說文曰榖楮也有二種一種皮有/斑花文謂之榖今人用為冠者一)
(種皮白無花枝葉相類或云斑者是楮白者是榖謂陸/機詩疏云構幽州謂之榖桑或曰林桑荆楊交廣  之)
(榖構酉陽雜俎云榖田久廢必生構葉有瓣曰楮無/曰    李時珍曰楮木作柠其皮可積為紵故也)
齊民要術曰宜澗谷間種之地欲極良秋上楮子熟時
多收淨淘曝令燥耕地令熟二月耬耩之和麻子漫散
之即勞秋冬仍留麻勿刈為楮作煖(若不和麻子/種卒多凍死)明年
正月初附地芟殺放火燒之一歲即没人(不燒者瘦/而長亦遲)三
年便中斫(未滿三年者/皮薄不任用)斫法十二月為上四月次之(非/此)
(兩月而斫者/則多枯死也)每歲正月常放火燒(自有乾葉在地足得/火然不燒則不滋茂)
(也/)二月中間斫去惡根(斸者地熟楮科/亦以留潤澤也)移栽者二月蒔
之亦三年一斫(三年不斫者徒/失錢無益也)楮地賣者省功而利少
煮剝賣皮者雖勞而大(其柴足/以供然)自能造紙其利又多種
三十畆者歲斫十畆三年一徧歲收絹百疋
陶𢎞景曰南人呼榖紙亦為楮紙武陵人作榖皮衣甚
堅好
陸氏詩疏云食其嫩芽可當菜茹
李時珍曰榖有雌雄雄者不結實歉歲人采花食之雌
者實如楊梅半熟時水澡去子蜜煎作果食
廣州記云蠻夷取榖皮熟搥為揭裹罽布以擬氊甚煖
也其木腐後生菌耳味甚佳
農桑通訣曰南方鄉人以榖皮作衾甚堅好鬻之實為
貧家之利焉
槐爾雅曰櫰槐大葉而黑守宫槐葉晝聶宵炕又曰槐
棘醜喬(郭璞註曰槐葉大色黑者名櫰葉晝聶合而夜/炕布者名守宫槐槐有青黄白黒數色黑者為)
(楮屎槐材不堪用花可染黄槐之生也季春五日而兔/目十日而鼠耳更旬而始規二旬而葉成諸槐功用大)
(畧相等有極髙大者/材實重可作器物)
齊民要術曰槐子熟時多收擘取數曝勿令蟲生五月
夏至前十餘日以水浸之(如浸麻/子法也)六七日當芽生好雨
種麻時和麻子撒之當年之中即與麻齊麻熟刈去獨
留槐槐旣細長不能自立根别樹木以繩欄之(冬天多/風雨繩)
(欄宜以茅裹不則/傷皮成痕瘢也)明年斸地令熟還於下種麻(脅槐/令長)三
年正月移而植之亭亭條直千百若一(所謂蓬生麻/中不扶自直)若
隨宜取栽匪直長遲樹亦曲惡(宜於園中割地種之若/園好未移之間妨廢耕)
(墾/也)
𤣥扈先生曰收取花可染黄并可入藥
又曰初生嫩芽煠熟水泡去苦味可薑醋拌食晒乾亦
可代茶飲也
楊柳爾雅曰楥柜柳檉河柳旄澤柳楊蒲柳又曰桑柳
醜條(郭璞注云檉今河旁赤莖小楊旄生澤中者楊可/以為箭  說文曰柳小楊易生之木也柳一名雨)
(師一名赤檉一名人柳一名三眠柳一名觀音柳一名/長壽仙人柳性柔脆北土最多枝條長軟至春晚葉長)
(成花中結細子上帶白絮如絨名柳絮又名柳絨/隨風飛舞著毛衣即生蟲入池沼隔宿化為浮萍)楊有
二種白楊青楊(白楊一名髙飛一名獨闕微帶白色髙/者十餘丈青楊又有二種一種梧桐青)
(楊身聳直髙大一種身矮多岐枝不堪用楊與柳/自是二物柳枝長脆葉狹長楊枝短硬葉圓闊)
齊民要術曰種柳正月二月中取弱柳枝大如臂長一
尺半燒下頭二三寸埋之令没常足水以澆之必數條
俱生留一根茂者(餘皆/斫去)别豎一柱以為依生每一尺以
長繩柱欄之(若不欄必為風/所摧不能自立)一年中即髙一丈餘其旁
生枝葉即搯去令直聳上髙下人任取足便搯去正心
即四散下垂婀娜可愛(若不搯心則枝不四散/或斜或曲生亦不佳也)六七月
中取春生少枝種則長倍疾(少枝葉青無/壯故長疾也)下田停水之
處不得五榖者可以種柳八九月中水盡燥濕得所時
急耕則钃楱之至明年四月又耕熟勿令有塊即作場
壠一畆三壠一壠之中逆順各一到場中寛狹正似蔥
壟從五月初盡七月末毎天雨時即觸雨折取春生少
枝長疾三歲成椽比於餘木雖微脆亦足堪事一畆二
千六百六十根三十畆六萬四千八百根根直八錢合
收錢五十一萬八千四百文百樹得柴一載合柴六百
四十八載直錢一百文柴合收錢六萬四千八百文都
合收錢五十八萬三千二百文歲種三十畆三年種九
十畆歲賣三十畆終歲無窮
陶朱公術曰種柳千樹則足柴十年以後髠一樹得一
載歲髠二百樹五年一週
憑柳可以為楯車輞雜材及椀
種箕柳法山澗河旁及下田不得五榖之處水盡乾時
熟耕數遍至春凍釋于山陂河坎之旁刈取其柳三寸
絶之漫散即勞勞訖引水停之至秋任為簸箕五條一
錢歲收萬錢(山柳赤而脆/河柳白而韌)
便民圖曰種杞柳二月間先將田用糞壅灌戽水耕平
以柳鬚斷作三寸許每人一握隨田廣狹併力一日齊
種頻以濃糞澆之有草即用小刀剜出田勿令乾八月
斫起刮去柳皮晒乾為器根旁敗葉掃淨則不蛀至臘
月間將重長小條復斫去長者亦可為器舊根常留
齊民要術曰種白楊秋耕地熟至正月二月中以犁作
壟一壟之中以犁逆順各一到場中寛狹正似作蔥壟
作訖又以鍬掘底一坑作小塹所取白楊枝大如指長
三尺者屈著壟中以土壓上令兩頭出土向上直豎二
尺一株明年正月中剝去惡枝一畆三壟一壟七百二
十株一株兩根一畆四千三百二十株三年中為蠶擿
(都􁀙/反)五年任為屋椽十年堪為棟梁以蠶擿為率一根
五錢一畆歲收二萬一千六百文(柴又作梁/埽住在外)歲種三十
畆三年九十畆一年賣三十畆得錢六十四萬八千文
周而復始永世無窮比之農夫勞逸萬倍去山逺者實
宜多種千根以上所求必備
白楊性甚勁直堪為屋材折則折矣終不曲撓(榆性軟/久無不)
(曲比之白楊不如逺矣直/木性多曲次之撓為下也)
博聞錄曰楊柳根下先埋大蒜一枚不生蟲
種樹書曰種水楊須先用木樁釘穴方入楊庻不損皮
易長臘月二十四日種楊樹不生蟲
女貞山海經曰貞木(李時珍曰女貞木凌冬青翠有貞/守之操故以貞女狀之東人因女)
(貞茂盛亦呼為冬青與冬青同名異物葢一類二種也/二種皆因子自生最易長其葉厚而柔長綠色面青背)
(淡女貞葉長者四五寸子黑色冬青葉微圓子紅色為/異其花皆繁子並纍纍滿樹近時以放蠟蟲故俱呼為)
(蠟樹唐宋以前澆燭所用白蠟皆蜜蠟也此蟲白蠟自/元以來人始知之今則為日用物矣四川湖廣滇南閩)
(嶺吳越東南諸郡有之/以川滇衡永産者為勝)
便民圖曰臘月下種來春發芽次年三月移栽長七尺
許可放蠟蟲栽女貞畧如栽桑法縱横相去一丈上下
則樹大力厚須糞壅極肥歲耕地一再過有草便鋤之
令枝條壯盛即多蠟也
李時珍曰蠟蟲大如蟣虱芒種後延緣樹枝食汁吐涎
粘於嫩莖化為白脂乃結成蠟狀如凝霜處暑後剝取
謂之蠟渣過白露則粘住難刮矣其渣煉化濾淨或甑
中蒸化瀝下器中待凝成塊即為蠟也其蟲微時白色
作蠟及老則赤黑色乃結苞於樹枝初若黍米大入春
漸長大如鷄頭子紫赤色纍纍抱枝宛若樹之結實也
葢蟲將遺卵作房正如雀甕螵蛸之類爾俗呼為蠟種
亦曰蠟子子内皆白卵如細蟣一包數百次年立夏日
摘下以箬葉包之分繫各樹芒種後苞拆卵化蟲乃延
出葉底復上樹作蠟也樹下要潔淨防蟻食其蟲(𤣥扈/先生)
(曰女貞之為白蠟勝國以前畧無紀載今則遍東南諸/省皆有之向嘗疑焉以為古人著書未暇逺徵遐僻耳)
(非果昔無今有也然見婺州人言彼中放蠟不過二十/年吳興人言不過十許年即余邑五年前亦無人知此)
(自余庚戌營先隴始樹女貞數百本擬作蠟近年來村/中亦多自生蠟蟲頃寄子半用吳興子半用土子土人)
(言土子為勝則昔無今有理亦有/之事固非目前所見遽可懸斷也)
汪機本草彚編曰蟲白蠟與蜜蠟之白者不同乃小蟲
所作其蟲食冬青樹汁久而化為白脂粘敷樹枝人謂
蟲矢著樹而然非也至秋刮取以水煮溶濾置冷水中
則凝聚成塊矣碎之文理如白石膏而瑩澈人以和油
澆燭大勝蜜蠟也(𤣥扈先生曰蟲白蠟純用作燭勝他/燭十倍若以和他油不過百分之一)
(其燭亦不淋故為/用頗廣多植無害)
宋氏雜部曰冬青子可種堪入酒至長盛時五月養以
蠟子七月收蠟不宜盡採留迨來年四月又得生子取
養蠟曬乾以越布䝉於甑口置蠟布上置器甑中釜内
水沸蠟遂鎔下入器凝則堅白而為燭材其滓盛之以
絹囊復投於熱油中則蠟盡油遂可為燭凡養蠟子經
三年停亦三年
又曰巴蜀擷其子漬淅米水中十餘日搗去(闕/)種之蠟
生則近跗伐去發肄再養蠟養一年停一年採蠟必伐
木無老榦
𤣥扈先生曰女貞收蠟有二種有自生者有寄子者自
生者初時不知蟲何來忽遍樹生白花(枝上生脂如霜/雪人謂之花)
取用煉蠟明年復生蟲子向後恒自傳生若不曉寄放
樹枯則已若解放者傳寄無窮也寄子者取他樹之子
寄此樹之上也其法或連年或停年或就樹或伐條若
樹盛者連年就樹寄之俟有衰頓即斟酌停年以休其
力培壅滋茂仍復寄放即宋氏雜部所謂養一年停一
年者也伐條者取樹栽徑寸以上者種之俟盛長寄子
生蠟即離根三四尺截去枝榦收蠟隨手下壅冬月再
壅明年旁長新枝芽蘖以後恒擇去繁冗令直達又明
年亦復修理恒加培壅第三年可放蠟子四年再放五
年復放迨收蠟仍剪去枝如是更代無窮此所謂經三
年停三年者也凡寄子皆于立夏前三日内從樹上連
枝剪下去餘枝獨留寸許令子抱木或三四顆乃至十
餘顆作一簇或單顆亦連枝剪之剪訖用稻榖浸水半
日許灑取水剥下蟲顆浸水中一刻許取起用竹箬虛
包之大者三四顆小者六七顆作一苞韌草束之置潔
淨甕中若隂雨頓甕中可數日天熱其子多迸出宜速
寄之寄法取箬包剪去角作孔如小豆大仍用草係之
樹枝間其子多少視枝小大斟酌之枝大如指者可寄
枝太細榦太粗者勿寄也寄後數日間鳥來啄箬苞攫
取子勤驅之天漸暖蟲漸出苞先緣樹上下行若樹根
有草即附草不復上矣故樹下須芟刈極淨也次行至
葉底棲止更數日復下至枝條嚙皮入咂食其脂液因
作花約畧蟲出盡即取下苞視有餘子并作苞别寄他
樹秋分後檢看花老嫩若太嫩不成蠟太老不成蠟太
老不可剝矣剝時或就樹或剪枝俱先洒水潤之則易
落乘雨後或侵晨帶露華采之尤便次取蠟花投沸湯
中鎔化候稍冷取起水面蠟再煎再取滓沉鍋底勺去
之若蠟未淨再依前法煎澄之旣淨乘熱投入繩套子
候冷牽繩起之成蠟堵也
又曰浸榖水漬蠟子剝下苞之此是婺州法吳興人但
于立夏後剪子到小滿前三日連舊枝作苞寄之亦生
蠟檇李及吾邑有自生之子不煩寄放亦生蠟可見傳
生之物氣足為上若吾鄉傳有土子不論節氣但俟其
氣足欲迸時速剪下寄之可也
又曰立夏前二日剪子此是常法但浙東氣暖從他方
鬻子還恐蟲迸出故以此為期若吳興在北吾邑又在
吳興北則吾鄉往吳興及浙東買子者宜立夏後剪小
滿前後寄也若浙東從吾鄉鬻子仍須立夏前剪去耳
吾鄉以北愈寒寄宜愈遲依此消息之
又曰蠟子若本地所無傳貿他方者可行千里如浙中
獨金華業此最盛而鬻子於紹興台州湖州川中獨南
部西充嘉定最盛而鬻子于潼川其間相去各數百里
葢蠟子在立夏前氣已足可剪小滿前雖未出可寄耳
亦須疾行遲則蟲先期出不及寄拆損多矣諺云走馬
販蠟謂此若依前法先作苞置器中蟲出不離箬苞中
尚可遲二三日寄也
又曰金華之於湖州也嘉定之於潼川也歲鬻子以去
而不傳子明年又鬻之叩之則云金華嘉定但生花不
生子故然金華尚有土子其價以半嘉定絶無之鬻子
之價十倍潼川此理殊不可曉嘗臆度之大都樹少多
生花樹老多生子樹卑多生花樹髙多生子一樹之中
寄子多則生花寄子少則生子又北種販至南多生花
南種販至北多生子如湖州子販至金華盡生花金華
子販至閩中又生花故金華子多入閩而轉販于吳興
若金華種販至湖州又生子矣吳興在北金華在南閩
又在金華南也又如潼川販至嘉定盡生花若嘉定種
販至潼川又生子矣潼川在北嘉定在南也葢花性意
煖子性能寒其以老少異以髙下異以南北異理則一
耳
又曰或云樹生花即無子生子即無花此間有之不盡
然也大槩多花子並生者但欲留種不宜早收花絶不
可見至春中方著枝如螺靨入夏頓長則花與子不相
見耳子盛長時有膏如餳蜜去之即子枯
附冬青(陳藏器曰冬青木肌白有文作象齒笏其葉堪/染緋  李時珍曰凍青亦女貞别種也山中時)
(有之但以葉微團而子赤者為凍青葉長而子黒者為/女貞  𤣥扈先生曰女貞吳下稱冬青産蠟處皆稱蠟)
(樹此冬青吳下稱水/冬青或稱細葉冬青)
宋氏雜部曰水冬青葉細利于養蠟子
𤣥扈先生曰冬青樹凋枯以猪糞壅之即茂或云以猪
溺灌之
附水槿(𤣥扈先生曰木槿葉似女貞而邊有鋸齒五葉/攅生不花李所謂水蠟樹必此也蜀中又有一)
(種插蠟葉似菊尤易生插之一年便可寄子三四年大/如酒杯口即衰壞須更插矣此與水種異種水槿雖扦)
(插易生却難大又蜀中蠟子生女貞樹上/少生插蠟樹上者多故當以蜀種為勝)
李時珍曰有水蠟樹葉微似榆亦可放蟲生蠟
宋氏雜部曰水槿細葉小黄花又名水椐臘月斬其條
而插之易成大木材可為器宜養蠟子以取蠟
附櫧山海經曰前山有木其名白櫧(郭璞註曰櫧子似/柞子可食冬月采)
(之木作屋柱棺材難腐也子汪穎食物本草曰櫧子生/江南皮樹如栗冬月不凋  小於橡子櫧子有苦甜二)
(種治作粉食餻食褐色甚佳三李時珍曰櫧子處處山/谷有之其木大者數抱髙二  丈葉長大如栗葉梢尖)
(而厚堅光澤鋸齒峭小凌冬不凋三四月開白花成穗/如桑花結實大如槲子外有小苞冬時苞裂于内子圓)
(褐而有尖大如菩提子内仁如杏但生食苦澀煮炒乃/帶甘亦可磨粉甜櫧子粒小木文細白俗名麵櫧苦櫧)
(子粒大木粗赤文俗名/血櫧其色黑者名鐵櫧)
李時珍曰甜櫧子亦可産蠟
𤣥扈先生曰余所聞樹可放蠟者數種以意度之當不
止此即如飼蠶之樹世人皆知有桑柘矣而東萊人育
山繭者於樹無所不用獨楊樹否耳諸樹中獨椒繭最
上桑柘次之椿次之樗為下由此言之事理無窮聞見
之外遺佚甚多坐井自拘何為哉
烏臼𤣥中記曰荆陽有烏臼(烏臼樹髙數仭葉似梨杏/花黄白紫黑色極易生長)
𤣥扈先生曰烏臼樹收子取油甚為民利他果實總佳
論濟人實用無勝此者江浙人種者極多樹大或收子
二三石子外白穰壓取臼油造蠟燭子中仁壓取清油
然燈極明塗髮變黑又可入漆可造紙用每收子一石
可得白油十斤清油二十斤彼中一畆之宫但有樹數
株者生平足用不復市膏油也臨安郡中每田十數畆
田畔必種臼數株其田主歲收臼子便可完糧如是者
租額亦輕佃戸樂于承種謂之熟田若無此樹要當于
田收完糧租額必重謂之生田兩省之人旣食其利凡
髙山大道溪邊宅畔無不種之亦有全用熟田種者用
油之外其渣仍可壅田可燎爨可宿火其葉可染皂其
木可刻書及雕造器物且樹久不壊至合抱以上收子
逾多故一種即為子孫數世之利吾三吳人家凡有隙
地即種楊柳余逢人即勸令人拔楊種臼則有難色凡
所利于楊者歲取枝條作薪耳取臼子者須連枝條剝
之亦何嘗不得薪也凡他方美利不能相通者其故有
二種植力本人罕出途路江湖客遊人無意種植若夫
殊方異種偶爾流傳遂成土利未有不從客游人攜來
者余生財賦之地感慨人窮且少小游學經行萬里隨
事咨詢頗有本末若力作人能相憑信無論豐凶必或
補于生計耳
又曰臼不須種野生者甚多若收子即佳種種出者亦
不中用必須接博乃可未接者江浙人呼為草臼種草
臼榦如酒杯口大便可接大至一兩圍亦可接但樹小
低接樹大髙接耳接須春分後數日接法與雜果同其
種之佳者有二曰葡萄臼穗聚子大而穰厚曰鷹爪臼
穗散而殻薄又聞山中老圃云臼樹不須接博但于春
間將樹枝一一捩轉碎其心無傷其膚即生子與接博
者同余試之良然若地逺無從取佳貼者宜用此法此
法農書未載農家未聞恐他樹木亦然宜逐一試之
又曰採臼子在中冬但以熟為候採須連枝條剝之但
留取指大以上枝其小者總無子亦宜剝去則明年枝
實俱繁盛其剝刀長三四寸廣半寸形如却月鈎刅在
鉤内以竹木竿為柄刀著柄端令刅向上剝時向上鑱
之不傷枝榦剝下枝仍充燎爨揀取浮子曬乾入臼舂
落外白穰篩出之蒸熟作餅下榨取油如常法即成白
油如蠟以製燭若穰少不滿一榨者即作餅入他油餅
雜榨之榨下盛油缾中置一草帚候油出冷定臼油即
凝附草帚不雜他油矣其篩出黑子用石磨麤礲碎簸
去殻存下核中仁復磨或碾細蒸熟榨油如常法即成
清油凡製燭每臼油十斤加白蠟三錢則不淋蠟多更
佳常時肆中賣者白油十斤雜清油十斤白蠟不過一
二錢其燭則淋
又曰養魚池邊勿種臼落葉入水變黑色令魚病
又曰種烏臼取白油清油種女貞樹取白蠟其利濟人
百倍他樹古來遂無人曉此北魏賈思勰撰齊民要術
旣不著女貞獨有烏臼一則乃雜入殊方異物中陳藏
器唐人也日華子五代人也各言烏臼油可染髮亦止
是清油不及白油藏器説女貞亦言木䖟在葉中卷葉
如子羽化為䖟亦不知䖟之為蠟至元人開局撰農桑
輯要王禎著農書二書是千年以來農家之褎然者亦
絶不及二物又何望近代俗書也白蠟之利今世最盛
于蜀其次浙烏臼最盛于江浙豈元人修書詳于北産
聞見所限未及逺徵吳蜀耶抑邇年始食其利前此未
著耶若吳蜀舊有為元人所遺可見他方嘉種亟宜遷
貿若宋元未有近代始食其利可見生財無盡亟宜講
求恒農土著安知頃畞之外必求利物活人者其責不
在冥冥之民也
又曰烏臼楂之屬但取膏油似不入救荒品中但膏油
不可闕而民間所用多取諸麻菽荏菜麻菽非榖耶荏
菜非榖也藝荏菜者非榖田耶烏臼之屬比諸麻菽荏
菜有十倍之收且取諸荒山隙地以供膏油而省麻菽
以充糧省荏菜之田以種榖其益于積貯不為少矣
漆秦風曰山有漆(説文云木汁可以䰍物一作桼如水/滴而下生漢中山谷梁益陜襄皆有)
(金州者最善廣州者性急易燥今廣浙中出一種漆六/月取汁漆物黄澤如金即唐書所謂黄漆也廣南漆作)
(飴糖氣沾沾無力樹似榎而大髙二三丈身如杮皮白/葉似椿花似槐子似牛李子木心黄六七月刻取滋汁)
春分前移栽易成有利一云臘月種
取用者以竹筒釘入木中取汁或以剛斧斫其皮開以
竹管承之滴汁則為漆也凡取時須荏油解破故淳者
難得可重重别制拭之色黑如瑿若鐵石者為上等黄
嫩若蜂窠者不佳(凡騐漆惟稀者以物醮起細而不斷/斷而復收更又塗于乾竹上䕃之速)
(乾者並佳試訣有云微扇光如鏡懸/絲急似鈎撼成琥珀色打著有浮漚)
農桑通訣曰用漆在燥熱及霜冷時則難乾得隂濕雖
寒月亦易乾物之性也若苦霑人以油治之凡漆器不
問真僞送客之後皆須以水淨洗置牀薄上於日中半
日許曝之使乾下晡乃收則堅牢耐久若不即洗者鹽
醋浸潤氣徹則皺器便壞矣其朱裹者仰而曝之朱本
和油性潤耐日故盛夏連雨土氣蒸熱什器之屬雖不
經夏用六七月中各須一曝使乾俗人見漆器暫在日
中恐其灸壞合著隂潤之地雖欲愛慎朽敗更速矣
又曰凡木畫服翫箱椀之屬八五月盡七月九月中每
經雨以布纒指揩令熱徹膠不動作光淨耐久若不揩
拭者地氣蒸熱徧上生衣厚潤徹膠便皺動處起發颯
然破矣
皂莢廣志曰雞栖子(一名皂角一名烏犀一名懸刀有/三種一種小如猪牙一種長而肥)
(厚多脂而粘一種長而痩薄枯燥不粘以多脂為/佳今所在有之樹髙大枝間有刺夏開花秋後實)
𤣥扈先生曰猪牙者良其角亦有長尺一二寸者種者
二三月種不結角者南北二面去地一尺鑚孔用木釘
釘之泥封竅即結或曰樹不結鑿一大孔入生鐵三五
斤以泥封之便開花結子旣實以篾束其本數匝木楔
之一夕自落用以洗垢滌膩最良角與刺俱堪入藥亦
物之利益于世者
㯶櫚山海經曰石翠之山其木多㯶(一名栟櫚出嶺南/西川今江南亦有)
(之木髙一二丈無枝條葉大而圓有如車輪萃于樹杪/其下有皮重疊褁之每皮一匝為一節二旬一采皮轉)
(復生上六七月生黄白花八九月結實/作房如魚子黒色九月十月采其皮用)
便民圖曰㯶櫚二月間撒種長尺許移栽成行至四尺
餘始可剝每年四季剝之半年一剝亦可其皮作繩入
水千歲不爛昔有人開塚得一索已生根
李時珍曰㯶櫚葉大如扇上聳四散岐裂其莖三稜四
時不凋其榦正直身赤黑皆筋絡宜為鍾杵亦可旋為
器物其皮有絲毛錯縱如織剝取縷解可織衣㡌褥椅
之屬每歲必兩三剝之否則樹死或不長也
柞爾雅曰栩杼(郭璞注曰柞樹俗人呼杼為橡/子以橡殻為杼斗以剜剜似斗)
齊民要術曰宜於山阜之曲三徧熟耕漫散橡子即勞
之生則薅治常令淨潔一定不移十年中椽可雜用(一/根)
(值十/文)二十歲中屋樽(一根值/百錢)柴在外斫去尋生料理還
復
𤣥扈先生曰橡子儉歲可以為飯豐年牧猪食之可以
致肥
楝爾雅翼曰楝葉可以練物故謂之楝(說文曰苦楝木/也一名金鈴子)
(有雌雄兩種雄者無子根毒食之使人吐不止雌者有/子可入藥以蜀川者為佳今處處有之樹髙丈餘易長)
(三四月開花/實如圓棗)
齊民要術曰以楝子于平地耕熟作壟種之其長甚疾
五年後可作大椽北方人家欲搆堂閣先於三五年前
種之其堂閣欲成則楝木可椽
農桑通訣曰子熟時雨後種如種桃李法成樹移栽
棠梨爾雅曰杜甘棠又曰杜赤棠白者棠(郭璞注曰今之/杜梨詩曰蔽芾)
(甘棠毛云甘棠杜也詩義疏云今甘棠梨一名杜梨如/梨而小味酢可食也唐詩曰有杕之杜毛云杜即棠也)
(與白棠同但亦有赤白美惡子赤白色者為白棠甘棠/也酢滑而美赤棠子澁而酢無味赤棠木理赤可作弓)
(幹案今棠葉有中染絳者有惟中染土紫者杜則全不/用其實三種則爾雅毛郭以為同未詳也  丹鉛錄云)
(尹伯竒采楟花以濟飢註/言楟即山梨乃今棠梨也)
齊民要術曰棠熟時收種之否則春月移栽八月初天
晴時摘葉薄布曬令乾可以染絳(必候天晴時少摘葉/乾之復晴則摘慎勿)
(頓收若遇隂雨則/浥浥不堪染絳也)成樹之後歲收絹一百疋(亦可多種/利乃勝桑)
(也/)
附海紅(一名海棠梨狀鄭樵通志云海棠子名海紅即/爾雅赤棠也  如木𤓰而小二月開花八月熟)
椰上林賦曰胥餘(又名越王頭相傳林邑王與越王有/怨使刺客乘其醉取其首懸于樹化)
(為椰子其核猶有兩眼故俗謂之越王頭而其漿猶如/酒也  南州異物志曰椰樹大三四圍長十丈通身無)
(枝至百餘年有葉狀如蕨菜長丈四五尺皆直竦指天/其實生葉間大如升外皮苞之如蓮狀皮中核堅過於)
(石裏肉正白如鷄子著皮而腹内空含汁大者含升餘/實形團團然或如𤓰蔞横破之可作爵形並應器用故)
(人珍貴之廣志曰椰/出交趾家家種之)
交州記曰椰子有漿截花以竹筒承其汁作酒飲之亦
醉也
寇宗奭曰椰子開之有汁白色如乳如酒極香别是一
種氣味强名為酒中有白瓠形圓如括摟上起細壠亦
白色而微虚其紋若婦人裙褶味亦如汁與著殻一重
白肉皆可糖煎為菓其殻可為酒器如酒中有毒則酒
沸起或裂破今人漆其裏即失用椰子之意
𤣥扈先生曰椰用甚多南中人樹之者資生之類大率
在焉
梔子司馬相如賦曰鮮支黄爍(註曰即支子蘭佛書稱/薝蔔又名林  又名越)
(桃又名禪友有兩三種小異以七稜者為佳三四月開/花夏秋結實經霜乃收蜀中有紅梔子花紅色染物則)
(赭紅/色)
齊民要術曰十月選成熟梔子取子淘淨曬乾至來春
三月選沙白地斸畦區深一尺全去舊土却收地上濕
潤浮土篩細塡滿畦區下種稠密如種茄法細土薄糝
上搭箔棚遮日髙可一尺旱時一二日用水於棚上頻
頻澆洒不令土脉堅垎四十餘日芽方出土薅治澆漑
至冬月厚用蒿草藏䕶次年三月移開相去一寸一科
鋤治澆漑宜頻冬月用土深擁根株其枝梢用草包䕶
至次年三四月又移一步半一科栽成行列須園内穿
井頻澆冬月用土深擁須北面莢籬障以蔽風寒第四
年開花結實十月收摘甑内微蒸過曬乾用梅雨時以
沃壤一團插嫩枝其中置鬆畦内常灌糞水候生根移
種亦可
種樹書曰黄梔子候其大時摘青者曬收至黄熟則消
化水矣大朶重臺者梅醬糖蜜製之可作羮果
楂(𤣥扈先生曰楂木生閩廣江右山谷間橡栗之屬也/其樹易成材亦堅韌若修治令勁挺者中為扛實如)
(橡斗斗無刺為異耳斗中函子或一或二或三四甚似/栗而殻甚薄殻中仁皮色如榧瓤肉亦如栗味甚苦而)
(多膏油江右閩廣人多用此油燃燈甚明勝于諸油亦/可食  楂在南中為利甚廣乃字書既無此字而偏方)
(雜記亦未之見或直書為茶尤非也獨本草有櫧子云/小于橡子味苦澁皮樹如栗或者櫧楂聲近土俗音訛)
(邪其不言子可為油或昔人未食其利如烏/臼女貞之類耶不敢傅會姑志之以俟再考)
𤣥扈先生曰種楂法秋間收子時簡取大者掘地作一
小窖勿令及泉用沙土和子置窖中至次年春分取出
畦種秋分後分栽三年結實
又曰作油法每歲于寒露前三日收取楂子則多油遲
則油乾收子宜晾之髙處令透風樓上尤佳過半月則
罅發取去斗欲急開則攤曬一兩日盡開矣開後取子
曬極乾入碓磑中碾細蒸熟榨油如常法
又曰楂油能療一切瘡疥塗數次即愈其性寒能退濕
熱用造印色生者亦不沁或云以澤首尤勝諸膏油不
染衣不膩髮其查可爨用法毎餅作四破先于冷竈中
罨架起下用乾柴發火發火後用餅屑漸次撒入則起
燄燒熟者可以宿火勝用炭墼
　
　
　
　
　
　
　
　
　
　
　
　
　農政全書卷三十八
欽定四庫全書
　農政全書卷三十九
　　　　　　　　　　　　明　徐光啓　撰
　　種植
　　　雜種上
竹爾雅曰莾數節桃枝四寸有節𥻘堅中簢筡中仲無
笐䈚箭萌篠箭簜禹貢曰揚州厥貢篠簜荆州厥貢箘
簵(竹紀云竹之品類六十有一黄魯直以為竹類至多/竹紀所類皆不詳欲作竹史不果成  方竹産澄洲)
(體如削成勁挺堪為杖桃源山亦有方竹隔洲亦出大/者數丈寜波志云葛仙翁煉丹於定海靈峯植竹筯化)
(為竹而方亦斑竹即吳地稱湘妃竹者其斑如淚㾗杭/産者不如  有二種出古辣者佳出陶虚山者次之土)
(人裁為筯甚妙亦有大如甌者栖棕竹有三種上曰筯/頭梗短葉垂堪置書几次曰短  可列庭階次曰樸竹)
(節稀葉硬全欠温雅但可作扇骨料耳性喜陰畏寒風/冬月藏不通風處三月方可見天原不見日秋分後可)
(分須出盆視其根鬚不甚堅固處劈開栽盆欲變化多/盆則盆大更旺灌用浸豆水極肥舍此俱不堪用  猫)
(竹一䨇作茅竹又作毛竹榦大而厚異於衆竹人取以為/舟    竹􁁊篁嫩篠對抽並𦙍王子敬謂之扶竹  蘄竹)
(生蘄州以色瑩者為簟節踈者為笛帯鬚者為杖柯慈/孝竹大叢長榦中聳群篠外䕶向陽髙臺種茂    亭)
(竹生雲夢南以七月望前生明年七月望前伐未期伐/則音浮過期伐則音滯  觀音竹每節二三寸産占城)
(一黄金間碧玉産成都青黄相間/  節長丈二尺葉若焦出羅浮山)　(龍公竹大徑七尺/龍孫竹生辰州山)
(谷間髙不盈尺細僅如針生徑尺竹可為甑出湖湘毎/四季竹節長而圓中管籥  山石者音清亮  月竹)
(月抽笋不堪食出嘉定州簩十二時竹産蘄州其竹繞/節凸生地支十二字  􁉨  竹出􁉨簩國可礪指甲新)
(州有此種製成琴様為礪甲之具用久微滑以酸漿漬/之過宿快利如初亦可作箭  大夫竹凌雲圍三尺鄜)
(延一人伐此竹見内二仙翁相謂平生勁節惜為主人/所伐遂騰空去  鳳尾竹纎小猗那植盆可作清玩)
(龜文竹産陽縣寳陀岩製扇甚竒頗人面竹出剡山節/極促四面参差竹皮如魚鱗面凸  類人面  黒竹如)
(藤色如鐡/中復生筍)　(思摩竹出交廣筍自節生既成竹至春節/無節竹出𤓰州  大節竹出黎母山一節)
(一丈踈節竹六尺一節城通竹出溱州直上無節長扁/竹出濡湏  藤竹出占    船竹出員邱  弓竹  百)
(尋却曲如藤得木乃倚出東方質有文章須膏塗火灼/乃見  沛竹出南荒長百丈  丹青竹葉黄碧丹相間)
(出熊耳山代十抱竹出臨賀五慈竹内實節踈性弱形/𦂳而細可  藤  桂竹髙四  丈圍二尺狀如甘草而)
(皮赤出南康以南傷人即死拄桃竹葉如棕身似竹宻/節而實中厚理瘦骨葢天成  杖也出巴渝間出豫者)
(細文一節四尺北人呼為桃絲竹二相思竹出廣東兩/兩生笋  始興郡有笙竹大者圍  尺長四丈  交趾)
(有篥竹筤八月為竹小春竹之萌曰笋竹之節曰約竹/之叢曰  竹之得風而體夭屈曰笑竹死曰䈙)
齊民要術曰宜髙平之地(近山阜尤是所宜/下田得水則死)黄白軟土
為良正月二月中斸取西南引根并莖芟去葉於園内
東北角種之令坑深二尺許覆土厚五寸(竹性愛向西/南引故園東)
(北角種之數嵗之後自當滿園諺云東家種竹西家治/地為滋蔓而來生也其居東北角者老竹種不生亦不)
(能滋茂故須取/西南引少根也)稻麥糠糞之(二糠各自堪/糞不令和雜)不用水澆(澆/則)
(淹/死)勿令六畜入園二月食淡竹筍四月五月食苦竹筍
(蒸煮包酢/在人所好)其欲作器者經年乃堪殺(未經年者/軟未成也)
農桑通訣曰種竹宜去稍葉作稀泥於坑中下竹栽以
土覆之杵築定勿令脚踏土厚五寸竹忌手把及洗手
面脂水澆著即枯死月庵種竹法深濶掘溝以乾馬糞
和細泥塡髙一尺無馬糞礲糠亦得夏月稀冬月稠然
後種竹須三四莖作一叢亦須土鬆淺種不可増土於
株上泥若用钁打實則筍不生(種時斬去稍仍為架扶/之使根不揺易活又法)
(三兩竿作一本移其根自相持則尤易/活也或云不須斬稍只作兩重架尤妙)夢溪云種竹但
林外取向陽者向北而栽葢根無不向南必用雨下遇
有西風則不可花木亦然諺云栽竹無時雨下便移多
留宿土記取南枝志林云竹有雌雄雌者多筍故種竹
常擇雌者凡欲識雌雄當自根上第一枝觀之有雙枝
者乃為雌竹獨枝者乃為雄竹
種樹書曰種竹處當積土令稍髙於傍地二三尺則雨
潦不浸損錢唐人謂之竹脚移時須是根垜大維以草
繩仍向背不失其舊為佳種竹須將竹母斬去只留四
五尺仍斜植之用壟糠和泥抱根然後用淨土傅其上
或鋪少大麥於其中令竹根着麥上以土盖之其根易
行一法擇大竹就根上去三四寸許截斷之去其上不
用只以竹根截處打通節實以硫黄末顚倒種之第一
年生小竹隨即取之次年亦去之至第三年生竹其大
如所種者種時以舊茅茨夾土則竹根㝷地脉而生禁
中種竹一二年間無不茂盛園子云初無他術只有八
字踈種宻種淺種深種踈種謂三四歩種一棵欲其地
虚行鞭宻種謂種雖踈每窠却種四五竿欲其根宻淺
種謂其種時不甚深深種謂種時雖淺却用河泥壅之
竹林中有樹切勿去之葢竹為樹枝所礙雖風雪不復
欹斜筀竹根多穿害堦砌惟聚皂莢刺埋土中障之根
則不過或用鐡屑栽油麻萁尤妙(𤣥扈先生曰筀竹根/强能害他竹不宜雜)
(種必湏障之其法莫如深溝耳或云/以炭屑實之太費或云以煤灰實之)移竹惟五月十三
日謂之竹醉日又謂竹迷日又謂龍生日栽竹則茂盛
(𤣥扈先生曰五月實竹笋已出生氣内欵故可/移栽竹以六月為臘也龍生竹醉無理可通)或曰不
必五月但每月二十日皆可又一云正月一日二月二
日三月三日皆可種無不活者每月倣此如要不間年
出笋用正月一日二月二日又云用辰日山谷所謂根
雖辰日斸笋看上畨成又曰宜用臘日杜少陵詩東林
竹影薄臘月更宜栽然臘月之説大謬(少陵所謂臘正/指夏月少陵通)
(逹非業所及也麥以五月為秋竹以六月為臘冬伐/竹不蛀夏伐必蛀正謂潤澤在焉故也此論大謬矣)竹
之滋澤春發於枝葉夏藏於榦冬歸於根如冬伐竹經
日一裂自首至尾不得全盛夏伐之最佳但於林有損
夏伐竹則根色而鞭皆爛然要好竹非盛夏伐之不可
七八月尚可自此滋澤歸根而不中用矣如要竹不蛀
取五月以前但此月以前竹不生皆根爛竹與菊根皆
長向上添泥覆之為佳
晉起居注曰惠帝二年巴西郡竹生紫色花結實如麥
皮青中米白味甜(𤣥扈先生曰此恒有萬歴辛丑余鄉/亦有此余嘗目見其米實與稞麥不)
(異/耳)
𤣥扈先生曰移竹泥垜須厚所云多留宿土是也平地
止掘深尺許將泥垜移置其上四週以鬆泥盖之不用
脚踏搥打日日以水澆之度其實乃已又湏搭架以防
風揺　又法移竹種離生枝節上四五節斫斷即不帆
風不須用架尤簡便若竹有花輙稿死花結實如稗謂
之竹米一竿如此久之則舉林皆然其治之之法於初
米時擇一竿稍大者截去近根三尺許通其節以糞入
之則止𤨏碎錄云引竹法隔籬埋貍或猫於墻下明年
筍自迸出竹以三伏内及臘月中斫者不蛀竹有六七
年便生花所謂留三去四盖三年者留四年者伐去諺
曰一人種竹十年盛十人種竹一年盛言須大科移植
方不傷其根也若只二三榦作一科四面根皆斸斷安
得有生氣耶
又曰浙中人代園種竹甚有理所謂祖孫不相見也余
别有圗説此法甚得利而工人用竹者則以平園為勝
謂山間代園之竹嫩而不堅不如平地園林者竹老而
堅靱也盖事不能兩利如此
又曰竹生花生實輙滿林枯死此有二病其一私者竹
園既久根多蟠結故也治之之法將園地分叚掘起宿
根間一叚起一叚使其根舒展次年還復盛矣其一公
者遍地皆然此必水澇之年或水災之後也此則無法
可治但不可因其枯瘁遽起竹根只須留以待之一二
年後自然復發依然故林倘是老園亦宜用間叚掘根
彼拙者不知此理逕自掘盡謂復栽之無論因循不栽
即復栽豈能一二年遽盛耶
又曰篥竹為藩可禦大冦余謂南中宦遊者言之禦冦
長䇿惟有村居者家有此籓而已今南土苖亂或至村
落無居人而不知作此何哉此竹亦可移至北土而無
人為我致之徒有舌敝唇焦耳(篥竹實中勁强有毒/鋭似刺虎中之則死)
又曰種篥竹以禦㓂余曾為廣西大㕘張叔翹言之渠
㓂至廣右賫捧入都大以吾言為然後安南之宼來侵
土司沿江有篥皆不能渡當益信余言不誣耳筍爾雅
曰筍竹萌也説文曰笋竹胎也孫炎曰初生竹謂之筍
詩義䟽云筍皆四月生唯己竹笋八月生盡九月成都
有之篃冬夏生始數寸可煑以苦酒浸之可下酒及食
又可米藏及乾以待冬月也(陸佃云字從句從日包之/日為筍觧之日為竹又曰)
(字從竹從旬旬内/為筍旬外為竹也)
農桑通訣曰採筍之法視其叢中斜宻者芟取之竹鞭
方行處不宜採採則竹不繁採時可避露日出後掘深
土取之半折取鞭根旋得投宻器中以油單覆之勿令
見風風吹則堅筍味甘美有毒惟香與薑能殺其毒煮
宜久熟生則損人然食品之中最為珍貴故禮云加豆
之實筍爼魚醢詩云其􁎐伊何維筍及蒲盖貴之也
永嘉記曰含􁉩竹笋六月生迄九月味與箭竹笋相似
凡諸竹笋十一月掘土取皆得長八九寸長澤民家盡
養黄苦竹永寜南漢更年上笋大者一圍五六寸明年
應上今年十一月笋土中已生但未出須掘土取可至
明年正月出土訖五月方過六月便有含􁉩筍舍􁉩筍
迄七月八月九月已有箭竹笋迄後年四月竟年常有
筍不絶也(種樹書曰隂雨土虚則/鞭行明年筍莖交出也)
竹譜曰棘竹筍味淡落人鬚髪䇺節出筍無味鷄頭竹
筍肥美篃竹筍冬生者也
食經曰淡竹筍法取筍肉五六寸者按鹽中一宿出塩
令盡煑麋一斗分五升與一升鹽相和糜熟須令冷内
竹筍醎糜中一日拭之内淡糜中五日可食也
茶爾雅曰檟苦荼(郭璞注曰樹小似梔子冬生葉可煮作羮飯/今呼早採者為茶晚取者為茗一名舜蜀人)
(名之苦荼曰荼經云一日荼二曰檟三曰蔎四曰茗五/曰荈早採  荼次曰檟又其次曰蔎晚曰茗至荈則老)
(葉矣葢以早為貴也六經中無茶葢荼即茶也詩云誰/謂茶苦其甘如薺以其苦而甘味也  南越志云茗苦)
(澀亦謂之過羅有髙一尺者有二尺者有數丈者有兩/人合抱者出巴山峽川  有建州大小龍團始于丁謂)
(成于蔡君謨熈寜末有㫖下建州製蜜雲龍一品尤為/竒絶蜀州雀舌鳥嘴麥顆盖嫩芽取形似之又有片甲)
(者早春黄芽葉相抱如片甲也蟬翼葉軟薄如蟬翼也/  清異録云開寳中竇儀以新茶飲予味極美奩面標)
(云龍陂山子茶龍陂是顧渚山之别境洪州鶴嶺茶其/味極妙蜀之雅州䝉山頂有露芽榖芽皆云火前者言)
(採造於禁火之前也火後者次之一云雅州䝉頂茶其/生最晚在春夏之交常有雲霧覆其上若有神物䕶持)
(之又有五花茶者其片作五出花雲脚出袁州界橋其/名甚著不若湖州之研膏紫筍烹之有緑脚垂下  吳)
(淑賦云雲垂緑脚有紫筍者其色紫而似筍唐徳宗毎/賜同昌公主饌其茶有緑花紫英之號  草茶盛于兩)
(浙日注第一自景祐以來洪州䨇井白芽製作尤精遠/在日注之上遂為草茶第一宜興㴩湖出含膏宣城縣)
(有了山形如小方餅横鋪茗芽産其上其山東為朝日/所燭號曰陽坡其茶最勝太守薦之京洛人士題曰了)
(山陽坡横文茶一名瑞草魁又有建州北苑先春洪州/西山白露安吉州顧渚紫筍常州宜興紫筍陽羡春池)
(陽鳳嶺睦州鳩坑南劍石花露鋑芽􁁊芽南康雲居峽/州小江園碧澗蔡明月􁁊茱茰東川獸目福州方山露)
(芽壽州霍山黄芽六安州小峴春皆茶之極品玉壘關/外寳唐山有茶樹産懸崖筍長三寸五寸方有一葉兩)
(葉太和山騫林茶初泡極苦澀至三四泡清香特異人/以為茶寳涪州出三般茶最上賔化製于早春其次白)
(馬最下涪陵收茶在四月嫩則益人粗則損人樹如𤓰/蘆葉如梔子花如白薔薇而黄心清香隱然實如栟櫚)
(蒂如丁香/根如胡桃)
四時類要曰熟時收取子和濕沙土拌筐籠盛之穰草
葢不爾即凍不生至二月中出種之於樹下或北隂之
地開坎圓三尺深一尺熟斸著糞和土每阬中種六七
十顆子葢土厚一寸强任生草不得耘相去二尺種一
方旱時以米泔澆此物畏日桑下竹隂地種之皆可二
年外方可耘治以小便稀糞蠶沙澆擁之又不可太多
恐根嫩故也大槩宜山中帯坡峻若於平地即於兩畔
深開溝壠洩水水浸根必死三年後收茶
𤣥扈先生曰茶之為法釋滯去垢破睡除煩功則著矣
其或採造藏貯之無法碾焙煎試之失宜則雖建芽浙
茗秪為常品故採之宜早率以清明榖雨前者為佳過
此不及然茶之美者質良而植茂新芽一發便長寸餘
其細如針斯為上品如雀舌麥顆特次材耳採訖以甑
㣲蒸生熟得所(生則味硬/熟則味减)蒸已用筐箔薄攤乘濕略揉
之培勻佈火烘令乾勿使焦編竹為焙褁篛覆之以收
火氣茶性畏濕故宜篛收藏者必以篛籠剪篛雜貯之
則久而不浥宜置頓髙處令常近火為佳凡煎試湏用
活水活火烹之故東坡云活水仍將活火烹者是也活
水謂山泉水為上江水次之井水為下活火謂炭火之
有熖者常使湯無妄沸始則蟹眼中則魚目纍然如珠
終則泉湧鼔浪此候湯之法非活火不能爾東坡云蟹
眼已過魚眼生颼颼欲作松風聲盡之矣茶之用有三
曰茗茶曰末茶曰蠟茶凡茗煎者擇嫩芽先以湯泡去
熏氣以湯煎飲之今南方多效此然末子茶尤妙先焙
芽令燥入磨細碾以供㸃試凡㸃湯多茶少則雲脚散
湯少茶多則粥面聚鈔茶一錢七先注湯調極匀又添
注入廻環擊拂視其色鮮白着盞無水㾗為度其茶既
甘而滑南方雖産茶而識此法者甚少蠟茶最貴而製
作亦不凡擇上等嫩芽細碾入羅雜腦子諸香膏油調
齊如法印作餅子製様任巧候乾仍以香膏油潤餙之
其製有大小龍團𢃄胯之異此品惟充貢獻民間罕見
之間有他造者色香味俱不及蠟茶珍藏既久㸃時先
用温水㣲漬去膏油以紙褁搥碎用茶鈐㣲炙旋入碾
羅(旋碾則色白經宿則/色昏新者不用漬)茶鈐屈金鐡為之砧用石椎用
木碾餘石皆可茶之用笔胡桃松實脂麻杏栗任用雖
失正味亦供咀嚼然茶性冷多飲則能消陽山谷益以
薑鹽煎飲其亦以是歟因併及之夫茶靈草也種之則
利博飲之則神清上而王公貴人之所尚下而小夫賤
𨽻之所不可闕誠民生日用之所資國家課利之一助
也
又曰博物志云飲真茶令人少眠此是實事但茶佳乃
效又須末茶飲之但葉烹者不效也
菊爾雅曰蘜治蘠(郭璞註曰今之秋華菊也埤雅云蘜/窮也花事至此而窮種有數百另有)
(譜黄白者皆可入藥其莖青而作蒿氣者俱不堪薏也/非菊也苖可入茶花子入藥然野菊大能瀉人惟真菊)
(延年花乃黄中之色氣味和正花葉根實皆長生藥其/性介烈不與百花同盛衰是以通仙靈甘菊花大如錢)
(花邉草葉中一大平心色黄苗可鹽滚湯綽過茶/花可供藥造酒真菊延齡野菊瀉人不可不辨)
務本新書曰宜白地栽甜水澆苖作菜食花入藥用三
四月帯根土掘出作區下糞水調成泥擘根分栽每區
一二科後極滋𦙍
𤣥扈先生曰凡藝菊有六事一貯土擇肥地一方冬至
後以純糞瀼之候凍而乾取其土浮鬆者置塲地之上
再糞之收水後乃收於室中春分後出而曬之日數次
翻之去其虫蟻及其草稉草稉不去則蒸而腐焉是生
紅虫生土蠶生蚯蚓為菊之害土淨矣乃善藏以待登
盆之需登盆也俱用此土又以待加盆之需菊登於盆
或遭三日以上之雨土實根露則以土加而覆之一則
受日之曝不枯其根一則收雨之澤不爛其根二留種
冬初而菊殘也一衰即并英葉而去其上莖其幹留五
六寸焉或附於盆或出於盆埋之圃之陽鬆土之内臘
之月必濃糞澆之以數次菊之性耐於寒故須土糞多
則煖而不氷可以壯菊本可以禦隆寒可以潤澤而不
至於枯燥三分秧春分之後是分菊秧根多鬚而土中
之莖黄白色者謂之老鬚少而純白者謂之嫩老可分
嫩不可分分之於新鋤之鬆地不宜太肥肥則籠菊頭
而不能長發隂天之天可分有日分之則枯乾而難活
種之其宿土也盡去否則恐有虫子之害既秧於土矣
以越席架而覆之毋令經日經日則難醒每日晨灌之
晚灌之天之隂不可傷於水秧心發芽矣可去其覆席
先用半糞之水復用肥水灌之葉上不可以沾糞沾之
則葉枯用河之水則純河之水用井之水則純井之水
不可雜焉四登盆立夏之候菊苖成矣可五六寸許是
為上盆之期將上盆也數日不可以澆灌使苗受勞而
堅老則在盆可以耐日起秧苖也掘根之土必廣而大
少則露根而傷其本用臘前所瀼之土壅之其灌也視
隂晴而為増損使土壯而入根服盆而生葉則用肥水
灌之久雨加臘土以浥之其種也根深則不耐水淺不
耐日隨土而稍深焉葢菊之根其生也向上故常覆土
為加五理緝菊之尺許矣是宜理緝欲長也則去其旁
枝欲短也則去其正枝花之朶視其種之大小而存之
大者四五蘂焉次者七八蘂焉又次十餘蘂焉小者二
十餘蘂焉惟甘菊寒菊獨梗而有千花不可去也六䕶
養菊稍長也竹而縛之毋令風得揺之雨之久也宜出
水盆内亦然菊傍之多蟻也則以鼈甲置於傍蟻必集
焉移之遠所夏至之前後有虫焉黒色而硬殻其名曰
菊虎晴煖而飛出不出於巳午未之三時宜候而除之
菊之為菊虎所傷也傷之處仍手微摘之磨去其牙虫
毒可以免秋後之生虫如虎之多也必多栽易壯盛之
菊於圃之周菊有香焉蟻上而糞之則生虫虫長而蟻
又食之則菊籠頭而不長其虫之狀如白虱以棕線作
帚而刷之扇以承之揮之於遠所秋後而不見虫也宜
認糞跡是有象榦之虫其色與榦無殊也生於葉底上
半月在於葉根之上榦下半月在於葉根之下榦(凡草/木盡)
(然其膏脂以晦朔為/升降故耳此物理也)或破榦取之以紙撚縛之常以水
而潤其紙條花乃無恙或用鐵線磨為邪鋒之小刀上
半月於蛀眼向上而捜虫下半月在蛀眼向下而捜虫
有菊牛焉沿之則蔞種臺葱則可以避麻雀愛取菊之
葉而為巢取之則蔞四之月雀乃為巢時宜慎也
　
　
　
　農政全書卷三十九
欽定四庫全書
　農政全書卷四十
　　　　　　　　　　　　明　徐光啓　撰
　　種植
　　　雜種下
紅花博物志曰張騫得種於西域(一名紅藍一名黄藍/以其花似藍也今處)
(處有之色紅黄葉綠有刺夏開花花下/有梂花出梂上梂中結實大如小豆)
齊民要術曰花地欲得良熟二三月間俟雨後速下或
漫散種或耬下一如種麻法亦有鋤掊而掩種者子科
大而易料理花出欲日日乘凉摘取(不摘/則乾)摘必須盡(餘/㽞)
(即/合)五月子熟收曝令乾打取之(子亦不/用鬱浥)五月種晚花(春/初)
(即㽞子入五月便種若待/新花熟後取子則太晚矣)七月中摘深色鮮明耐久不
黦勝春種者負郭良田種頃者歲收絹三百疋一頃收
子二百斛與麻子同價既任車脂亦堪為燭即是直頭
成米(二百石米已當穀田/三百疋絹端然在外)一頃收花日須百人摘以一
家手力十不充一但駕車地頭每日當有小兒僮女百
十餘羣自來分摘正須平量中半分取是以單夫隻妻
亦得多種
便民圗纂曰八月中鋤成行壠舂穴下種或灰或雞糞
蓋之澆灌不宜濃糞次年花開侵晨採摘微搗去黄汁
用青蒿蓋一宿捻成薄餅晒乾收用勿近濕墻壁去處
齊民要術曰殺花法摘取即碓持使熟以水淘布袋絞
去黄汁更擣以粟飯漿清而醋者淘之又以布袋絞汁
即收取染紅勿弃也絞訖著甕器中以布蓋上雞鳴更
擣以栗令均於蓆上攤而曝乾勝作餅作餅者不得乾
令花浥鬱也
又曰作胭脂法預燒落藜藜藋及蒿作灰(無者即草/灰亦得)以
湯淋取清汁(初汁純厚大釅即放花不中用惟可洗衣/取第三度湯者以用菜花和使好色也)
揉花(十許變勢/盡乃生)布袋絞取純汁著甕椀中取醋榴兩三
個劈取子擣破少著粟飯漿水極醋者和之布絞取瀋
以和花汁(若無石榴者以好醋和飯漿亦得若復/無醋者清飯漿極酸者亦得空用之)下白
米粉大如酸棗(粉多/則白)以淨竹箸不膩者良久痛攪蓋冐
至夜瀉去上清汁至淳處止傾著白練角袋子中懸之
明日乾浥浥時捻作小瓣如半麻子陰乾之則成矣
又曰合香澤法如清酒以浸香(夏用冷酒春秋温/酒令煖冬則小熱)雞舌
香(俗人以其似丁子/則為丁子香也)藿香苜蓿蘭香凡四種以新緜裹
而浸之(夏一宿春秋/再宿冬三宿)用胡麻油兩分猪腹(腹宜作/􁀙或胰)一分
内銅鐺中即以浸香酒和之煎數沸後便緩火微煎然
後下所浸香煎緩火至暮水盡沸定乃熟(以火頭内澤/中作聲者水)
(未盡有煙出無/聲者水盡也)澤欲熟時下少許青蒿以發色綿羃鐺
觜瓶口㵼
又曰合靣脂法牛髓(牛髓少者用牛脂和之/若無髓空用脂亦得也)温酒浸丁
香藿香二種(浸法如/煎澤法)煎法一同合澤亦著青蒿以發色
綿濾著瓷漆盞中令凝若作脣脂者以熟朱和之青油
裹之其冐霜雪逺行者常齧蒜令破以揩脣既不劈裂
又令辟惡賊(面患皴者夜燒梨令熟以糠湯洗面訖以/煖梨汁塗之令不皴赤連染布嚼以塗面)
(亦不/皴也)
又曰合手藥法取豬􁀙一具(摘去/其脂)合蒿葉於好酒中痛
挼使汁甚滑白桃人二七枚(去黄皮硏碎/酒解取其汁)以綿裹丁香
藿香甘松香橘核十顆(打/碎)著􁀙汁中仍浸置勿出瓷貯
之夜煑細糠湯淨洗面拭乾以藥塗之令手軟滑冬不
皴
又曰作紫粉法用白米英粉三分胡粉一分(不著胡粉/不著人面)
和合勻調取葵子熟蒸生布絞汁和粉日曝令乾若色
淺者更蒸取汁重染如前法
又曰作米粉法染米第一粟米第二(如用一色純第/米勿使有雜白)使
甚細(簡去/碎者)各自純作莫雜餘種(其雜米糯米小麥黍米/榛米作者不得好也)
於糟中下水脚蹋十徧淨淘水清乃止大甕中多著冷
水以浸米(春秋則一月夏則二十日/冬則六十日唯多日佳)不須易水臭爛乃
佳(日若淺者/粉不潤美)日滿更汲新水就甕中沃之以手把攪淘
去醋氣多與徧數氣盡乃止稍出著一砂盆中熟硏以
氷沃攪之接取白汁絹袋濾著別甕中麄沉者更硏之
水沃接取如初硏盡以杷子就甕中良久痛抨然後澄
之接去清水貯出淳汁著大盆中以板一向攪勿左右
廻轉三百餘匝停置蓋甕勿令塵汚良久清澄以杓徐
徐去清以三重布帖粉上以粟糠著布上糠上安灰灰
濕更以乾者易之灰不復濕乃止然後削去四畔麄白
無光潤者别收之以洪麄用(麄粉米皮所/成故無光潤)其中心圓如
鉢形酷似鴨子白光潤者名曰粉英(英粉米心所成/是以光潤也)無
風塵好日時書布於牀上刁削粉英如曝之乃至粉乾
足(將住/反)手痛挼勿住(痛挼則滑美/不挼則澀惡)擬人客作餅及作香
粉以供粧摩身體
又曰作香粉法唯多著丁香於粉合中自然芬馥(亦有/愛香)
(木絹和粉者亦有水没香以汁溲粉/者皆損色又賣香不如全署合中也)
𤣥扈先生曰苗生嫩時亦食其子搗碎煎汁入醋拌蔬
食極肥美又可為車脂及燭
藍爾雅曰葴馬藍(郭璞注曰今大葉冬藍也蓼李時珍/曰藍凡有五種蓼藍葉如  五六月)
(開花成穗淺紅色子亦如蓼嵗可三刈菘藍葉如白菘/馬藍葉如苦蕒吳藍長莖如蒿而花白木藍長莖如決)
(明葉似槐七月開花淡紅/色別有一種甘藍可食)
齊民要術曰藍地欲得良三徧細耕三月中浸子令芽
生乃畦種之治畦下水一同葵法藍三葉澆之(晨夜再/澆之)
薅治令淨五月中新雨後即接濕耬耩拔栽(夏小正曰/五月洛藋)
(藍蓼𤣥扈先生曰栽時宜/倂功急手無令地燥也)三莖作一科相去八寸(栽時/既濕)
(白背不急/鋤堅確也)五徧為良七月中作坑令受百許束作麥稈
泥泥之令深五寸以苫蔽四壁刈藍倒竪於坑中下水
以木石鎮壓令没熱時一宿冷時再宿漉去荄内汁於
甕中率十石甕著石灰一斗五升急抨(普彭/反)之一食頃
止澄清㵼去水别作小坑貯藍澱著坑中候如强粥還
出甕中盛之藍澱成矣種藍十畝敵榖田一頃能自染
青者其利又倍矣
崔實曰榆莢落時可種藍五月可刈藍六月種冬藍(冬/藍)
(木藍/也)
農桑通訣曰木藍松藍可以為澱者蓼藍但可染碧不
堪作澱藍一本而有數色刮行青緑雲碧青藍黄豈有
青出於藍而青於藍者乎藍非獨可染青絞其汁飲之
最能解蟲□諸藥等毒不可闕也
便民圖纂曰正月中以布袋盛子浸之茅出撒地上用
糞灰覆蓋待放葉澆水糞長二寸許分栽成行仍用水
糞澆活至五六月烈日内將糞水潑葉上約五六次俟
葉厚方割離土二寸許將梗葉浸水缸内晝夜濾淨每
缸内用礦灰色清者灰八兩濃者九兩以木朳打轉澄
清去水是謂頭靛其在地舊根旁須去草淨澆灌一如
前法待葉盛亦如前法收割浸打謂之二靛又俟長亦
如前澆灌斫則齊根浸打法亦同前謂之三靛其濾出
柤壅田亦可
紫草爾雅曰藐茈草(郭璞註曰一名紫䓞草廣志曰隴/西紫草紫之上者本  經曰一名)
(紫丹陽博物志曰平氏/山之  紫草特好也)
齊民要術曰黄白軟良之地青沙地亦善開荒黍穄下
大佳性不耐水必須高田秋耕地至春又轉耕之三月
種之耬耩地逐壟手下子(良田一畝用子二/升薄田用子三升)下訖勞之
鋤如榖法唯淨為佳其壟底草則拔之(壠底用鋤/則傷紫草)九月
中子熟刈之候稃(芳蒲/反)燥載聚打取子(濕載子/則鬱浥)即深細
耕(不細不深/則失草矣)㝷壟以耙耬取整理(收草宜倂手力速竟/為良遭雨則損草也)
一把隨以茅結之(擘葛/彌善)四把為一束當日則斬齊顛倒
十重許為長行置堅平之地以板石鎮之令扁(濕鎮直/而長燥)
(鎮則碎折不/鎮賣難售也)兩三宿竪頭著日中曝之令浥浥然(不曝/則鬱)
(黒太燥/則碎折)五十頭作一洪(洪十字大頭向/外以葛纒絡)著敞屋下陰凉
處棚棧上其棚下勿使驢馬糞及人溺又忌煙皆令草
失色其利勝藍若欲久停者入五月内著屋中閉户塞
向宻泥勿使風入漏氣過立秋然後開草出色不異若
經夏在棚棧上草便變黒不復任用
務本新書曰種訖拖瓶擺之或以輕鈍碾過秋深子熟
旁去其土連根取出就地鋪穧頗乾輕振其土以茅䇿
束切去虚稍以之染紫其色殊美
附地黄種須黒良田五徧細耕三月以上旬為上時中
旬為中時下旬為下時一畝下種五石其種還用三月
中掘取者逐犁後如禾麥法下之至四月末五月初生
苗訖至八月盡九月初根成中染若須㽞為種者即在
地中勿掘之待來年三月取之為種計一畝可收根三
十石有草鋤不限徧數鋤時別作小刀鋤勿使細土覆
心今秋收訖至來年更不須種自旅生也唯鋤之如此
得四年不要種之皆餘根自出矣
枸杞爾雅曰杞枸檵(郭璞註曰今枸杞也一名枸棘一/名天精一名地仙一名却老一名)
(苦杞一名甜菜一名地節一名羊乳枸杞二木名此木/棘如枸之刺莖如杞之條故兼稱之處處有之春生苖)
(葉軟薄堪食其莖幹高三五尺叢生六七月開花紅紫/色隨結實微長生青熟紅味甘美根皮名地骨皮古以)
(韋山為上近以甘州者為絶品今陜之蘭州靈/州以西並是大樹子圓如櫻桃乾時可作果食)
種樹書曰收子及掘根種於肥壤中待苗生剪為蔬食
甚佳
博聞録曰種枸杞法秋冬間收子淨洗日乾春耕熟地
作町濶五寸紐草稕如臂大置畦中以泥塗草稕上然
後種子以細土及牛糞蓋令徧苗出頻水澆之又可挿
種
務本新書曰枸杞宜故區畦種葉作菜食子根入藥
秋時收好子至春畦種如種菜法　又三月中苖出時
移栽如常法伏内壓條特為滋茂　一法截條長四五
指許掩於濕土地中亦生
農桑通訣曰春夏採葉秋採莖實冬採根朱孺子㓜事
道士王延正居大若巖汲於溪見二花犬因逐之入於
枸杞叢下掘之根形如二犬食之忽覺身輕諺云去家
千里勿食蘿摩枸杞言其補精氣也
茱萸禮記曰三牲用藙(注曰藙茱萸也呼李時珍曰此/即欓子也蜀人  為艾子楚人)
(呼為辣子古人謂之藙及榝子因其辛辣蜇口慘服使/人有殺毅黨然之狀故有諸名  蘇恭謂茱萸之開口)
(者為食茱萸孟詵謂茱萸之閉口者為欓子馬志謂粒/大色黄黒者為食茱萸粒𦂳小色青緑者為吳茱萸山)
(茱萸則不任食也其樹處處有之江淮蜀/漢猶多木高丈餘三月開花七八月結實)
齊民要術曰二月栽之宜故城隄冡高燥之處(凡於城/上種蒔)
(者先宜隨長短掘壍停之經年然後於壍中種蒔保澤/沃壤與平地無差不爾者土堅澤流長物不逹經年倍)
(樹木/尚小)候實開便收之挂著屋裏壁上令陰乾勿使煙熏
(煙熏則苦/而不辛也)用時去中黒子(肉醬魚醤/偏可所用)
萬畢術曰井上宜種茱萸茱萸葉落井中有化水者無
瘟病
風土記曰俗尚九月九日謂之上九茱萸到此日氣烈
熟色赤可折其房以挿頭云辟惡氣禦冬
决明爾雅曰薢茩(郭璞注曰藥草决明也即青箱子有/二種一種馬蹄决明入藥最良一種)
(茳茫決明又小異二種皆可作酒麯嫩苗/及花角惟茳茫可食馬蹄靭苦不堪食也)
四時類要曰二月取子畦種同葵法葉生便食直至秋
間有子若嫌老畨種亦得若入藥不如種馬蹄者
博聞録曰園圃四旁宜多種蛇不敢入
黄精博物志曰天老云太陽之草名黄精(詳見救/荒本草)
四時類要曰二月擇取葉相對生者是真黄精擘長二
寸許稀種之一年後甚稠種子亦得其葉甚美入菜用
其根堪為煎术與黄精仙家所重
五加異物志云文章作酒能成其味以金買草不言其
貴(即五加也一名五花一名文章草一名白刺一名追/風使一名木骨一名金鹽一名犲漆一名犲節又名)
(五佳五葉/交如者良)
𤣥扈先生曰取根深掘肥地二尺埋一根令没舊根甚
易活苗生從一頭剪取每剪訖鋤土壅之久服輕身耐
老明目下氣補中益氣精堅筋骨强志意葉可作蔬菜
食五七月採根陰乾造酒有服五加皮散而獲延年者
不勝記或即為散以代湯茶餌之騐亦同
又曰正二月取枝挿亦易活
百合一名􁘗一名强瞿一名蒜腦藷一名夜合(根如葫/蒜數十)
(片相累或云是蚯蚓相纒結變作之其葉短而闊微似/竹葉白花四埀者百合也葉長而狹尖如栁葉紅花不)
(四埀者山丹也莖葉似山丹而高紅花帶黄而四埀上/有黒斑㸃其子先結在枝葉間者卷丹也又有一種色)
(微緑者開花最/遲俗名真百合)
四時類要曰二月種百合此物尤宜雞糞每阬深五寸
如種蒜法(又云取根曝乾搗/為麫細篩甚益人)
𤣥扈先生曰宜肥地加雞糞熟鋤春取根大者擘雜於
畦中如種蒜法五寸一科二月半鋤之滿三遍則不鋤
不長三年大如盞頻澆則花開爛熳清香滿庭秋分亦
可分
薏苡漢書曰馬援在交阯常餌薏苡載還為種(一名芑/實一名)
(屋菼一名􁁊米一名鮮蠡一名薏珠子一名西畨蜀秫/一名囘囘米一名草珠兒處處有之交阯者最大春生)
(苗莖高三四尺葉如黍五六月結實以顆小色青味甘/粘牙者良形尖而殻薄米白如糯米此真薏苡也可粥)
(可麫可同米釀其一種圓/而殻厚者即菩提子也)
𤣥扈先生曰九月霜後收子至來年三月中隨耕地於
壠内㸃種撈蓋令平有草則鋤
芭蕉(廣志曰芭蕉一曰芭菹或曰甘蕉莖如荷芋重皮/相裹大如盂升子有角子長六七寸有蔕三四寸)
(角著蔕生為行列兩兩共對若相抱形剝其上皮色黄/白味似葡萄甜而脆亦飽人其根大如芋魁大一石青)
(色葉南方異物志曰甘蕉草類望之如樹株大者一圍/餘  長一丈或七八尺廣尺餘華大如酒杯形色如芙)
(蓉莖末百餘子大名為房根似芋魁大者如車轂實在/華中每華一闔各六子先後相次子不俱生華不俱落)
(此蕉有三種一種子大如拇指長而鋭有似羊角名羊/角蕉味最甘好一種大如雞卵有似羊乳味微減羊角)
(蕉一種蕉大如藕長六七寸形正名方蕉少甘味最弱/其莖如芋取濩而煮之則如絲可紡績  𤣥扈先生曰)
(今南中獨漳浦/甘蕉絶羙味)
齊民要術曰其莖解散如絲織以為葛謂之蕉葛雖脆
而好色黄白不如葛色出交阯建安
異物志曰甘蕉如飴蜜甚美食之四五枚可飽而餘滋
味猶在齒牙間顧微廣州記曰甘蕉與吳花實根葉不
異直是南土暖不輕霜凍四時花葉展其熟甘未熟時亦
苦澀(𤣥扈先生曰此謬矣/吳下所有者蘘荷也)
萱詩曰焉得諼草(註曰諼草忘憂婦人佩其花則生男/故名宜男鹿食九種觧毒之草萱乃)
(其一故又名鹿葱董子云欲忘人之憂則贈之丹棘吳/人謂之療愁有單臺有重臺有秋萱有夏萱又有一種)
(以色言之則名金萱以香言之名麝香萱/五月開花姿韻可愛今田野間處處有之)
𤣥扈先生曰春間芽生移栽栽宜稀一年自稠宻矣春
剪其苖若枸杞食至夏則不堪食種時用根向上葉向
下當年開花皆千葉也
又曰五月採花八月採根今人多採其嫩苖及花跗作
爼食
芥藍(王禎農桑通訣曰芥之嫩者為芥藍極脆東坡詩/云芥藍如菌蕈脆美牙頰響  𤣥扈先生曰芥藍)
(芥屬也葉色如藍故南人謂之芥藍仍可擘取食故北/人謂之擘藍其葉大於菘根大於芥薹苗大於白芥子)
(大於蔓菁花淡黄色其苖葉根心俱任為蔬子可壓油/亦四時可種四時可食大略如蔓菁也但食根之菜如)
(芥蘆菔蔓菁之屬魁皆在土中此則魁在土上為異耳/收根者湏四五月種少長擘食其葉漸擘魁漸大八九)
(月并根葉取之葉作葅或作乾菜根剝去皮或煑食或/糟藏醬䜴留根至明春復發苖可採食三月花四月實)
(子每畝收/可三四石)
𤣥扈先生曰種芥藍宜耕熟地厚壅之土强者多用草
灰和之耕熟後或漫散子取次耘之或種苗長數寸移
植之或就平地種或作埒大略與種蔓菁同法但須疎
行則魁大子多每本令相去一尺餘
又曰凡菜種多冬榮夏枯獨芥藍乾枯收子之後根復
生蘖經數年不壞蓋一種之後無論子粒傳生即原本
亦供數年採拾冬月悉取葉空㽞根來年亦上或并斸
去大根稍存入土細根來年亦生
又曰芥藍莖葉用芝蔴油煑如常煑菜法食之并㰱其
汁能散積痰其葉及子亦能消食積解麵毒
又曰菜名藍者不止因葉色似藍北人直用作澱可染
紬帛勝于福青
蓴魯頌曰薄採其茆(註云茆鳬葵也詩義疏云茆與葵/相似葉大如手赤圓有肥斷著手)
(中滑不得停也莖大如箸皆可生食又可約滑羮江南/人謂之蓴菜或謂之水葵本草云雜鯉魚作羮亦逐水)
(而性滑謂之淳菜或謂/之水芹服食之不可多)
齊民要術曰近陂湖可於湖中種之近流水者可決水
為池種之以深淺為候水深則莖肥葉少水淺則葉多
而莖痩蓴性易生一種永得宜潔淨不耐汚糞穢入池
即死矣種一斗餘許足用
葦爾雅曰葦醜䒒葭華蒹薕葭蘆菼薍其萌虇(郭璞註/曰葦其)
(類皆䒒莠葭即今蘆也蒹似萑而細葭葦也菼似葦而/小實中今江東呼蘆笋為虇然則蘆葦之類其初生者)
(皆名虇花名蓬蕽詩疏云薍或謂之荻至秋堅/成即刈謂之藿生下濕地長丈許今處處有之)
農桑輯要曰葦四月苗髙尺許選好葦連根栽成土墩
如椀口大於下濕地内掘區栽之縱横相去一二尺(欲/得)
(力則/宻藏)至冬放火燒過次年春芽出便成好葦十月後刈
之
一法二月熟耕地作壠取根卧栽以土覆之次年成葦
又壓栽法其葦長時掘地成渠將莖袪倒以土壓之露
其稍凡葉向上者亦植令出土下便生根上便成笋與
壓桑無異五年之後根交當隔一尺許斸一钁即滋旺
矣其花絮沾濕地即生蘆然不如根栽者
三月初生其心挺出其下本大如箸上鋭而細有黄黒
勃著之汙人手把取正白噉之甜脆一名蓫薚揚州謂之
馬尾幽州謂之㫖苹
蒲爾雅曰莞苻蘺其上蒚(郭璞註曰今西方人呼蒲為/莞蒲蒚謂其頭臺首也今江)
(東謂之苻蘺西方亦名蒲蒚中莖為蒚用之/為席又名甘蒲又名醮石花上黄粉名蒲黄)
農桑通訣曰四月揀綿蒲肥旺者廣帶根泥移出於水
地内栽之次年即堪用(其水深者白長/水淺者白短)
𤣥扈先生曰春初生嫩葉出水時取其中心入地白蒻
太如匕柄者生啖之甘脆以酣浸食如食笋法亦美周
禮所謂蒲爼也亦可煠食烝食及晒乾磨粉作餅食詩
曰惟笋及蒲是矣八九月收葉可作扇又可作包褁
蓆草𤣥扈先生曰小暑後斫起以備織蓆留老根在田
壅培發苖至九月間鋤起擘去老根將苖去稍分栽如
挿稲法用河泥與糞培壅清明榖雨時復用糞或豆餅
壅之即耘草立梅後不可壅若灰壅之則生蟲退色
燈草元扈先生曰種法與蓆草同最宜肥田痩則草細
五月斫起晒乾以尖刀釘板櫈上劃開其心可㸃燈及
為燭心其皮可製雨簑
　
　
　
　
　
　
　
　
　
　
　
　
　
　
　
　農政全書卷四十
欽定四庫全書
　農政全書卷四十一
　　　　　　　　　　　　明　徐光啓　撰
　　牧養
　　　六畜(雜附/)
禮記月令曰季春之月合累牛騰馬遊牝于牧(累騰皆/乗匹之)
(名/)仲夏之月遊牝别羣則縶騰駒(孕任欲止為其牝氣/有餘恐相蹄齧也)
仲冬之月牛馬畜獸有放逸者取之不詰
陶朱公曰子欲速富當畜五牸(牛馬猪羊驢五畜之牸/然畜牸則速富之術也)
齊民要術曰服牛乗馬量其力能寒温飲飼適其天性
如不肥充繁息者未之有也
凡馬驢駒初生忌灰氣遇新出爐者輒死(經雨者/則不忌)
四時類要曰凡驢馬牛羊收犢子駒羔法(常于市上伺/候含重垂欲)
(生輒買取駒一百五十日羊羔六十日皆能自活不復/藉乳乳母好堪為種産者因留之以為種惡者還賣不)
(失本價坐羸駒犢還更買懐子孕者一歳之中牛馬驢/得兩畨羊得四倍羊羔臘月正月生者留以作種餘月)
(生者剰而賣之用二萬錢為羊本必歳收千口所留之/種率皆精好與世絶殊不可同口而語之何必羔犢之)
(饒又羸酪之利也羔有死者皮好作裘/縟肉好作乾腊及作肉醬味又甚美)
𤣥扈先生曰居近湖草廣之處則買小馬二十頭大騾
馬兩三頭又買小牛三十頭大牸牛三五頭搆草屋數
十間使二人掌管牧養二人仍各授一便業以為日用
飲食之資久而羣聚増人牧守湖中自可任以休息養
之得法必致繁息且多得糞可以壅田
馬爾雅曰騊駼馬又曰宗廟齊毫戎事齊力田獵齊足
(郭璞註曰齊毫尚純也齊/力尚强也齊足尚疾也)
相馬經曰馬頭為王欲得方目為丞相欲得光脊為將
軍欲得强腹脇為城郭欲得張四下為令欲得長凡相
馬之法先除三羸五駑乃相其餘大頭小頸一羸弱脊
大腹二羸小頸大蹄三羸大頭緩耳一駑長頸不折二
駑短上長下三駑大髂短脅四駑淺䯑薄騧五駑騮馬
驪肩鹿毛闋黄馬驒駱馬皆善馬也馬生墮地無毛行
千里溺舉一腳行五百里相馬不藏法肝欲得小耳小
則肝小肝小識人意肺欲得大鼻大則肺大肺大則能
奔心欲得大目大則心大心大則猛利不驚目四滿則
朝暮徤腎欲得小膓欲得厚且長膓厚則腹下廣方而
平脾欲得小膁腹小則脾小脾小則易養望之大就之
小筋馬也望之小就之大肉馬也皆可乗致致瘦欲得
見其肉(謂前肩/守肉)致肥欲得見其骨(骨謂/頭顱)馬龍顱突目平
脊大腹䏶重有肉此三事備者亦千里馬也水火欲得
分(水火在鼻/兩孔間也)上唇欲急而方口中欲得紅而有光此馬
千里馬上齒欲鉤鉤則壽下齒欲鋸鋸則怒頷下欲深
下唇欲緩牙欲去齒一寸則四百里牙劒鋒則千里嗣
骨欲廉如織杼而濶又欲長(煩下側/八骨是)目欲滿而澤眶欲
小上欲弓曲下欲直素中欲廉而張(素鼻/孔上)隂中欲得平
(股/下)主人欲小(股裏上/近前也)陽裏欲髙則怒(股中上/之主人)額欲方而
平八肉欲大而明(耳/下)𤣥中欲深(耳下/近牙)耳欲小而鋭如削
筒相去欲促總欲載中骨髙二守(總中/骨也)昜骨欲直(眼下/直下)
(骨/也)頰欲開赤長膺下欲廣一尺以上名曰挾(一作/扶)尺能
久走鞅欲方(頰/前)喉欲曲而深胸欲直而出(髀間/前向)鳬間欲
開望視之如雙鳬頸骨欲大肉次之髻欲桎而厚且折
季毛欲長多覆肝肺無病(髪後/毛是)背欲短而方脊欲大而
抗脢筋欲大(夾脊/筋也)飛鳬見者怒(胸欲/筋也)三府欲齊(兩骼及/中骨也)
凥欲頽而方尾欲減本欲大脅肋欲大而窪名曰上渠
能久走龍趐欲廣而長升肉欲大而明(脾外/肉也)輔肉欲大
而明(前脚/下肉)膓欲充腔小(腔/臁)季肋欲張(短/肋)懸薄欲厚而緩
(腳/腔)虎口欲開(股/肉)腹下欲平滿善走名曰下渠日三百里
陽肉欲上而髙起(髀外/近前)髀欲廣厚汗溝欲深明直肉欲
方能久走(髀後/肉也)輸(一作/翰)鼠欲方(直肉/下也)朒肉欲急(髀裏/也)間
筋欲急短而減善細走(輸鼠/下筋)機骨欲舉上曲如懸匡馬
頭欲髙距骨欲出前間骨欲出前後曰(外鳬臨/蹄骨也)附蟬欲
大前後目(夜/眼)股欲薄而博善能走(後髀/前骨)臂欲長而膝本
欲起有力(前脚膝/上句前)肘後欲開能走膝欲方而痺髀骨欲
短兩肩骨欲深名曰前渠怒蹄欲厚三寸硬如石下欲
深而明其後開如鷂翼能久走相馬從頭始頭欲得髙
峻如削成頭欲重宜少肉如剝兎頭壽骨欲得大如緜
絮苞圭石(壽骨者髮/所生處也)白從額上入口名俞膺一名的顱
奴乗客死主乗棄市大兇馬也馬眼欲得髙眶欲得端
正骨欲得成三角睛欲得如懸鈴紫艷光目不四滿下
脣急不愛人又踐不徤食目中縷貫瞳子者五百里下
上徹者千里睫亂者傷人目下而多白畏驚瞳子前後
肉不滿皆㓙惡若旋毛眼眶上壽四十年值眶骨中三
十年值中眶下十八年在目下者不借睛却轉後白不
見者喜旋而不前目睛欲得黄目欲大而光目皮欲得
厚目上白中有横筋五百里上下徹者千里目中白縷
者老馬子目赤睫亂齧人反睫者善奔傷人目下有横
毛不利人目有火字在者壽四十年目偏長一寸三百
里目欲長大旋毛在目下名曰承泣不利人目中五采
盡具五百里壽九十年良多血氣也駑多赤青肝氣也
走多黄膓氣也材知多白骨氣也材多黒腎氣也駑用
䇿乃使訛也白馬黒目不利人目多白却視有態畏物
喜驚馬耳欲得相近而前竪小而厚一寸三百里三寸
千里耳欲得小而前竦耳欲得短殺者良植者駑小而
長者亦駑耳欲得小而促狀如斬竹筒耳方者千里如
斬筒七百里如雞距者五百里鼻孔欲得大鼻頭文如
王火字欲得明鼻上文如王公五十歳如火四十歳如
天三十歳如小一十歳如今十八歳如四八歳如宅七
歳鼻如水文二十歳鼻欲得廣而方脣不覆齒少食上
脣欲得急下脣欲得緩上脣欲得方下脣欲得厚而多
理故曰脣如板鞮御者啼黄馬白喙不利人口中色欲
得紅白如火光為善材多氣良且壽即黒不鮮明上盤
不通明為惡材少氣不壽一曰相馬氣發口中欲見紅
白色如穴中㸔此皆老壽一曰口中欲正赤上理文欲
使通直勿令斷錯口中青者三十歳如虹腹下皆不盡
壽駒齒死矣口吻欲得長口中色欲得鮮好旋毛在物
後為御禍不利人刺芻欲竟骨端(刺芻者/齒間肉)齒左右蹉不
相當難御齒不周密不久疾不滿不原不能久走一歳
上下生乳齒各二二歳上下生齒各四三歳上下生齒
各六四歳上下生成齒二(成齒皆背三/入四方生也)五歳上下著成
齒四六歳上下著成齒六(兩廂黄生區/受麻子也)七歳齒兩邊黄
各缺區平受米八歳上下盡區如一受麥九歳下中央
兩齒臼受米十歳下中央四齒臼十一歳下六齒盡臼
十二歳下中央兩齒平十三歳下中央四齒平十四歳
下中央六齒平十五歳上中央兩齒臼十六歳上中央
四齒臼(若㸔上齒依/下齒次第者)十七歳上中央六齒皆臼十八歳
上中央兩齒平十九歳上中央四齒平二十歳上中央
六齒平二十一歳下中央兩齒黄二十二歳下中央四
齒黄二十三歳下中央六齒盡黄二十四歳上中央二
齒黄二十五歳上中央四齒黄二十六歳上中央六齒
盡黄二十七歳下中二齒白二十八歳下中四齒白二
十九歳下中盡白三十歳上中央二齒白三十一歳上
中央四齒白三十二歳上中盡白頸欲得䐊而長頸欲
得重頷欲折胸欲出臆欲廣頸項欲厚而强迴毛在頸
不利人白馬黒毛不利人肩肉欲寧(寧者/却也)雙鳬欲大而
上(雙鳬胷兩/遂肉如鳬)脊欲得平而廣能負重背欲得平而方鞍
下有迴毛名負尸不利人從後數其脇肋得十者良凡
馬十一者二百里十二者千里過十三者天馬萬乃有
一耳(一云十三肋五百/里十五肋千里也)腋下有迴毛名曰挾尸不利人
左脇有白毛直下名曰帶刀不利人腹下欲平有八字
腹下毛欲前向腹欲大而垂結脉欲多大道筋欲大而
直(大道筋從腸/下抵股者是)腹下隂前兩邊生逆毛入膓帶者行千
里一尺者五百里三封欲得齊如一(三封者即尻/上三骨也)尾骨
欲髙而垂尾本欲大尾下欲無尾汗溝欲得深尻欲多
肉莖欲得粗大蹄欲得厚而大踠欲得細而促骼骨欲
得大而長尾本欲大而張膝骨欲圗而長大如杯盂溝
上通尾本者蹹殺人馬有雙脚脛亭行六百里迴毛起
踠膝是也䏶欲得圎而厚裏肉生焉後脚欲曲而立臂
欲大而短骸欲小而長腕欲促而大其間纔容靽烏頭
欲髙(烏頭後/足外節)後足輔骨欲大(輔足骨者後/足骸之後骨)後左右足白
不利人白馬四足黒不利人黄馬白喙不利人後左右
足白殺婦相馬視其四蹄後兩足白老馬子前兩足白
駒馬子白毛者老馬也四蹄欲厚且大四蹄顛倒若堅
履不可畜
便民圗曰㸔馬捷法頭欲髙峻面欲瘦而少肉眼下無
肉多咬人胸堂欲濶肋骨過十二條者良三山骨欲平
則易肥四蹄欲注實則能負重腹下兩邊生逆毛到膁
者良
相馬毛旋歌括云項上須生旋有之不用誇還緣不利
長所以號騰蛇後有䘮門旋前兼有挾尸勸君不用畜
無事也須疑牛額并䘖禍非常害長多古人如是説此
事不虚歌帶劒渾閑事喪門不可當的盧如八口有福
也須防黒色耳全白從來號孝頭假饒千里足奉勸不
須留背上毛生旋驢騾亦有之只惟鞍貼下此者是駞
尸銜禍口邊衝時間禍必逢古人稱是病焉敢不言凶
眼下毛生旋遥㸔是淚痕假饒福也病無禍亦防侵毛
病深知害妨人不在占大都知此類無禍也宜嫌檐耳
駞鬃項雖然毛病殊若然兼豹尾有實不如無
𤣥扈先生曰五明為國馬四足白去之三足白可自乗
二足白速去之一足白留之　訣曰一明留二明丢三
明收取四明售五明國馬載王侯
齊民要術曰久步即生筋勞筋勞則發蹄痛凌氣(一曰/生骨)
(則發癰腫一曰/發蹄生癰也)久立則發骨勞骨勞即發癰腫久汗不
乾則生皮勞皮勞者𩥇而不振汗未善燥而飼飲之則
生氣勞氣勞者即𩥇而不起驅馳無節則生血勞血勞
則發强行何以察五勞終日驅馳舍而視之不𩥇者筋
勞也𩥇而不時起者骨勞也起而不振者皮勞也振而
不噴者氣勞也噴而不溺者血勞也筋勞者兩絆却行
三十步而已(一曰筋勞者輾起而絆/之徐行三十里而已)骨勞者令人牽之
起從後笞之起而已皮勞者夾脊摩之熱而已氣勞者
緩繫之櫪上逺餧草噴而已血勞者髙擊無飲食之大
溺而已飲食之節食有三芻飲有三時何謂也一曰惡
芻二曰中芻三曰善芻(善謂飢時與惡芻飽時與善芻/引之令食食常飽則無不肥剉)
(草粗雖是豆穀亦不肥充細剉無節/蓰而食之者令馬肥不啌自然好矣)何謂三時一曰朝
飲少之二曰晝飲則胷􁁊水三曰暮極飲之(一曰夏汗/冬寒皆當)
(節飲諺曰旦起騎穀日中騎水斯言旦飲須節水也每/飲食令行驟則消水小驟數百步亦佳十日一放令其)
(陸梁舒展令/馬硬實也)夏即不汗冬即不寒汗而極乾
便民圗曰馬者火畜也其性惡濕利居髙燥之地日夜
餵飼仲春羣葢順其性也季春必㗖恐其退也盛夏午
間必牽於水浸之恐其傷于暑也季冬稍遮蔽之恐其
傷于寒也㗖以猪膽犬膽和料餵之欲其肥也餵料時
須擇新草篩簸豆料若熟料用新汲水浸淘放冷方可
餵飼一夜須二三次起餵草料若天熱時不宜加熟料
止可用豌豆大麥之類生餵夏月自早至晚直飲水三
次秋冬只飲一次可也飲宜新水宿水能令馬病冬月
飲畢亦宜緩騎數里缷鞍不宜當簷下風吹則成病
飼父馬令不鬭法(多有父馬者别作一坊多置槽廏剉/芻及穀頭各自别安唯著䪊頭浪放)
(不繫非直飲食遂性舒適自在至于黄溺自然一處/不須掃除乾地服臥不濕不汙百匹羣行亦不鬭也)
飼征馬令硬實法(細剉芻杴􁀙揚去葉專取剉和穀豆/秫等置槽于迫地雖復雪寒仍令安)
(厰下一日一走令其肉熱/馬則硬實而耐寒苦也)
凡以猪槽飼馬以石灰泥馬槽馬汗繫著門此三事皆
令馬落駒(術曰常繫獼猴于馬坊令/馬不辟惡消百病故也)
治馬病疫氣方(取獺屎煮以灌之獺肉及肝/更良不能得肉肝只用屎耳)
治馬患喉痺欲死方(纒刀子露鋒刅一寸刺咽喉/令潰破即愈不治必死也)
治馬黒汗方(取燥馬屎置瓦上以人頭亂髮覆之火燒/馬屎及髪令烟出着馬鼻下熏之使烟入)
(馬鼻中須/臾即瘥也)
又方(取猪脊引脂雄黄亂髮凡三物著馬/鼻下燒之使烟入馬鼻中須臾即瘥)
治馬中熱方(煮大豆及熱飯/噉馬三度愈也)
治馬汗凌方(取美豉一升好酒一升夏著日中冬則温/熱浸豉使液以手搦之絞去滓以斗灌口)
(汗出則/愈矣)
治馬疥方(用雄黄頭髮二物以臘月猪脂煎之髮/消以楷摶疥令赤及熱塗之即愈也)
又方(湯洗疥拭令乾煮麺/糊熱塗之即愈也)
又方(燒栢脂/塗之良)
又方(研芥子塗之差六畜疥悉愈然栢厯芥子並是燥/藥其徧體患疥者直厯落班駁以漸塗之待差更)
(塗餘處一日之中頓/塗徧體則無不死)
治馬中水方(取鹽着兩鼻中各如雞子黄許大/捉鼻令馬眼中淚出乃止良也)
治馬中穀方(手捉甲上長髮向上提之令皮離肉如此/數過以鈹刀子刺空中皮令突過以手當)
(刺孔則有如風吹人手則是穀氣耳令人/溺上又以鹽塗使人立乗數十步即愈耳)
又方(取餳如雞子大打碎/和草飼馬甚佳也)
又方(取麥蘖末三升/和穀飼馬亦良)
治馬脚生附骨不治者入膝節令馬長跛方(取芥子熟/擣如雞子)
(黄許取巴豆三枚去皮留齊三枚亦擣熟以水和令相/著和時用刀子不爾跛人手當附骨上拔去毛骨外融)
(蜜蠟周而擁之不爾恐藥燥瘡大著蠟罷以藥敷骨上/取生布割兩頭作三道急裹之骨小者一宿便盡大者)
(不過再宿然須要數㸔恐骨盡便傷好處㸔附骨盡取/冷水凈洗瘡上刮取車軸頭脂作餅子著瘡主速以凈)
(布急裹之三四日解去即生毛而無瘢此法甚良大也/勝炙者然瘡未瘥不得輒乗若瘡中出血便成大病)
(此方可/治趼)
治馬被刺腳方(用穬麥和小/兒哺塗即愈)
治馬炙瘡(未瘥不用令汗瘡白痂時/慎風得瘥後從意騎耳)
治馬瘙蹄方(以刀刺馬踠叢/毛中使出血愈)
又方(融羊脂塗瘡/上以布裹之)
又方(取鹹土兩石許以水淋取一石五斗釜中煎取三/二斗剪去毛以泔清淨洗乾以鹹汁洗之三度即)
(愈/)
又方(以湯洗淨燥拭之嚼芥子塗之以布帛/裹三度愈若不斷用穀塗五六度即愈)
又方(剪去毛以鹽湯淨洗去加燥拭於/破瓦中煮人屎令沸熱塗之即愈)
又方(以鋸子割所患蹄頭前正當中斜割之令上狹下/濶如鋸齒形去之如剪箭括向深一寸許刀子摘)
(令血出色心黒出/五升許解放即愈)
又方(先以酸泔清洗淨然後爛/煮猪蹄取汁及熱洗之瘥)
又方(取炊釡底湯淨洗以布拭水令盡取黍米一升作/稠粥以故布廣三四寸長七八寸以粥糊布上厚)
(裹蹄上瘡處以散麻纒/之三日去之即當瘥也)
又方(耕地中拾取禾茇東倒西倒者若東西横地取南/倒北倒者一壟取七科三壟凡取二十一科淨洗)
(釡中煮取汁色黒乃止剪却毛泔淨/洗去痂以禾茇汁熱塗之一上即愈)
又方(尿清羊糞令液取屋四角草就上澆令灰入/鉢中研令熱用泔洗蹄以糞塗之再三愈)
又方(煮酸棗根取汁凈洗訖水和酒糟/毛袋盛漬蹄没瘡處數度即瘥也)
又方(淨洗了擣杏仁和猪/脂塗四五上即當愈)
治馬大小便不通眠起欲死須急治之不治一日即死
(以脂塗人手探穀道中去結屎以/鹽納溺道中須臾得溺便當瘥也)
治馬卒腹脹眠臥欲死方(用冷水五升鹽二觔研/鹽令消以灌口中必愈)
治馬發黄方(用黄栢雄黄木鼈子仁等分為未醋調塗/瘡上紙貼之初見黄腫處便用針遍即塗)
(藥/)
治馬疥癆方(馬疥癆及㿋痒用川芎大黄防風全蝎各/一兩荆芥穗五兩為末分作五服白湯調)
(冷灌/之)
治馬梁脊破方(成瘡不能騎坐如未破将馬脚下濕稀/泥塗上乾即再易濕者三五次自消或)
(只用溝中青臭泥亦可已破成瘡者用黄丹枯白礬生/薑燒存性人天靈葢燒存性各等分為末入麝香少許)
(瘡乾用麻油調若瘡濕有膿用漿/水同葱白煎湯洗淨傳之立效)
治馬中結方(川山甲炒黄色大黄郁李仁各一兩風化/石灰一合如無灰以朴硝代之共為末作)
(一服用麻油四兩釅醋一升調勻灌之立效如灌藥不/通用猪牙皂角為細末同麻油各四兩和匀填糞門中)
(再灌前藥/一服即愈)
常啖馬藥方(鬱金大黄甘草貝母山梔子白藥黄藥欵/花黄栢黄連知母桔梗各等分為末每服)
(二兩以油蜜和灌之若駒則隨其大小/量為加減啖後不得飲水至渴喂飼)
治馬諸病方(用白鳳仙花連根葉熬成膏/抺于馬眼角上汗出即愈)
治馬諸瘡方(夜合花葉黄丹乾薑檳榔五倍子為末/先以鹽水洗瘡後用麻油加輕粉調敷)
治馬傷料方(用生蘿蔔三五個/切作片子啖之效)
治馬傷水方(用葱鹽油相和搓作團納鼻中以手/掩其鼻令氣不通良久使淚出即愈)
治馬錯水方(緣馳驟喘息未定即與水飲須臾兩耳并/鼻息皆冷或流冷涕即此證也先燒人亂)
(髪燻兩鼻後用川烏草烏白芷猪牙皂角胡椒各等分/麝香少許為細末用竹筒盛藥一字吹入鼻中立效又)
(法葱一握鹽一兩同杵為泥罨兩鼻/内須臾打通清水流出是其效也)
治馬患眼方(用青鹽黄連馬牙硝㽔仁各等分同研為/末用蜜煎入磁瓶内盛貯㸃時旋取多少)
(以井水/浸化㸃)
治馬頰骨脹方(用羊蹄根草四十九箇燒灰熨骨上冷/即换之如無羊蹄根以楊栁枝如指頭)
(大者炙/熱熨之)
治馬喉腫方(螺青川芎知母川鬱金牛蒡炒薄荷貝母/同為末每服二兩蜜二兩用水煎沸候温)
(調灌/之)
又方(取乾馬糞置瓶中以頭/髮覆葢燒烟熏其兩鼻)
治馬舌硬方(用欵冬花瞿麥山梔子地仙草青黛硼砂/朴硝油烟墨等分為細末每用五錢許塗)
(舌上/立瘥)
治馬傷脾方(川厚朴去麄皮為末同薑棗煎灌一應脾/胃有傷不食水草褰唇似笑鼻中氣短宜)
(速與此/藥治之)
治馬心熱方(甘草芒硝黄栢大黄山梔子𤓰蔞為末水/調灌一應心肺壅熱口鼻流血跳躑煩燥)
(宜急與此/藥治之)
治馬肺毒方(天門冬知母貝母紫蘇芒硝黄岑甘草薄/荷葉同為末飯湯入少許醋調灌療肺毒)
(熱極鼻/中噴水)
治馬肝壅方(朴硝黄連為末男子頭髮燒灰存性漿水/調灌一應邪氣衝肝眼昏似睡忽然眩倒)
(此方/主治)
治馬卒熱肚脹方(用藍汁二升井花水二/升或冷水和灌之立効)
治馬流沫方(當歸菖蒲白术澤㵼赤石脂枳殻厚朴加/甘草為末每服一兩半酒一升葱白三握)
(水煎温/灌之)
治馬氣喘方(𤣥參葶厯升麻牛蒡兠苓黄耆知母貝母/同為末每服二兩漿水調草後灌之一應)
(喘𠻳/皆治)
治馬啌喘毛焦方(用大麻子揀淨/一升餵之大效)
治馬結糞方(皂角燒灰存性大黄枳殻麻子仁黄連厚/朴為末清米泔調灌若腸突加蔓荆子末)
(同/調)
治馬傷蹄方(大黄五靈脂木鼈子去油海桐皮甘草/土黄芸薹子白芥菜子為末黄米粥調)
(藥攤帛/上裹之)
治療馬結熱起臥戰不食水草方(黄連二兩杵末白鮮/皮一兩杵末油五合)
(猪脂四兩細切右以温水一升半/和藥調停灌下牽行抛糞即愈)
治新生小駒子㵼肚方(藁本末三錢七大麻子研汁調/灌下咽喉便效次以黄連末大)
(麻汁/解之)
治馬氣藥方(青橘皮當歸桂心大黄芍藥木通郁李仁/瞿麥白芷牽牛子右件一十味各等分同)
(搗羅為末用溫酒調/灌每疋馬藥末半兩)
治馬急起臥方(取壁上多年石灰細杵羅用/油酒調二兩用水灌之立効)
治馬食槽内草結方(好白礬末一兩分為二服每貼和/飲水後啖之不過三兩度即内消)
(却此法/神驗)
治馬腎搐方(烏藥芍藥當歸𤣥參山茵蔯白芷山藥杏/仁秦芁毎服一兩酒一大升同煎温灌隔)
(日再/灌)
治馬尿血方(黄耆烏藥芍藥山茵蔯地黄兠苓枇杷為/末漿水煎沸候冷調灌應卒熱尿血皆主)
(療/之)
治馬結尿方(滑石朴硝木通車前子為末每服一兩温/水調灌隔時再服結時甚則加山梔子赤)
(芍藥/同末)
治馬隔痛方(羗活白藥甜𤓰子當歸没藥芍藥為末春/夏漿水加蜜秋冬小便調療膈痛低頭雞)
(不食/草)
附驢大都類馬驢覆馬生羸則准常以馬覆驢所生騾
者形容壯大彌復勝馬然選七八嵗草驢骨口正大者
母長則受駒父大則子壯草驢不産産無不死養草驢
常須防勿令離羣也
治驢漏蹄方(鑿厚磚石令容驢蹄深二寸許熱燒磚令/熱赤削驢蹄令出漏孔以蹄頓著磚孔中)
(傾鹽酒醋令沸浸之牢捉勿令脚動待/磚冷然後放之即愈入水逺行悉不發)
治驢打磨破潰方(馬齒菜石灰一處搗為團晒乾後復/搗羅為末先口含鹽漿水洗淨用藥)
(末貼/之驗)
牛爾雅曰犘牛犦牛犤牛犩牛犣牛犝牛􁀙牛角一俯
一仰觭皆􁀙觢黒脣犉黒眥牰黒耳犚黒腹牧黒脚犈
其子犢體長牬絶有力欣犌
農桑通訣曰牛之為物切于農用善畜養者勿犯寒暑
勿使太勞固之以勞捷順之以凉燠時其飢飽以適其
性情節其作息以養其血氣若然則皮毛潤澤肌體肥
腯力有餘而老不衰其何困若羸瘠之有於春之初必
去牢欄中積滯蓐糞自此以後但旬日一除免穢氣蒸
鬱為患且浸漬蹄甲易以生疾又當以時袚除不祥淨
爽乃善方舊草凋朽新草未生之時宜取潔淨藁草細
剉之和以麥麩穀糠碎豆之屬使之微濕槽盛而飽飼
之春秋草茂放牧飲水然後與草則腹不脹至冬月天
氣積隂風雪嚴凛即宜處之煖燠之地煑糜粥以啖之
又當預收豆楮之葉舂碎而貯積之以米泔利剉草糠
麩以飼之(𤣥扈先生曰冬/月以棉餅飼之)古人有臥牛衣而待旦則知
牛之寒葢有衣矣飯牛而牛肥則知牛之餒葢啖以菽
粟矣衣以􁀙薦飯以菽粟古人豈重畜如此哉以此為
衣食之本故耳此所謂時其飢飽以適性情者也每遇
耕作之月除已牧放夜復飽飼至五更初乗日未出天
氣凉而用之則力倍于常半日可勝一日之功日髙熱
喘便令休息勿竭其力以致困乏此南方晝耕之法也
若夫北方陸地平逺牛皆夜耕以避晝熱夜半仍飼以
芻豆以助其力至明耕畢則放去此所謂節其作息以
養其血氣也且古者分田之制必有萊牧之地稱田為
等差故養牧得宜而無疾苦觀宣王考牧之詩可見矣
今夫藁秸不足以充其飲水漿不足以濟其渴凍之曝
之困之瘠之役之勞之又從而鞭箠之則牛之斃者過
半矣飢欲得飲渴欲得食物之情也至于役使困乏氣
喘汗流耕者急于就食或放之山或逐之水牛困得水
動輒移時毛竅空疎因而乏食以致疾病生焉放之髙
山筋力疲乏顛蹶而僵仆者徃徃相藉也利其力而傷
其生烏識其為愛養之道哉失之為病不一其用藥與
人相似但大為劑以飲之無不愈者便溺有血傷于熱
也以致便血之藥治之冷結則鼻乾而不喘以發散藥
投之熱結即鼻汗而喘以解利藥投之其或天行疫癘
率多薫蒸相染其氣然也愛之則當離避他所拔除沴
氣而救藥或可偷生傳曰養備動時則天下能使之病
然有病而治猶愈于不治若夫醫治之宜則亦有説周
禮獸醫掌療獸病凡療獸病灌而行之以發其惡則藥
之其來尚矣
齊民要術曰牛岐胡有壽(岐胡牽兩腋/亦分為三也)眼去角近行駃
眼欲得大眼中有白脉貫瞳子最快二軌齊者快(二軌/從鼻)
(至髀為前軌甲/至髂為后軌)頸骨長且大快壁堂欲得濶(壁堂脚/肢間也)倚
欲得如絆馬聚而正也莖欲得小膺庭欲得廣(膺庭/胷也)天
關欲得成(天關脊/接骨也)儁骨欲得垂(儁骨脊骨中/夾欲得下也)洞胡無壽
(洞胡從頭/至臆也)旋毛在珠淵無壽(珠淵當/眼下也)上池有亂毛起妨
主(上池兩角中/一曰戴麻也)倚脚不正有勞病角冷有病毛拳有病
毛欲得短密若長疎不耐寒氣耳多長毛不耐寒熱單
膂無力有生癤即决者有大勞病尿射前脚者快直下
者不快亂睫者觝人後脚曲及直並是好相直尤勝進
不甚直退不甚曲為下行欲得似羊行頭不用多肉臀
欲方尾不用至地至地少力尾上毛少骨多者有力膝
上縛肉欲得硬角欲得細横竪無在大身欲得促形欲
得如卷(卷者其/形側也)挿頸欲得髙一曰體欲得𦂳大膁踈肋
難飼龍突目好跳(又云不/能行也)鼻如鏡鼻難牽口方易飼蘭
株欲得大(蘭株/尾株)豪筋欲得人就(豪筋脚/後横筋)豐岳欲得大(豐/岳)
(膝株/骨也)蹄欲得竪(竪如/羊角)垂星欲得有努肉(垂星蹄上有肉/覆蹄謂之努肉)
力桂欲得大而成(力桂/常車)肋欲得密肋骨欲得大而張(張/而)
(廣/也)髀骨欲得出儁骨上(出背脊/骨上也)易牽則易使難牽則難
使泉根不用多肉及多毛(泉根莖/所出也)懸蹄欲得横(如八/字也)隂
虹屬頸行千里(隂虹者有雙筋白/毛骨屬勁寗公所)陽鹽欲得廣(陽鹽者/夾尾株)
(前兩/膁也)當陽鹽中間脊骨欲得䆘(䆘則雙膂不/䆘則為單膂)常有似鳴
者有黄
便民圗曰相母牛法毛白乳紅者多子乳疎而黒者無
子生犢時子卧面相向者吉相背者生子疎一夜下糞
三堆者一年生一子一夜下糞一堆者三年生一子
農桑直説曰餵養牛法農隙時入暖屋用塲上諸糠穰
鋪牛脚下謂之牛舖牛糞其上次日又覆糠穰每日一
覆十日除一次牛一具三隻每日前後餉約飼草三束
豆料八升或用蠶沙乾桑葉水三桶浸之牛下餉噍透
刷飽飯畢辰巳時間上槽一頓可分三和皆水拌苐一
和草多料少第二比前草减半少加料第三草比第二
又减半所有料全繳拌食盡即徃使耕噍了牛無力夜
餵牛各帶一鈴草盡牛不食則鈴無聲即拌之飽即使
耕俗諺云三和一繳須管要飽不要噍了使去最好
水牛飲飼與黄牛同夏須得水池冬須得煖厰牛衣
家政法云四月伐牛骨茭(四月毒草與茭豆不殊/齊俗不收所失大也)
治牛腹脹欲死方(研麻子取汁温令微熱擘口灌之五/六升許愈此治生豆腹脹垂死者大)
(良/)
又方(用燕子屎一/合調灌之)
治牛肚反及𠻳方(取榆白皮水煑極熱令甚/滑以五升灌之即瘥也)
治牛中熱方(取兎腸肚勿去屎以裹/草吞之不過再三即愈)
治牛虱方(以胡麻油塗之即愈猪脂/亦得凡六畜虱脂塗悉愈)
治牛病(用牛膽一个/灌牛口中瘥)
又方(真安息香于牛欄中燒如燒香法如初覺有/一頭至兩頭是疫即牽出以鼻吸之立愈)
又方(十二月兎頭燒作灰/和水五升灌口中良)
治牛鼻脹方(以醋灌口/中立差)
治牛疥方(煑烏豆汁熱洗五度/差一本作烏頭汁)
治牛瘴疫方(用真茶末二兩和水五升灌之又治牛卒/疫而動頭打脇急用巴豆七箇去殻細研)
(出油和灌之即愈又燒/蒼术令牛鼻吸其香止)
治牛尿血方(川當歸紅花為細末以酒二升半煎/取二升冷灌之又法䜴汁調服鹽灌)
治牛患白膜遮眼方(用炒鹽并竹節燒存/性細研一錢貼膜効)
治牛氣噎方(以皂角末吹鼻中更以/鞋底拍尾停骨下効)
治牛觸人方(牛顛走逢人即膽大也用黄連大黄/各半兩為末雞子清酒一升調灌之)
治牛尾焦不食水草方(以大黄黄連白芷各五錢/為末雞子清酒調灌之)
治牛氣脹方(淨水洗汗韈取汁一升/好醋半斤許灌之愈)
治牛肩爛方(舊綿絮二兩燒存性麻/油調抺忌水五日愈)
治牛漏蹄方(紫礦為末猪脂和納入/蹄中燒鐵箆烙之愈)
治牛沙疥方(喬麥隨多寡燒灰淋汁/入緑礬一合和塗愈)
治水牛患熱方(用白术二兩半蒼术四兩二錢紫苑藁/本各三兩三錢牛膝三兩二錢麻黄三)
(兩去節厚朴三兩一分當歸三兩半共為/末每服二兩以酒二升煎放温草後灌之)
治水牛氣脹方(用白芷一兩茴香官桂細辛各一兩一/錢桔梗一兩芍藥蒼术各一兩三錢橘)
(皮九錢五分共為末每服一兩加生/薑一兩鹽水一升同煎候温灌之)
治水牛水㵼方(青皮陳皮各二兩一錢白礬一兩九錢/蒼术橡斗子乾薑各三兩二錢枳殻一)
(兩九錢芍藥細辛各二兩五錢茴香二兩三錢共/為末每服一兩生薑一兩鹽三錢水二升煎灌之)
羊爾雅曰羊牡羒牝牂夏羊牡羭牝羖角不齊觤角三
觠羷羳羊黄腹未成羊羜絶有力奮
便民圗曰羊者火畜也其性惡濕利居髙燥作棚宜髙
常除糞穢若食秋露水草則生瘡
齊民要術曰常留臘月正月生羔為種者上十一月二
月生者次之(非此月數生者毛必焦卷骨髄細小所以/然者是逢寒遇熱故也其八九十月生者)
(雖值秋熱比至冬暮母乳已竭春草未吐是故不佳其/三四月生者雖茂美而羔小未食常飲熱乳所以亦惡)
(六七月生者兩熱相仍中之甚其十一月及二月生者/母既含重膚軀充儲草雖枯亦不羸瘦母乳適盡即得)
(春草是以/亦佳也)大率十口一羝(羝少則不孕羝多則亂羣不/孕者必瘦瘦則非惟不蕃息)
(經冬/或死)羝無角者更佳(有角者喜相觝/觸傷胎所由也)供廚者宜刺(刺一/作剰)
之(刺法十餘十日用/布裹齒捶碎也)羊必須老人及心性宛順者起居
以時調其宜適卜式云牧民何異於是者(苦使急性人/及小兒者欄)
(約不得必有打□之災或勞戯不㸔則有狼犬之害/懶不驅行無肥充之理将息失所有羔死之患也)唯
逺水為良二日一飲(頻飲則傷/水而鼻膿)緩驅行勿停息(息則不/食而羊)
(瘦急行則坌/塵而羊顙也)春夏早放秋冬晚出(春夏氣軟所以宜早/秋冬霜露所以宜晚)
(養羊經云春夏早起與雞俱興秋冬晏起必待日光此/其義也夏月盛暑須得隂涼若日中不避熱則塵汗相)
(斬秋冬之間必致癬疥七月以後霜氣降後必須日出/霜露晞解然後放之不爾則逢毒氣令羊口瘡腹脹也)
圏不厭近必須與人居相連開窗向圏(所以然者羊性/怯弱不能禦物)
(狼一入圏或/能絶羣也)架北墻為厰(為屋即復熱熱則疥癬且屋/處慣煖冬月入田尤不耐寒)
圏中作臺開竇無令停水二日一除勿使糞穢(穢則汚/毛停水)
(則挾蹄眠濕/則腹脹也)圏内須並墻竪柴栅令周匝(羊不楷上毛/常自淨不竪)
(柴者羊楷墻壁上鹹相得毛皆成氊/又竪柵頭出墻者虎狼不敢踰也)羊一千口者三四
月中種大豆一頃雜穀并草留之不須鋤治八九月終
刈作青茭若不種豆穀者初草實成時收刈雜草薄鋪
使乾勿令鬱浥(䝁豆葫或蓬藜荆棘為上大小豆箕次/之髙麗豆箕尤有所便蘆薍二種則不)
(種凡秋刈草非直為羊然大凡悉/皆倍勝崔寔曰十月七日刈蒭茭)既至冬寒多饒風霜
或春初雨落青草未生時則須飼不宜出放積茭之法
(于髙燥之處竪桑棘木作兩圎栅各五六步許積茭著/柵中髙一丈亦無嫌任羊遶柵  食竟日通夜口常不)
(住終冬過春無不肥充若不作栅假有千車茭擲與/十口羊亦不得飽羣羊踐跙而已不得一莖入口)不
收茭者初冬乗秋似如有膚羊羔乳食其母比至正月
母皆瘦死羔小未能獨食水草㝷亦俱死非直不滋息
或滅羣斷種矣(余昔有羊二百口茭豆既少無以飼一/嵗之中餓死過半假有在者疥瘦羸斃)
(與死不殊毛復淺短全無潤澤余初謂家自不宜又疑/歳道疫病乃飢餓所致無他故也人家八月收穫之始)
(多無庸假且買羊雇人所費既少所存者大傳曰三折/臂始為良醫又曰亡羊治牢未為晚也世事畧皆如此)
(安可不/存意哉)寒月生者須然火於其邊(夜不然火/必凍死也)凡初産者
宜煮穀豆飼之白羊留母二三日即母子俱放(白羊性/狼不得)
(獨留并母久/住則令乳之)羖羊但留母一日寒月者内羔子坑中日
父母還乃出之(坑中煖不苦風寒地/熱使眠如常飽者也)十五日後方喫草
乃放之　白羊三月得草力毛牀動則鉸之(鉸訖于河/水之中淨)
(洗羊則生白/浄之毛也)五月毛牀將落鉸取之(鉸訖更/洗如前)八月初胡
葈子未成時又鉸之(鉸了亦洗如初其八月半後鉸者/勿洗白露已降寒氣侵人洗即不)
(益胡葈子成然後鉸者匪直著毛難治又嵗稍晚比至/寒時毛長不足令羊瘦損漠北塞之羊則八月不鉸鉸)
(則不耐寒中國必須鉸不鉸/則毛長相著作氊難成也)
便民圗曰棧羊法向九月初買脿羯羊多則成百少則
不過數十羫初來時與細切乾草少着糟水拌經五七
日後漸次加磨破黒豆稠糟水拌之每羊少飼不可多
與與多則不食可惜草料又兼不得肥勿與水與水則
退脿溺多可一日六七次上草不可太飽則有傷少則
不飽不飽則退脿欄圏常要潔凈一年之中勿餵青草
餵之則減脿破腹不肯食枯草矣
冢政法云養羊法當以瓦器盛一升鹽置於柵中羊喜
鹽自數還啖之不勞人收　羊有病輒相汚欲令别病
法當欄前作瀆深二尺廣四尺徃還皆跳過者無病不
能過者入瀆中行過便别之　術曰懸羊蹄著户上辟
盜賊
龍魚河圗曰羊有一角食之殺人
𤣥扈先生曰牧養須已出未入不使沾星露之草則無
耗羊一羣擇其肱而大者而立之主一出一入使之倡
先或圏于魚塘之岸草糞則每早掃于塘中以飼草魚
而羊之糞又可飼鰱魚一舉三得矣露草上有緑色小
蜘蛛羊食之即死故不宜早放
作氊法(春毛秋毛中半和用秋毛𦂳强春毛軟弱獨用/太偏是以須雜三月桃花水氊第一凡作氊不)
(須厚大惟𦂳薄均調乃佳耳二年敷卧小覺垢以九月/十月賣作􁀙氊明年四五月出氊時更買新者此為長)
(存不穿敗若不數換非直垢汙穿冗之後便無/所直虛成麋費此不朽之功豈可同年而語也)
令氊不生蟲法(夏月敷席不卧上則不生蟲若氊多無/人卧上者預收𣙜柴燥灰入五月中羅)
(灰徧著氊上厚五寸許卷束于風凉之/處閣置蟲亦不生如其不爾無不生蟲)
羝羊四月末五月初鉸之(性不耐寒早鉸寒則凍死雙/生者多易為𦂳息性既豐乳)
(有酥酪之饒毛堪酒袋兼繩索/之利其潤益又過于白羊也)
作酪法(牛羊乳皆得别作和作隨人意牛産日即粉穀/如糕屑多著水煮作則薄粥待冷飲牛若不飲)
(者莫與水明日渴自飲牛産三日以繩絞牛項頸令徧/身脉脹倒地即縛以手痛挼乳核令破以脚二七徧蹴)
(乳房然後解放羊産三日直以手挼痛令破不破脚蹴/若不如此破核者乳脉細微攝身則閉核破脉開将乳)
(易得曽經破核後産者不須復治牛産五日外羊十日/外羔犢得乳力强徤能噉水草然後取乳之時須人斟)
(酌三分之中當留一分以與羔犢若取乳太早及不留/一分乳者羔犢痩死三月末四月初牛羊飽草便可取)
(酪以取其利至八月末止從九月一日後止可小小供/食不得多作天氣枯寒牛羊漸瘦故也大作酪時日暮)
(牛羊還即間羊犢别著一處凌旦早放母子别羣至日/東南角噉露草飽驅歸捋之訖還放之聽羔犢隨母日)
(暮還别如此得乳多牛羊不瘦若不先放先捋者比覺/日髙則露解常食澡草無復膏潤非直漸瘦得乳亦少)
(捋訖於鐺釡中緩火煎之火急則著底焦常以正月二/月預收乾牛羊失煎乳第一好草既灰汁柴又喜焦乾)
(糞火輒無此三患常以杓楊乳勿令溢出時復徹底縱/横直勾慎勿圎攪喜斷亦勿口吹則解四五沸便止㵼)
(著盆中勿便揚之待小冷遂取乳皮著别器中以為酥/屈木為棬以張生絹袋子濾熟乳著瓦瓶中卧之卧之)
(新瓶即直用之不燒若舊瓶已曽卧酪時輒須灰火中/燒瓶令津出迴轉燒之皆使周匝熱徹好乾待冷乃用)
(不燒者有潤氣則酪斷不成若日日燒瓶骼猶有斷者/作酪屋中有蛇蝦蟇故也宜燒人髪羊牛角以辟之聞)
(臭氣則去矣其卧酪待冷煖之節温温小煖于人體為/合宜適熱卧則酪醋傷冷則難成濾乳訖以先成甜酪)
(為酵大率熟乳一升用酪半匙著杓中以匙痛攪令散/㵼著熟乳中仍以杓攪使均調以氊絮之屬茹瓶令煖)
(良久以單布葢之明旦酪成若去城中逺無熟酪作酵/者急榆醋飡研熟以為酵大率一斗乳下一匙酵攪令)
(均調亦得成其酢酪為酵者酪亦醋甜酵傷多酪亦醋/其六七月中作者卧時令如人温直置冷地上必須温)
(茹冬天作者卧時少令熱/於人體降餘月茹令極熱)
作乾酪法(七月八月中作之日中炙酪酪上皮成掠取/更炙之又掠肥盡無皮乃止得一升許于鐺)
(中炒少許時即出於盤上曝浥浥時作圓大如梨許又/曝使乾得經數年不壊以供逺行作粥作漿時細削著)
(水中煮沸便有酪味亦有全擲一團著湯中嘗有酪味/還漉取曝乾一徧則得五徧煮不破㸔勢兩漸薄乃削)
(研用者/倍矣)
作漉酪法(八月中作取好淳酪生布袋盛懸之當有水/出滴滴水不盡著鐺中暫炒即出於盤上日)
(曝浥浥時作團大如梨許亦數年不壊削粥漿味勝前/者炒雖味短不及生酪然不炒生蟲不得過夏乾漉二)
(酪久停皆暍氣不如/年別作嵗管用盡)
作馬酪酵法(用驢乳汁二三升和馬乳不限多少澄酪/成取下澱團曝乾後嵗作酪用此為酵也)
抨酥法(以夾榆木椀為杷法割去椀半上剡四廂各作/一團孔大小徑寸許正底施長柄如酒杷刑抨)
(酥酥酪甜皆得所數目陳酪極大酪著亦無嫌酪多用/大甕酪少用小甕置甕於日中旦起瀉酪著甕中炙直)
(至日西南角起手抨之令把子常至甕底一食頃作熱/湯水解令得下手寫著甕中湯多少令常半酪及抨之)
(良久酥出下冷水多少亦于湯等更急抨之于此時杷/子不須復達甕底酥已浮出故也酥既徧覆酪上更下)
(冷水多少如前酥凝抨上大盆盛冷水著甕邉以手接/酥沈手盆水中酥自浮出更掠如初酥盡乃止酥酪漿)
(中和飱粥盆中浮酥待冷悉凝以手接取搦去水作圓/著銅器中或不津瓦器亦得十日許得多少倂納鐺中)
(然羊矢緩火煎如香澤法當日内乳涌出如雨打水中/水乳既盡聲之沸定酥便成矣冬即内著羊肚中夏盛)
(不津器初煎乳時上有皮膜以手隨即掠取著器中寫/熟乳著盆中未濾之前乳皮凝厚亦悉掠取明者酪成)
(若有黄皮亦悉掠取倂著甕中有物痛熟研良久下湯/又研随亦下冷水純是好酪接取作團與大叚同煎矣)
羊有疥者間别之不别相染汚或能合羣致死羊疥先
著口者難治多死
治羊疥方(取黎蘆根㕮咀令破以泔浸之以瓶盛塞口/於竈邉常令煖數日醋香便中用以磚瓦刮)
(疥令赤若强硬痂厚者亦可以湯洗之去痂拭燥以藥/汁塗之再上愈若多者日别漸漸塗之勿頓塗令徧羊)
(皮不堪藥/勢便死矣)
又方(去痂如前洗燒葵根為灰煮醋澱熱塗之以/灰厚傅再上愈寒時勿煎毛去即凍死矣)
又方(臘月猪脂加熏/黄塗之即愈)
羊膿鼻眼不淨者皆以中水治方(以湯和鹽用杓研之/極鹹塗之為佳更待)
(冷接取清以小角受一雞子者溝兩鼻各一角非直水/瘥永息天虫五日後必飲以眼鼻淨為候不瘥更溝一)
(如前/法)
羊膿鼻口頰生瘡如乾癬者名曰可妬運迭相染易著
者多死或能絶羣治之方(竪長竿于圏中竿頭施横板/令獼猴上居數日自然差此)
(獸辟惡常安/于圏中亦好)
治羊挾蹄方(取羝脂和鹽煎使熟燒熱令微赤著脂/烙之著乾勿令水汎入七日自然瘥耳)
凡羊經疥得差者至夏後初肥時宜賣易之不爾後年
春疥發必死矣
治羊火蹄方(以羖羊脂煎熟去滓取鐵箆子燒熱將/脂匀塗箆上烙之勿令入水次日即愈)
豬爾雅曰豕子猪􁀙豬么幼奏者豱豕三豵二師一特
所寢橧四豴皆白􁈱其跡刻絶有力􁋲牝豝(注云彘也/其子曰豚)
(一歳曰豵廣志曰豨豠/彘鬯豕也穀艾䝌也)
齊民要術曰母猪取短喙無柔毛者良(喙長則牙多三/牙以上則不煩)
(畜為難肥故有/柔毛治難凈也)牝者子母不同圏(子母一圏憙聚/不食則不充肥)牡者
同圏則無嫌圏不厭小(圏外/肥疾)處不厭穢(泥穢得/避暑)亦須小
厰以避雨雪春夏中生隨時放牧糟糠之屬當日别與
八九十月放而不飼所有糟糠則畜待冬春初(猪性甚/便水生)
(之草杞數水藻等/近岸猪食之皆肥)初産者宜煮穀飼之其子三日搯尾
六十日後犍(三日則不畏風凡死者皆尾風所致耳犍/不截尾則前大後小犍者骨細肉多不犍)
(者骨粗肉少如犍牛/法者無風死之患)十二月子生者豚一宿蒸之(蒸法/索籠)
(盛/)腦凍不合出旬便死(所以然者豚性腦少寒盛則/不能自煖故須煖氣攻之)供
食豚乳下者佳簡取别飼之愁其不肥共母圏粟豆難
足宜埋車輪為食塲散粟豆於内小豚足食出入自由
則肥速
農桑通訣曰江南水地多湖泊取近水諸物可以飼豬
凡占山皆用橡食藥苗謂之山猪其肉為上江北陸地
可種當約量多寡計畆數種之易活耐旱割之比終一
畆其初已茂用之漸切以泔糟等水浸於大檻中令酸
黄或拌麩糠雜飼之特為省力易得肥腯前後分别歳
歳可鬻足供家費
四時類要曰閹猪了待瘡口乾平復後取巴豆兩粒去
殻爛搗和麻籸糟糠之類飼之半日後當大㵼其後日
見肥大
𤣥扈先生曰猪多總設一大圏細分為小圏每小圏止
容一猪使不得閙轉則易長也肥猪法用管仲三觔蒼
术四兩黄荳一斗芝麻一升各炒熟共為末餌之十二
日則肥
肥猪法(麻子二升搗十餘杵鹽一升/同煮和糠三升飼之立肥)
治猪病方(割去尾尖出血即愈若瘟疫用蘿/蔔或及梓樹華與食之不食難救)
狗爾雅曰犬生三㨑二師一玂未成毫狗長喙獫短喙
猲獢絶有力狣尨狗也
便民圗曰凡人家勿養髙脚狗彼多喜上卓櫈竈上養
矮脚者便益純白者能為怪勿畜之凡黒犬四足白者
凶後二足白頭黄者吉足黄招財尾白者大吉一足白
者益家白犬黄頭吉背白者害人帶虎班者吉黄犬前
二足白者吉胸白者吉口黒者招官事四足俱白者凶
青犬黄耳者吉犬生三子俱黄四子俱白八子俱黄五
子六子俱青吉
治狗病方(用水調平胃散灌之/加赤殻巴豆尤妙)
治狗卒死方(用葵根塞/鼻内即活)
治狗癩方(狗遍身膿癩用百部濃煎汁塗之/狗蠅多者以香油遍身擦之立去)
猫爾雅曰猫如麂善登木(郭璞注曰/徤上樹)
便民圗曰猫兒身短最為良眼用金銀尾用長面似虎
威聲要􁀙老䑕聞之自避藏露爪能翻瓦腰長㑹走家
面長雞絶種尾大懶如蛇又法口中三坎者捉一季五
坎者捉二季七坎捉三季九坎者捉四季花朝口咬頭
牲耳薄不畏寒毛色純白純黒純黄者不須揀若㸔花
猫身上有花又要四足及尾花纒得過者方好
治猫病方(凡猫病用烏藥磨水灌之若煨火疲悴用硫/黄少許入猪湯中炮熟餵之或入魚湯中餵)
(之亦可小猫悮被人踏死用/蘇木濃煎湯濾去柤灌之)
鵞爾雅曰舒㕍鵝(廣雅曰駕鵞野鵝也説文曰􁀙􁀙野/鵞也晉沈充鵞賦序曰於時緑眼黄)
(喙家家有焉大康中太倉有鵝從喙/至足四尺有九寸體色豐麗鳴驚人)
鴨爾雅曰舒鳬䳱(説文曰䳱舒鳬廣雅曰䳱雅也野雅/雄者亦頭有短䳱生百卵或一日再)
(生有露鶩以秋冬/生頓並世蜀口)
齊民要術曰鵞鴨並一歳再伏者為種(一伏者待時少/三伏者冬寒雛)
(亦多/死也)大率鵞三䳄一雄鴨五雌一雄鵝初輩生子十餘
鴨生數十後輩皆漸少矣(常足五穀飼之生子/多不足者生子少)欲放厰
屋之下作窠(以防猪犬狐/狸驚恐之害)多著細草于窠中令煖先刻
白木為卵形窠别著一枚以誑之(不爾不肯入窠喜西/浪生若獨著窠後有)
(爭窠/之患)生時㝷即收取别作一煖處以柔細草覆之(停置/窠中)
(凍即/須死)伏時大鵞一十子大鴨二十子小者減之(多則/不周)數
起者不任為種(數起則/凍死也)其貪伏不起者須五六日一與
食起之令洗浴(久不起者飢羸/身冷雖伏無熱)鵞鴨皆一月雛出量雛
欲出之時四五日内不用聞打鼓紡車犬呌猪犬及舂
聲又不用器淋灰不用親見産婦(觸忌者雛多厭殺不/能自出假令出亦㝷)
(死/也)雛既出别作籠籠之先以粳米為粥糜一頓飽食之
名曰填嗉(不爾喜軒壺/羌闕量而死)然後以粟飯切苦菜蕪菁英為
食以清水與之濁則易(不易厯塞/鼻則死)入水中不用停久㝷
宜驅出(此既水禽不得水則死臍/未合久在水中冷徹亦死)於籠中髙處敷細草
令寢處温暖(雛小臍未合/不欲冷也)十五日後乃出(早放者匪直/乏力政恐有)
(寒冷兼鳥/鴟災也)鵞唯食五穀稗子草菜不食生䖝(葛洪方日/居躬工之)
(地常養鵝見此物食/之故䳱羣此物也)鴨靡不食矣水稗成實時尤是所
便噉此足得肥充供廚者子鵞百日以外子鴨六七十
日佳過此肉硬大率鵞鴨六年以上老不復生伏矣宜
去之少者初生伏又未能工惟數年之中佳耳　風土
記曰鴨春季雛到夏五月則任啖故俗五六月則烹食
之
便民圗曰凡相鵞鴨母其頭欲小口上齕有小珠滿五
者生卵多滿三者為次
棧鵞易肥法(稻子或小米大麥不計煮熟先用磚葢成/小屋放鵞在内勿令轉側門中木棒簽定)
(只令出頭喫食日餵三四次夜多與食勿令/住口撏去尾際毳毛如此三日加肥一觔)
養雌鴨法(每年五月五日不得放棲只乾餵不得與水/則日日生卵不然或生或不生土硫黄飼之)
(易/肥)
作杬子法純取雌鴨無令雜雄足其粟豆常令肥飽一
鴨便生百卵(俗所謂谷生者此卵既非隂陽/合生雖伏亦不成雛宜以供贍)杬木皮(爾/雅)
(曰杬魚毒郭璞注曰杬大本子似粟生南方皮厚汁赤/中藏卵黒無杬皮者虎杖根牛並作用爾雅曰荼虎杖)
(郭璞注云似紅草粗/大有細刺可以染赤)淨洗細莖剉煮取汁率二斗及熟
下鹽一升許和之汁極冷内甕中(汁熟卵則致/敗不堪久停)浸鴨子
一月任食煮而食之酒食俱用鹹徹則卵浮(吴中多作/者至十數)
(斛久停彌善/亦得經夏也)
鷄爾雅曰雞大者蜀蜀子雓未成雞徤絶有力奮雞三
尺為鶤(郭璞注曰陽溝巨鶤古之雞名廣志曰雞有胡/髮五指金骹反翅之種大者蜀小者荆自雞金)
(骹者鳴美吳中送長鳴雞雞鳴長倍于常雞異物志曰/九真長鳴雞最長聲甚好清朗鳴未必在曙時潮水夜)
(至因之並鳴或名曰伺潮雞風俗通云俗/説朱氏公化而為雞故呼雞者皆言朱朱)
齊民要術曰雞種取桑落時生者良(形小淺毛脚細短/是也守窠少聲則)
(無雞/子)春夏生者則不佳(形大毛羽悦澤脚粗長者是遊/蕩饒聲産乳易厭既不守巢則)
(無縁蕃/息也)雞春夏雛二十日内無令出窠飼以燥飯(出窠/早不)
(免鳥鴟與濕飯/則令臍膿也)雞棲宜㧻地為籠内著棧雖鳴聲不朗
而安穏易肥又免狐狸之患若任之樹林一遇風寒大
者損瘦小者或死燃栁柴雞雛小者死大者肓(此亦燒/穰殺瓠)
(之流其/理難悉)
家政法曰養雞法二月先耕一畆作田秫粥灑之刈生
芽覆上自生白虫便買黄雌雞十隻雄一隻于地上作
屋方廣丈五于屋下懸簀令雞宿上并作雞籠懸中夏
月盛晝雞(闕/)　　　　　園中築作小屋覆雞得養子
烏不得就　龍魚河圗曰畜雞白頭食之病人雞有六
指者亦殺人雞有五色者亦殺人
養生論曰雞肉不可食小兒食令生疣䖝又令消體瘦
䑕肉味甘無毒令小兒消殺除寒熱炙食之良也
𤣥扈先生曰或設一大園四圍築垣中築垣分為兩所
凡兩園墻下東西南北各置四大雞棲以為休息每一
旬撥粥于園之左地覆以草二日盡化為蟲園右亦然
俟左盡即驅之右如此代易則雞自肥而生卵不絶若
遇瘟疫傳染即須以藍盛雞乂口懸挂或移于樓閣上
即免矣
養雞令速肥不杷屋不暴園不畏鳥鴟狐狸法(別築墻/匡開小)
(門作小厰令雞閉兩目雌雄皆斬去六翮無令得飛出/圍多收桃稗胡之類以養之亦作小槽以貯水荆藩為)
(樓去地一尺數掃去屎鑿墻為窠亦去地一尺惟冬天/著草不茹則子凍春夏秋三時則不須直置匡上任其)
(産伏留草則昆虫生雞出則著外許以罩籠之鵪鶉大/還内墻匡中其供食者乂別作墻匡蒸小麥飼之三七)
(日便肥/大矣)
又穀産雞子供常食法(別取雌雞勿令與雄相雜其墻/匡斬翅荆樓土窠一法惟多與)
(穀令竟冬肥盛自然穀産矣一雞生百餘/卵不雛並食之無咎餅炙所須皆宜用此)
瀹雞子法(打破著沸湯中浮出即掠/取生熟正得即如鹽醋也)
炒雞子法(打破銅鐺中攪令黄白相雜細擘葱/白下鹽米渾䜴麻油炒之甚香矣)
棧雞易肥法(以油和麺捻成指尖大塊日與十數枚食/之又以做成硬飯同土硫黄研細每次與)
(五分許同飯拌/匀餵數日即肥)
養雞不菢法(母雞下卵時日逐食内夾以/麻子餵之則常生卵不菢)
養生雞法(雞初來時即以淨温/水洗其脚自然不走)
治雞病方(凡雞雜病以真麻油灌之皆立/愈若中蜈蚣毒則研茱萸解之)
治鬭雞病方(以雄黄末搜飯飼之可去其胃/蟲此藥性熱又可使其力徤)
魚越陶朱公曰治生之法有五水畜第一水畜魚也以
六畆地為池池中有九州求懐子鯉魚長三尺者二十
頭牡鯉魚長三尺者四頭以二月上庚日内池中令水
無聲魚必生至四月内一神守六月内二神守八月内
三神守神守者鱉也内鱉則魚不復飛去在池中周遶
九州無窮自謂游江湖也至來年二月得魚長一尺者
一萬五千三尺者五千枚二尺者萬枚直五千得錢一
百二十五萬至明年一尺者十萬枚二尺者五萬枚三
尺者五萬枚長四尺者四萬枚留長二尺者三千枚作
種所餘皆賣得錢五百一十萬候至明年不可勝計所
以養鯉魚者不相食易長不費也
農桑通訣曰凡育魚之所須擇泥土肥沃蘋藻繁盛為
上然必召居人築舍守之仍多方設法以防獺害凡所
居近數畆之湖如依陶朱法畜之可致速富今人但上
江販魚取種塘内畜之飼以青蔬歳可及尺以供食用
亦為便法
農圃四書魚種古法俱求懐子鯉魚納之池中但自涵
育或在取近江湖藪澤陂泖水際之土數舟布底則二
年之内土中自有大魚宿子得水即生也今之俗惟購
魚秧其秧也漁人汎大江乗潮而布網取之者初也如
針鋒然乃飼之以雞鴨之卵黄或大麥之麩屑或炒大
豆之末稍大則鬻魚池養之家閩録云仲春取子于江
曰魚苗畜于小池稍長入􁁊塘曰􁁊􁀙可尺許徙之廣
池飼以草九月乃取有難長之秧曰艋艘其首黄色曰
螺師青以其食螺師也故名爾雅翼曰鱒魚螺􁄺是也
其口尖期年而鼻竅始通不得通則死長至尺許乃易
大惟鯶魚為良其口濶而盆首似鯉而身圎謂之草魚
食草而易長爾雅翼曰鯇魚食草白鰱乃魚之貴者白
露左右始可納之池中或前一月或後一月皆不育漁
人攜于舟若煎炙油氣觸之則目皆瞎京口録云巨首
細鱗池塘中多畜之鯔魚松之人於潮泥地鑿仲春潮
水中捕盈寸者養之秋而盈尺腹背皆腴為池魚之最
是食泥與百藥無忌京口録云頭匾而骨軟閩志云目
赤而身圎口小而鱗黒吳王論魚以鯔為上也其魚至
冬能牽被而自藏
養法凡鑿池養魚必以二有三善焉可以蓄水鬻時可
去大而存小可以解汎(此池汎可/入彼池)不可以漚麻一日即
汎魚遭鴿糞則汎以圊糞解之魚之自糞多而返復食
之則汎亦以圊糞解之池不宜太深深則水寒而難長
魚食雞鴨卵之黄則中寒而不子故魚秧皆不子魚之
行遊晝夜不息有洲島環轉則易長池之傍樹以芭蕉
則露滴而可以解汎樹棟木則落子池中可以飽魚樹
葡萄架子于上可以免鳥糞種芙蓉岸周可以辟水獺
魚食楊花則病亦以糞解之食蟋蟀嫩草食稗子池之
正北後宜塘深魚必聚焉則三面有日而易長飼之草
亦宜此方一日而兩畨須有定時魚小時草必細飼至
冬則不食凡魚嘯子必沿水痕雖乾涸十年遇水即生
其長甚易其嘯子也以五月鯉魚以五月下惟銀魚鱠
殘魚嘯子于氷氷解三日乃生也飼魚之草不可撩水
草恐有黒魚鮎魚等子在草上是能食魚黒魚者鱧魚
也夜則仰首而戴斗鮎魚者鮧魚也即鯷魚也大首方
口背青黒而無鱗是多涎池中不可着碱水石灰能令
魚汎凡池之䕯相傳一夜生七子太密則魚皆鬱死必
去其半乃佳
便民圗曰凡魚遭毒翻白急疏去毒水别引新水入池
多取芭蕉葉搗碎置新水來處使吸之則解或以溺澆
池面亦佳
𤣥扈先生曰江西養魚法掘小池方一丈深八尺底又
作小池方五尺深二尺用杵築實畜水至清明前後出
時買鰱魚鯶魚苗長一寸上下者每池鰱六百鯶二百
每日以水荇帶草喂之無草時可用鹹蛋殻食之常時
積下至時用之冬月尤宜用之令魚并泥食之不散游
至五月五日後五更時用夏布袱于塘近邉釘四樁張
布袱其上次以夏布兠撈魚苗傾袱内選去雜魚另置
一水盆中其鰱鯶入水桶旋送入中池中池方二三丈
每池可放七八百池中先栽荇草栽法于二三月邉舊
魚入大塘去水晒半乾栽荇草于内栽完放水長草以
養新魚其中池移過大塘之鯶魚每百日用草二擔則
中池過塘時魚重一觔者至十月可得三四觔大塘者
大小為魚多寡水宜深五尺以上每食魚只于大塘内
取之中塘荇草盡再入之或用正本草若大池面方二
三十步以上者可放三四斤以上魚即與老草連根食
之刮苧麻取下葉以席葢之勿晒乾至晚入池中當夜
食盡又冬月大魚無食有一法常時積舊草薦置僻處
使人溺其上久之至冬月剉細以稻泥或黄土和草成
碗大團子晒乾置池中心深處大魚則并泥食之中池
中魚剉草宜更細入水二三日和土成團冬月乾塘取
起魚寄别池内或入大桶速乾水起生泥壅池生泥只
取爛泥勿取乾者池瘦傷魚令生虱取過泥速栽荇草
放水入魚魚虱如小豆大似團魚凡山中暴雨入池帶
惡蟲穢氣亦令魚生虱則極瘦凡取魚見魚瘦宜細檢
視之有則以松毛遍池中浮之則除凡小池定在大池
之旁以便冬月寄魚小池過小魚于中中池即栽荇
又曰作羊棬于塘岸上安羊每早掃其糞于塘中以飼
草魚而草魚之糞又可以飼連魚如是可以損人打草
但魚畧有微滯耳水畜之利須擇背山面湖中聚水曲
之處起造住宅先置田地山塲凡僕從即便播谷種蔬
樹植蠶繅以為衣食之源然後􁀙築方圍大塘以收水
利塘内有九州八谷如同江湖納蝦鱉螺􁀙為神守使
魚相忘相若自以為江湖之中日夜遊戲而不息矣
蜜蜂王楨曰人家多於山野古窯中收取蜜蜂葢小房
或編荆囤兩頭泥封開一二小竅使通出入另開一小
門泥封時時開却掃除常淨不令他物所侵及于家院
掃除蛛網及關防山蜂土蜂不使相傷秋花彫盡留冬
月可食蜜脾餘者割取作蜜蠟至春三月掃除如前常
于蜂窠前置水一器不致渴損　月蜂盛一窠止留一
王其餘摘之其有蜂王分窠羣蜂飛去用碎土撒而收
之别置一窠其蜂即止春夏合蜜及蠟每窠可得大絹
一疋有收養生分息數百窠者不必他求而可致富也
經世民事曰十月割蜜天氣漸寒百花已盡宜開蜂寠
後門用艾燒烟微薰其蜂自然飛向前去若怕蜂蟄用
薄荷葉嚼細塗在手面其蜂自然不蟄或用紗帛䝉頭
及身上截或皮套五指尤妙約量冬至春其蜂食之餘
者揀大蜜脾用利刀割下却封其寠將蜜絞淨不見火
者為白沙蜜見火者為紫蜜入寠盛頓將絞下蜜柤入
鍋内慢火煎熬候融化抝出絞柤再熬預先安排錫鏇
或瓦盆各盛冷水次傾蠟水在内凝定自成黄蠟以柤
内蠟盡為度要知其年收蜜多寡則㸔當年雨水何如
若雨水調匀花木茂盛其蜜必多若雨水少花木稀其
蜜必少或蜜不敷蜜蜂食用宜以草雞或一隻或二隻
退毛不用肚腸懸掛寠内其蜂自然食之又力倍常至
春來二月門開其封止存雞骨而已
𤣥扈先生曰冬月割蜜過多則蜂飢飢時可將嫩雞白
煑置房側令食之
　
　
　農政全書卷四十一
欽定四庫全書
　農政全書卷四十二
　　　　　　　　　　　　明　徐光啓　撰
　　製造
　　　食物
齊民要術曰凡甕七月坯為上八月為次餘月為下凡
甕無問大小皆須塗治甕津則造百物皆惡悉不成所
以時宜留意新出窑及熱脂塗者大良若市買者先宜
塗治勿使盛水(未塗遇/雨亦惡)塗法掘地為小員坑(傍開兩道/以引風火)
生炭火於坑中合甕口於坑上而熏之(火盛喜破微則/難熱務令調適)
(乃/佳)數以手摸之熱灼人手便下瀉熱脂於甕中迴轉濁
流極令周匝脂不復滲乃止(牛羊脂為第一好猪脂亦/得俗人用麻子脂者誤人)
(耳若脂不濁流直一偏拭之亦不免津俗人釡上蒸甕/者水氣亦不佳𤣥扈先生曰黄蠟甚佳儐貴用松脂亦)
(可/)以熱湯數斗著甕中滌盪疏洗之瀉却滿盛冷水數
日便中用(用時更洗淨/日曝令乾)
治釜令不渝法常於暗信處買取最初鑄者鐵精不渝
輕利易然其渝黒難然者皆是鐵滓鈍濁所致(𤣥扈先/生曰清)
(之又清之可/作佳器也)治令不渝法以繩急束蒿軒兩頭令齊著
水釡中以乾牛屎然釜湯煖以蒿三遍淨洗抒却水乾
然使熱買肥豬肉脂合皮大如手者三四叚以脂處處
徧揩拭釡察作聲復著水痛疎洗覩汁黑如墨抒却更
脂拭疎洗如是十徧許汁清無復黑乃止則不復渝煮
杏酪煑餳煑地黄染皆須先治釡不爾則黑惡
造神麴凡作三斛麥麴法蒸炒生各一斛炒麥黄莫令
焦生麥擇治甚令精好種各别磨磨欲細磨乾合和之
七月取甲寅日使童子著青衣日未出時靣向殺地汲
水二十斛勿令人潑人長水亦可瀉却莫令人用其和
麴之時靣向殺地和之令使絶强團麴之人皆是童子
小兒亦靣向殺地有行穢者不使不得令入室近團麴
當日使訖不得隔宿屋用草屋勿使用瓦屋地須淨掃
不得穢惡勿令濕畫地為阡陌周成四巷作麴人各置
巷中假置麴王王者五人麴餅隨阡陌比肩相布訖使
主人家一人為主莫令奴客為主與王酒脯之法濕麴
王手中為椀中盛酒脯湯餅主人三徧讀文各再拜其
房欲得板户宻泥塗之勿令風入至七日開常處翻之
還令泥户至二七日聚麴還令塗户莫使風入至三七
日出之盛著甕中塗頭至四七日穿孔繩貫日曝欲得
使乾然後内之其餅麴手團二寸半厚九分
祝麴文曰某年月某日辰朔日敬啓五方五土之神主
人某甲謹以七月上辰造作麥麴數千百餅阡陌縱横
以辨疆界須建立五王各布封境酒脯之薦以相祈請
願垂神力靳鑒所願使出類絶蹤穴虫潜影衣色錦布
或蔚或炳殺熱火燌以烈以猛芳越椒熏味超和鼎飲
利君子既醉既逞惠彼小人亦恭亦静敬告再三格言
斯整神之聽之福應自㝠人願無為希從畢永祝三遍
各再拜
又造神麴法其麥蒸炊生三種齊等預前事麥三種合
和細磨之七月上寅日作麴溲欲剛𢷬欲粉細作熟餅
用圓鐵範令徑五寸厚一寸五分於平板上令壯士熟
踏之以杙刺作孔淨揣東向開户屋布麴餅於地閉塞
竇户宻泥縫隙勿令通風滿七日翻之二七日聚之皆
還宻泥三七日出外日中曝之令燥麴成矣任意舉閤
亦不用甕盛甕盛者則麴烏腹烏腹者遶孔黑爛若欲
多作者任人耳但須三麥齊等不以三石為限此麴一
斗殺米三石笨麴一斗殺米六斗省費懸絶如此用七
月七日焦麥麴及春酒麴皆笨麴法
女麴法秫稻米三斗淨淅炊為飯軟炊停令極冷以麴
範中用手餅之以青蒿上下奄之置牀上如作麥麴法
三七二十一日開看徧有黄衣則止三七日無衣乃停
要須衣徧乃止出日日曝之燥則用以藏𤓰菹最妙
釀酒法皆用春酒麴其米糠瀋汁饋飯皆不用人及狗
鼠食之
黍米法酒預剉麴曝之令極燥三月三日秤麴三斤三
兩取水三斗三升浸麴經七日麴發細泡起然後取黍
米三斗三升淨淘凡酒米皆欲極淨水清乃止法酒尤
宜存意淘米不得淨則酒黑炊作再餾飯攤使冷著麴
汁中搦黍令散兩重布蓋甕口候米消盡更炊四斗半
米酘之每酘皆搦令散第三酘炊米六斗自此以後每
酘以漸和米甕無大小以滿為限酒味醇美宜合醅飲
食之飲半更炊米重酘如初不著水麴唯以漸加米選
得滿甕竟夏飲之不能窮盡所謂神異矣
作當梁酒法當梁下置甕故曰當梁以三月三日日未
出時取水三斗三升乾麴末三斗三升炊黍米三斗三
升為再餾黍攤使極冷水麴黍俱時下之三月六日炊
米六斗酘之三月九日炊米九斗酘之自此以後米之
多少無復斗數任意酘之滿甕便止若欲取者但言偷
酒勿云取酒假令出一石還炊一石米酘之甕還復滿
亦為神異其糠瀋悉瀉坑中勿令狗鼠食之
秔米作酒法三月三日取井花水三斗三升絹簁麴末
三斗三升秔米三斗三升稻米佳無者早稻米亦得充
事再餾弱炊攤令小冷先下水麴然後酘之七日更酘
用米六斗六升一七日更酘用米一石三斗二升二七
日更酘用米二石六斗四升乃止量酒備足便止合醅
飲者不復封泥令清者以盆宻蓋泥封之經七日便極
清澄接取清者然後押之
作頤酒法八月九月中作者水定難調適宜煎湯三四
沸待冷然後浸麴酒無不佳大率用水多少酘米之節
畧準春酒而須以意消息之十月桑落時者酒氣味頗
類春酒
河東頤白酒法六月七月作用笨麴陳者彌佳剗治細
剉麴一斗熟水三斗黍米七斗麴撒多少各隨門法常
於甕中釀無好甕者用先釀酒大甕淨洗曝乾側甕著
地作之旦起煮甘水至日午令湯色白乃止量取三斗
著盆中日西淘米四斗使淨即浸夜月炊作再餾飯令
四更中熟下黍飯席上薄攤令極冷於黍飯初熟時浸
麴向曉昧旦日未出時下釀以手搦破塊仰置勿蓋日
西更淘三斗米浸炊還令四更中稍熟攤極冷日未出
前酘之亦搦破塊明日便熟押出之酒氣香美乃勝桑
落時作者六月中唯得作一石米酒停得三五日七月
半後稍稍多作於北向戸大屋中作之第一如無北向
户屋於清涼處亦得然要須日未出前清凉時下黍日
出已後熱即不成一石米者前炊五斗半後炊四斗半
笨麴桑落酒法預前淨剗麴細剉曝乾作釀池以藁茹
甕不茹甕則酒甜用穰則大熱黍米淘須極淨九月九
日日未出前收水九斗浸麴九斗當日即炊米九斗為
饋下饋著空甕中以釡内炊湯及熱沃之令饋上者水
深一寸餘便止以盆合頭良久水盡饋熟極軟瀉著蓆
上攤之令冷挹取麴汁於甕中搦塊令破瀉甕中復以
酒耙攪之每酘皆然兩重布蓋甕口七日一酘每酘皆
用米九斗隨甕大小以滿為限假令六酘半前三酘皆
用沃饋半後三酘作再餾黍其七酘者四炊沃饋三炊
黍飯甕滿好熟然後押出香美勢力倍勝常酒
笨麴白醪酒法淨削治麴曝令燥清麴必須累餅置水
中以水没餅為候七日許搦令破漉出滓炊糯米為黍
攤令極冷以意酘之且飲且酘乃至盡粇米亦得作作
時必須寒食前令得一酘之也
作黄衣法(黄衣一/名麥䴷)六月中取小麥淨淘納於甕中以水
浸之令醋漉出熟蒸之槌箔上敷席置麥於上攤令厚二
寸許預前一日刈薍葉薄無薍葉者刈胡葈(胡葈蒼/耳也)擇
去雜草無令有水露氣候麥冷以胡葈覆之七日看黄
衣色足便出曝之令乾去胡葈而已慎勿颺簸齊人喜
當風颺去黄衣此大謬凡有所造作用麥䴷者皆仰其
衣為勢今反颺去之作物必不善作黄蒸法七月中取
生小麥細磨之以水溲而蒸之氣脯好熟便下之攤令
冷布置覆蓋成就一如麥䴷法亦勿颺之慮其所損
作蘖法八月中作盆中浸小麥即傾去水日曝之一日
一度着水即去之腳生布麥于席上厚二寸一日一度
以水澆之芽生便止即散收令乾勿使餅餅則不復任
用此煮白餳蘖若煮黑餳即待芽生青成餅然後以刀
􁋕取乾之欲令餳如琥珀色者以大麥為其蘖
造常滿鹽法以不津甕受十石者一口置庭中石上以
白鹽滿之以甘水泛之令上恒有淅水須用時挹取煎
即成鹽還以甘水添之取一升添一升日曝之熱盛還
即成鹽永不窮盡風塵隂雨則蓋天晴争還仰若黄鹽
鹹水者鹽汁則苦是以必須白鹽甘水
𤣥扈先生曰是法令鹽味佳永不窮盡恐無此理姑試之
造花鹽印鹽法五月中旱時取水二斗以鹽一斗投水
中令清盡又以鹽投之水鹹極則鹽不復消融易噐淘
治沙汰之澄去垢土瀉清汁於淨器中鹽甚白不廢常
用又一石還得八斗汁亦無多損好日無風塵時日中
曝令成鹽浮即便是花鹽厚薄光澤似鍾乳久不接取
即成印鹽大如豆粒四方千百相似而成印輙沈漉取
之花印一鹽白如珂雪其味尤美
作醤法十二月正月為上時二月為中時三月為下時
用不津甕(甕津則壞植酢/者亦不中用之)置日中高處石上(夏雨無令/水浸甕底)
(以一鉒鏉一本作生縮鉄釘子皆歲殺釘著甕/底石下後雖有姙娠婦人食之醤亦不壞爛也)用春種
烏豆(春豆粒小而均/晚豆粒大而雜)於大甑中燥蒸之氣餾半日許復
貯出更裝之迴在上居下(不爾則生熟/不多調均也)氣餾周徧以灰
覆之經宿無令火絶(取乾牛屎圓累令中央空然之不/烟勢類好炭者能多收常用作食)
(既無灰塵又不失/火勝於草逺矣)齧看豆黄色黑極熟乃下日曝取乾
(夜則聚覆/無令潤濕)臨炊舂去皮更裝入甑中蒸令氣餾則下一
日曝之明旦起淨簸擇滿臼舂之而不碎(若不重餾/碎而難淨)簸
揀去碎者作熱湯於大盆中浸豆黄良久淘汰挼去黑
皮(湯少則添慎勿易湯易湯/則走失豆味令醤不美也)漉而蒸之(淘豆湯汁即煑/細豆作醤以供)
(旋食大醤/則不用汁)一炊傾下置淨席上攤令極冷預前日曝白
鹽黄蒸草􁗿麥麴令極乾燥(鹽色黄者發醤苦鹽若潤/濕令醤壞黄蒸令醤赤美)
(􁗿令醤芬芳􁗿挼簸去草土麴及/黄蒸各别擣細末簁馬尾羅彌好)大率豆黄一斗麴末
一斗黄蒸末一斗白鹽五升􁗿子三指一撮(鹽少令醤/酢後雖加)
(鹽無復美味其用神麴者一/升當笨麴三升殺多故也)豆黄堆量不槩鹽麴輕重
平槩三種量訖於盆中靣向太歲和之(向太歲則/無蛆虫也)攪令
均調以手痛挼皆令潤徹亦靣向太歲内著甕中手挼
令堅以滿為限半則難熟盆蓋宻泥無令漏氣熟便開
之(臘月五七日正月二月/四七日三月三七日)當縱横裂周迴匝甕底生衣
悉貯出搦破磈兩甕分為三甕日未出前汲井花水於
盆中以燥鹽和之率一石水用鹽三斗澄取清汁又取
黄蒸於小盆内減鹽汁浸之接取黄滓漉去滓合鹽汁
瀉著甕中(率十石醤黄蒸三斗鹽水多少亦無/定方醤如薄粥便是豆乾水故也)仰甕口
曝之(諺曰萎㽔葵日/乾醤言其美矣)十日内每日數度以耙徹底攪之
十日後每日輙一攪三十日止雨即蓋甕無令水入(水/入)
(生/虫)每經雨後輙須一攪解後二十日堪食然要百日始
熟耳
作酢法(酢者今醋也凡酢甕下皆須安磚石以離濕潤/為姙娠婦人所壞者磚輙中乾土末淘著甕中)
(即還/好)崔寔曰四月可作酢五月五日亦可作酢
作大酢法七月七日取水作之大率麥䴷二斗勿揚簸
水三斗粟未熟飯三斗攤令冷任甕大小依法加之以
滿為限先下麥䴷次下水次下飯直置物攪之以綿幕
甕口扳刀横甕上一七旦著井花水一碗三七日旦又
著一碗便熟常置一瓠瓢以挹酢若用濕器内甕中則
壞酢味也
秫米神酢法七月七日作置甕於屋下大率麥䴷一斗
水一石秫米三斗無秫者粘黍米亦中用隨甕大小以
向滿為限先量水浸麥䴷訖然後淨淘米炊而再餾攤
令冷細擘靣破勿令有塊子二頓下釀更不重投又以
水就甕裏搦破小塊痛攪令和如粥乃止以綿幕口一
七日一攪二七日一攪三七日亦一攪一月日極熟十
石甕不過五斗澱得數年停久為騐其淘米泔即瀉去
勿令狗鼠啖得食貴添亦不得人啖
又法亦以七月七日取水大率麥䴷一斗水三斗粟米
熟飯二斗隨甕大小以向滿為度水及黄衣當日頓下
之其飯分為三分七日初作時下一分當夜即沸又三
七日更炊一分投之又三日復投一分但綿幕甕口無
機刀益水之事溢即加甑也
大麥酢法七月七日作若七日不得作者必須收藏取
七日水十五日作除此兩日則不成於屋裏近户裏邊
置甕大率小麥䴷一石水三石大麥細造一石不用作
米則科麗是以用造簸訖淨淘炊作再餾飯揮令小煖
如人體下釀以杷攪之綿幕甕口二日便發時數攪不
攪則生白醭則不好以棘子徹底攪之恐有人髪落中
則壞醋悉爾亦去髪則還好六七日淨淘粟米五升亦
不用過細炊作再餾飯亦撣如人體投之杷攪綿幕三
四日看水消攪而嘗之味甘美則罷若苦者更炊三二
升粟米投之以意斟量二七日可食三七日好熟香美
淳釅一盞醋和水一碗乃可食之八月中接取清别甕
貯之盆合泥頭得停數年未熟時一日三日須以冷水
澆甕外引出熱氣勿令生水入甕中若用黍米投彌佳
白倉粟米亦得
食經作大小豆千歲苦酒法(苦酒/醋也)用大豆一斗熟沃之
漬令澤炊曝極燥以酒灌之任性多少以此為率
作小麥苦酒法小麥三斗炊令熟者􁲑中以布宻封其
口七日開之以二石薄酒沃之可久長不敗也
豆豉六月造豆䜴黑豆不限多少三二㪷亦得淨淘宿
浸漉出瀝乾蒸之令熟於簟上攤候如人體蒿覆一如
黄衣法三日一看候黄衣上遍即得又不可太過簸去
黄曝乾以水浸拌之不得令太濕又不得令太乾但以
手捉之使汁從指間出為候安瓮中實築桑葉覆之厚
可三寸以物蓋甕口宻泥於日中七日開之曝乾又以
水拌郤入甕中一如前法六七度候好顔色即蒸過攤
郤大氣又入瓮中實築之封泥即成矣
麩䜴六月造麩䜴麥麩不限多少以水匀拌熟蒸攤如
人體蒿艾罨取黄衣遍出攤㬠令乾即以水拌令浥浥
郤入缸瓮中實捺安於庭中倒合在地以灰圍之七日
外取出攤㬠若顔色未深又拌依前法入瓮中色好為
度色好黑後又蒸令熱及熱入瓮中築泥郤一冬取喫
温暖勝豆豉
夏月飯甕井口邊無虫法清明節前二日夜雞鳴時炊
黍熟取釜湯遍洗井口甕邊地則無馬蚯百虫不近井
甕矣甚是神騐
蒸藕法水和稻穰糟楷令淨斫去節與蜜灌孔裏使滿
溲蘇麫封下頭蒸熟除麫瀉去宻削去皮以刀截奠之
又云夏生冬熟䨇奠亦得(按食經所載食物法甚多/今以其近于農者錄之)
缹茄子法用子未成者(子成則/不好也)以竹刀骨刀四破之(用/鐵)
(則渝/黒也)湯煠去腥氣細切葱白蒸油香醤清擘葱白與茄
子共下缹令熟下椒薑末
作葅藏生菜法(蕪菁菘葵蜀/芥鹹葅皆同)收菜時即擇取好者菅蒲
束之作鹽水令極鹹於鹽水中洗菜即内甕中若先用
淡水洗者葅爛其洗菜鹽水澄取清者瀉著甕中令沒
菜肥即止不復調和葅色仍青以水洗去鹹汁煮為茹
與生菜不殊其蕪菁蜀芥二種三日抒出之粉黍米作
粥清擣麥麫䴷作末絹篩布菜一行以䴷末薄坌之
即下熱粥清重如此以滿甕為限其布菜法每行必莖
葉顛倒安之舊鹽汁還瀉甕中葅色黄而味美作淡葅
用黍米粥清及麥䴷末味亦勝
䖆葅法葅菜也一曰葅不切曰䖆葅用乾蔓菁正月中
作以熱湯浸菜令柔軟解辦擇治淨洗沸湯煠即出於
水中淨洗便復作鹽水斬度出著箔上經宿菜色生好
粉黍米粥清亦用絹篩麥䴷末澆葅布菜如前法然後
粥清不用大熱其汁纔令相淹不用過多泥頭七日便
熟葅甕以穰茹之䖆酒法
藏生菜法九月十月中於墻南日陽中搯作坑深四五
尺取雜菜種别布之一行菜一行土去坎一尺便止穰
厚覆之得經冬須即取粲然與夏菜不殊
食經藏𤓰法取白米一斗䥶中熬之以作糜下鹽使鹹
淡適口調寒熱熟拭𤓰以投其中蜜塗甕此蜀人方美
好又法取小𤓰百枚䜴五升鹽三升破去𤓰子以鹽布
𤓰片中次著甕中緜其口三日䜴氣盡可食之
抝酸酒法若冬月造酒打扒遲而作酸即炒黒豆一二
升石灰二升或三升量酒多少加減却将石灰另炒黄
二件乗熱傾入缸内急将扒打轉過一二日搾則全美
矣○又方每酒一大瓶用赤小豆一升炒焦袋盛放酒
中即解
造千里醋烏梅去核一斤以釅醋五升浸一伏時曝乾
再入醋浸曝乾以醋盡為度搗為末以醋浸蒸餅和為
丸如雞豆大投一二丸於湯中即成好醋
治醤生蛆用草烏五七個切作四片撒入其蛆自死
治飯不餿用生莧菜鋪葢飯上則飯不作餿氣
　　營室(襍附/)
沈括曰營室之法謂之木經或云睮晤所撰凡屋有三
分自梁以上為上分地以上為中分階為下分凡梁長
幾何則配極幾何以為榱等如梁長八尺配極三尺五
寸則㕔法堂也此謂之上分楹若干尺則配堂基若干
尺以為榱等若一丈一尺則階基四尺五寸之類以至
承拱榱桷皆有定法謂之中分階級有峻平慢三等宮
中則以御輦為法凡自下而登前竿垂盡臂後竿展盡
臂為峻道(荷輦十二人前二人曰前竿女曰前絛又次/曰前㑹後三人曰後脇又後曰後絛末後曰)
(後竿輦前隊長一人曰/傳倡後一人曰報賽)前竿平肘後竽平肩為慢道前
竿垂手後竿平肩為平道此之為下分其書三卷近歲
土木之工益為嚴道善舊木經多不用未有人重為之
亦良工之一業也
王禎法製長生屋論曰天生五材民並用之而水火皆
能為災火之為災尤其暴者也春秋左氏傳曰天火曰
災人火曰火夫古之火正或食于心或食于咮咮為鶉
火心為大火天火之孽雖曰氣運所感亦必假於人火
而後作焉人之飲食非火不成人之寢處非火不明人
火之孽失於不慎始於毫髪終于延綿且火得木而生
得水而熄至土而盡故木者火之母人之居室皆資于
木易以生患水者火之牡而足以勝火人皆知之土者
火之子而足以禦火而人未之知也水者救之于已然
之後土者禦于未然之前救于已然之後者難為功禦
於未然之前者易為力此曲突徙薪之謀所以愈于焦
頭爛額之功也吾嘗觀古人救火之術宋災樂喜為政
使伯氏司里火所未至徹小屋塗大屋陳畚挶具綆缶
備水器蓄水潦積土塗表火道此救療之法也是皆救
于已然之後嘗見往年腹裏諸郡所居瓦屋則用磚褁
杣簷草屋則用泥杇上下既防延燒且易救護又有别
置府藏外護磚泥謂之土庫火不能入竊以此推之凡
農家居屋㕑屋蠶屋倉屋牛屋皆宜以法製泥土為用
先宜選用壯大材木締構既成椽上鋪板板上傅泥泥
上用法製油灰泥塗飾待日曝乾堅如瓷石可以代瓦
凡屋中内外材木露者與夫門窓壁堵通用法製灰泥
杇墁之務要匀厚固宻勿有罅隙可免焚焮之患名曰
法製長生屋是乃禦於未然之前誠為長䇿又豈特農
家所宜哉今之高堂大厦危樓傑閣所以居珍寳而奉
身體者誠為不貲一旦患生于不測釁起于微眇轉盼
摇足化為煨燼之區瓦礫之塲千金之軀亦或不保良
可哀憫平居暇日誠能依此製造不惟歴刼火而不壞
亦可防風雨而不朽至若闤闠之市居民輳集雖不能
盡依此法其間或有一焉亦可以間隔火道不至延燒
安可惜一時之費而不為永久萬全之計哉
法製灰泥法用磚屑為末白善泥桐油枯(如無桐油枯/以油代之)
苸炭石灰糯米膠以前五件等分為末将糯米膠調和
得所地靣為磚則用磚模脱出趂濕于良平地靣上用
泥墁成一片半年乾硬如石磚然杇墁屋宇則加紙筋
和匀用之不致拆裂塗飾材木上用帶筋石灰如材木
光處則用小竹釘簮麻鬚惹泥不致脱落
造雨衣法茯苓狼毒與天仙貝母蒼术等分全半夏浮
萍加一倍九升水煮不須添騰騰慢火熬乾淨雨下隨
君到處穿莫道單衫元是布勝如披著幾重氊
去墨汙衣用棗嚼爛搓之仍用冷水洗無迹或用飯擦
之或嚼生杏仁旋吐旋洗皆可
去油汙衣用蛤粉厚摻汙處以熱熨斗坐粉上良久即
去或用蕎麥麫鋪上下紙隔定熨之無迹或用白沸湯
泡紫蘇擺洗若牛油汙者用生粟米洗之羊油汙者用
石灰湯洗之皆淨
洗黄泥汙衣以生薑挼過用水擺去
洗蟹黄汙衣用蟹中腮措之即去
洗血汙衣用冷水洗即淨若瘡中膿汙衣用牛皮膠洗
之
洗白衣取豆稭灰或茶子去殻洗之或煑蘿蔔湯或煮
芋汁洗之皆妙
洗葛蕉清水揉梅花葉洗之不脆或用梅葉搗碎泡洗
之亦可
洗竹布竹布不可揉洗須褶起以隔宿米泔浸半日次
用温水淋之用手輕按晒乾則垢膩盡去
洗黄草布以肥皂水洗取清灰汁浸壓不可揉
漂苧布用梅葉搗汁以水和浸次用清水漂之帶水鋪
晒未白再浸再晒
治漆汙衣用油洗或以温湯畧擺過細嚼杏仁接洗又
擺之無迹或先以麻油洗去用皂角洗之亦妙
治糞汙衣埋土中一伏時取出洗之則無穢氣
燻衣除虱用百部秦芃搗為末依焚香樣以竹籠覆蓋
放衣在上燻之虱自落若用二味煑湯洗衣尤妙
去蠅矢汙巾帽上取蟾酥一蜆殻許用新汲水化開淨
刷牙蘸水遍刷過候乾則蚊蠅自不作穢或用大燈草
或束捲定堅擦其迹自去
絡絲不亂木槿葉揉汁浸絲則不亂
收氊物不蛀用芫花末摻之或用晒乾黄蒿布撒收捲
則不蛀
收皮物不蛀用芫花末摻之則不蛀或以艾捲置甕口
泥封甕口亦可
補磁碗先将磁碗烘熱用雞子清調石灰補之甚牢又
法用白芨一錢石灰一錢水調補之
補缸缸有裂縫者先用竹篾箍定烈日中曬縫令乾用
瀝青火鎔塗之入縫内令滿更用火畧烘塗開水不滲
漏勝於油灰
穿井凡開井必用數大盆貯水置各處俟夜氣明朗觀
所照星何處最大而明則地必有甘泉試之屢騐
補磚縫草官桂末補磚縫中則草不生
浸炭不爆米泔浸炭一宿架起令乾燒之不爆
留宿火用好胡桃一箇燒半紅埋熱灰中三日尚不燼
長明燈雄黄硫黄乳香瀝青大麥麫乾漆胡蘆頭牙硝
等分為末漆和為丸如彈子大穿一孔用鐵線懸繫隂
乾一丸可㸃一夜
㸃書燈用麻油炷燈不損目每一斤入桐油二兩則不
燥又辟䑕耗若菜油每斤入桐油三兩以鹽少許置盞
中亦可省油以生薑擦盞不生滓暈以蘇木煎燈心晒
乾炷之無燼
乾蜜法地丁花皂角花百合花共隂乾等分為末黄蠟
丸如彈子大收之毎十斤蜜砂鍋内煉沸滚搥碎一丸
在蜜候滚乾滴在水内如凝不散成蠟得三十兩
袪寒法用馬牙硝為細末唾調塗手及靣則寒月迎風
不冷
護足法用防風細辛草烏為末摻鞋底若著靴則水調
塗足心若草鞋則以水濕草鞋之底沾上藥末雖逺行
不疼不趼
治壁虱用蕎麥稈作薦可除或蜈蚣萍晒乾燒烟熏之
辟蟻凡器物用肥皁湯洗抹布抹之則蟻不敢上
辟蠅臘月内取楝樹子濃汁煎澄清泥封藏之用時取
出些少先将抹布洗淨浸入楝汁内扭乾抹宴用什物
則蠅自去
辟蚊蠧諸虫用鰻鱺魚乾于室中燒之蚊虫皆化為水
若熏氊物斷蛀虫置其骨于衣箱中則斷蠧魚若熏屋
宅免竹木生蛀及殺白蟻之類
治菜生虫用泥礬煎湯候冷灑之虫自死
解魘魅凡卧房内有魘魅捉出者不要放手速以熱油
煎之次投火中其匠不死即病○又法起造房屋于上
梁之日偷匠人六尺竿并墨斗以木馬兩個置二門外
東西相對先以六尺竿横放木馬上次将墨斗線横放
竿上不令匠知上梁畢令衆匠人跨過如使魘魅者則
不敢跨
逐鬼魅法人家或有鬼怪宻用水一鍾研雌黄一二錢
向東南桃枝縛作一束濡雌黄水洒之則絶跡矣所用
物件切忌婦女知之有犯再用新者
袪狐貍法妖貍能變形惟千百年枯木能照之可㝷得
年久枯木擊之其形自見
　
　
　
　
　
　農政全書卷四十二
欽定四庫全書
　農政全書卷四十三
　　　　　　　　　　　　明　徐光啓　撰
　　荒政
　　　備荒總論
穀梁傳曰古者税什一豐年補助不外求而上下皆足
也雖累凶年民弗病也一年不艾而百飢君子非之
荀卿曰田野縣鄙者財之本也垣(墻/也)窌(窖/也)倉廪者財之
末也百姓時和(謂天時/和順)事業得敘者(耕稼得/其次序)貨之源也
等賦(謂以差等/制賦也)府庫者貨之流也故明主必謹養其和
節其流開其源而時斟酌焉潢然使天下必有餘而上
不憂不足如是則上下俱當交無所藏之是知國計之
極也故禹十年水湯七年旱而天下無菜色者十年之
後年穀復熟而陳積有餘是無他故焉知本末源流之
謂也(丘濬曰荀卿本末源流之説有國家者不可以不/知也誠知本之所在則厚之源之所自則開之謹)
(守其末節制其流量入以為出挹彼以注此使下常有/餘上無不足以供天下之用其平居雖不至于虐取其)
(民而有急則不免于厚賦故其國可静而不可動可逸/而不可勞此亦一時之計也至于最下而無謀者量出)
(以為入用之不給則取之益多天下晏然無大患難而/盡用衰世茍且之法不知有急則将何以加之此所謂)
(不終月/之計也)
管子曰天以時為權地以財為權人以力為權君以令
為權失天之權則人地之權亡湯七年旱禹九年水民
之無􁇫賣子者湯以莊山之金鑄幣而贖之禹以歴山
之金鑄幣而贖之故天權失人地之權皆失也
晁錯曰聖王在上而民不凍餒者非能耕而食之織而
衣之也為開其資財之道也故堯禹有九年之水湯有
七年之旱而國亡捐瘠者以畜積多而備先具也今海
内為一土地人民之衆不辟湯禹加以亡天災數年之
水旱而畜積未及者何也地有遺利民有餘力生穀之
土未盡墾山澤之利未盡出也游食之民未盡歸農也
民貧則奸邪生貧生于不足不足生于不農不農則不
地著不地著則離鄉輕家民如鳥獸雖有高城深池嚴
法重刑猶不能禁也夫寒之于衣不待輕煖飢之于食
不待甘旨飢寒至身不顧亷恥人情一日不再食則飢
終歲不製衣則寒夫腹飢不得食膚寒不得衣雖慈母
不能保其子君安能以有其民哉明主知其然也故務
民于農桑薄賦斂廣畜積以實倉廪備水旱故可得而
有也今農夫五口之家其服役者不下二人其能耕者
不過百畝百畝之收不過百石春耕夏耘秋穫冬藏伐
薪樵治官府給徭役春不得避風塵夏不得避暑熱秋
不得避隂雨冬不得避寒凍四時之間亡日休息又私
自送往迎來弔死問疾養孤長㓜在其中勤苦如此尚
復被水旱之災急政暴虐賦斂不時朝令而暮改當其
有者半賈而賣亡者取倍稱之息于是有賣田宅鬻子
孫以償債者矣而商賈大者積貯倍息小者坐列販賣
操其奇贏日游都市乗上之所急所賣必倍故其男不
耕耘女不蠶織衣必文采食必粱肉亡農夫之苦有阡
陌之得因其富厚交通王侯力過吏勢以利相傾千里
游敖冠蓋相望乗堅䇿肥履絲曳縞此商人所以兼并
農人農人所以流亡者也今法律賤商人商人已富貴
矣尊農夫農夫已貧賤矣故俗之所貴主之所賤也吏
之所卑法之所尊也上下相反好惡乖忤而欲國富法
立不可得也方今之務莫若使民務農而已矣欲民務
農在于貴粟粟者王者大用政之本務(陸贄嘗謂國家/救荒所費者財)
(用所得者人心晁錯謂腹飢不得食雖慈母不/能保其子人君安能以有其民此意惟贄得之)
陸贄曰君養人以成國人戴君以成生上下相成事如
一體然則古稱九年六年之蓄者蓋率土臣庶通為之
計耳固非獨豐公庾不及編甿
范鎮知諫院言今歲荒歉朝廷為放税免役及以常平
倉軍食拯貸存恤不為不至然而人民流離父母妻子
不能相保者平居無事時不能寛其力役輕其租賦雖
大熟使民不得終歲之飽及小歉雖重施固已無及矣
此無他重斂之政在前故也臣竊以為水旱之作由民
生不足憂愁無聊之嘆上薄天地之和耳
蘇軾曰救災恤患尤當在早若災傷之民救之于未飢
則用物約而所及廣不過寛減上供糶賣常平官無大
失而人人受賜今歲之事是也若救之于已飢則用物
博而所及微至于耗散省倉虧損課利官為一困而已
飢之民終于死亡熙寧之事是也熙寧之災傷本緣天
旱米貴而沈起張静之流不先事奏聞但立賞閉糴富
民皆事藏穀小民無所得食(小民能束手斃乎今世之/沈起張静不少矣而人以)
(為救荒奇䇿有言勿閉糴者指為為隣游説/有言勿抑價者以為為富民游説也奈何哉)流殍既作然
後朝廷知之始敕運江西及截本路上供米一百二十三
萬石濟之巡門俵米攔街散粥終不能救飢饉既成繼
之以疫疾本路死者五十餘萬人城郭蕭條田野丘墟
兩税課利皆失其舊勘㑹熙寧八年計所失共計三百
餘萬石其餘耗散不可悉數至今轉運司貧乏不能舉
手此無他不先事處置之過也去年淛西數郡先水後
旱災傷不減熙寧二聖仁智聰明于去年十一月中首
發德音截撥本路上供斛斗二十萬石賑濟又于十二
月終寛減轉運司元祐四年上供斛三分之一為米五
千餘斛盡用其錢買銀絹上供了無一毫虧損縣官而
命下之日所在歡呼官既住糴米價自落又自正月開
倉糶常平米仍免數路税塲所收五穀力勝錢且賜度
牒三百道以助賑濟本路帖然絶無一人餓殍者此無
他先事處置之力也
程頤曰常見今時州縣濟飢之法或給之米豆或食之
粥飯來者與之不復有辨中雖欲辨之不能也穀貴之
時何人不願得倉廪既竭則殍死者在前無以救之矣
雞鳴而起親自俵散官吏後至者必責怒之于是流民
歌詠至者日衆未幾穀盡殍者滿道愚常矜其用心而
嗤其不善處事救飢者使之免死而已當擇寛廣之處
宿或使晨入至巳午而後與之食給米者午時出日得
一食則不死矣其力自能營一食者皆不來矣比之不
擇而與者當活數多倍之也凡濟飢當分兩處擇羸弱
者作稀粥早晚兩給勿使至飽俟氣稍完然後一給第
一先營寛廣居處切不得令相藉如作粥飯須官員親
嘗恐生及入石灰或不給浮浪游手無此理也平日當
禁游惰至其飢餓哀矜之一也
呂祖謙曰大抵荒政統而論之先王有預備之政上也
修李悝平糶之政次也所在蓄積有可均處使之流通
移民移粟又次也咸無焉設糜粥最下也
王禎曰蓋聞天災流行國家代有堯有九年之水湯有
七年之旱雖二聖人亦不能逃其適至之數也春秋二
百四十二年書大有年僅二而水旱螽蝗屢書不絶然
則年穀之豐蓋亦罕見為民父母者當為思患豫防之
計故古者三年耕必有一年之食九年耕必有三年之
食以三十年之通制國用雖有旱乾水溢而民無菜色
者蓄積多而備先具也(𤣥扈先生曰闕脩備是也/國于不傾之地)
楊漙曰堯湯之世不免水旱之患而不聞堯湯之民有
困窮之難者蓋預有備也凡古聖賢立曰必修預備之政
我太祖高皇帝惓惓以生民為心凡有預設備荒定制
洪武年間毎縣于四境設立倉塲出官鈔糴穀儲貯其
中又于近倉之處僉㸃大户看守以備荒年賑貸官籍
其數斂散皆有定規又于縣之各鄉相地所宜開濬陂
塘及修築濱江近河損壞堤岸以備水旱耕農甚便皆
萬世之利自洪武以後有司雜務日繁前項便民之事
率無暇及該部雖有行移亦皆視為文具是以一遇水
旱飢荒民無所賴官無所措公私交窘只如去冬今春
畿内郡縣艱難可見況聞今南方官倉儲穀十處九空
甚者穀既全無倉亦無存矣大抵親民之官得人則百
廢舉不得其人則百弊興此固守令之責若養民之務
風憲之臣皆所當問年來因循亦不之及此事雖若可
緩其實關係甚切
何景明曰救荒之䇿竊為民計大率利一而其害有三
徵求之擾工役之勤宼盜之憂此為三害而所利于民
者獨發倉廪一事耳夫發倉廪本以利民而其弊反甚
倉舍一啓豪强駢集里胥鄉老匿貧佑富公家之積秪
以飽市井遊食之徒而野處之民曽不得見糠粃富者
連車方輿而貧者曽不獲斗升鄉民有入城待給者資
糧已盡日貸餅餌自啖而卒不得與此其少得不足償
貸反因是等死耳聞目覩可為痛扼夫欲有所與必先
為去其所奪養馴兔者不蓄獵犬植茂樹者不先斧柯
以其近害也故止沸不換其薪徒酌水浥之沸不見止
養人餉其口腹而刲其股肉終不得活今三害未去而
欲興一利以救民之凶也何以異此也
焦竑曰天下事有見以為緩而其實不可不早為之計
者備荒弭盜是已嘗觀周禮以荒政十二而除盜賊即
具于中何者國富民殷善良自衆民窮財盡奸宄易生
蓋天下大勢往往如此昔人謂聖王之民不餒治平之
世無盜此篤論也今飢饉頻仍羣不逞之徒鈎連盤詰
此非盛世所宜有也愚以為備荒弭盜皆今急務而備
荒為尤急總之修先王儲偫之政上也綜中世斂散之
規次也在所畜積均布流通移粟移民裒盜益縮下也
咸無焉而孶孶糜粥之設是激西江之水蘇涸轍之魚
蔑有及矣試詳論之周官既有荒政為遇凶救濟之法
矣而又遺人所掌收諸委積為待凶施惠之法廪人所
掌歲計豐凶為嗣歲移就之法未荒也預有以偫之将
荒也先有以計之既荒也大有以救之故上古之民災
而不害後世毎多臨事權宜之術非經逺之道也
俞汝為論捕蝗曰昔唐太宗吞蝗姚崇捕蝗或者譏其
以人勝天予竊以為不然夫天災非一有可以用力者
有不可以用力者凡水與霜非人力所能為姑得任之
至于旱傷則有車戽之利蝗蝻則有捕瘞之法凡可以
用力者豈可坐視而不救耶為守宰者當激勸斯民使
自為方畧以禦之可也吳遵路知蝗不食豆苗且慮其
遺種為患故廣收豌豆教民種植非惟蝗虫不食次年
三四月間民大獲其利古人處事其周宻如此夫宋朝
捕蝗之法甚嚴然蝗虫初生最易捕打往往村落之民
惑于祭拜不敢打撲以故遺患未知姚崇倪若水盧慎
之辨論也
　　備荒考上
周禮大司徒以荒政十有二聚萬民一曰散財二曰薄
征三曰緩刑四曰弛役五曰舍禁六曰去幾(開市不/幾察)七
曰眚禮(凡有禮節/皆從減省)八曰殺哀(凡行喪禮/皆從降殺)九曰蕃樂(閉藏/樂器)
十曰多昏(不備禮/而婚娶)十一曰索鬼神(求廢祀/而修之)十二曰除盜
賊(飢饉盜賊多戒/備緝捕以除之)
荒政要覽曰管仲相桓公通輕重之權曰歲有凶穰故
穀有貴賤民有餘則輕之故人君斂之以輕民不足則
重之故人君散之以重使萬室之邑有萬鍾之藏千室
之邑有千鍾之藏故大賈蓄家不得豪奪吾民矣
李悝為魏文侯作平糶之法曰糴甚貴傷民甚賤傷農
若民傷則離散農傷則國貧故甚賤與甚貴其傷一也
善為國者使民無傷而農益勸故大熟則上糴三而舍
一(計民食終歲長四/百石官糴一百石)中熟糴二下熟糴一使民適足價
平而止小饑則發小熟之斂中饑則發中熟之斂大饑
則發大熟之斂而糶之故雖遇饑饉水旱糴不貴而民
不散取有餘而補不足行之魏國國以富强(董煟曰今/之和糴其)
(弊在于籍數定價且不能視上中下熟故民不樂與官/為市最為患者吏胥為奸交納之際必有誅求稍不滿)
(欲量折監賠之患紛然而起故糴米之官不得不低價/滿量豪奪于民以逃曠責是其為糴也烏得謂之和哉)
(至于已糴之後又不能以新易陳故積/而不散化為埃塵而民間之米愈少也)
隋開皇五年度支尚書長孫平奏令民間每秋家出粟
麥一石以下貧富有差輸之當社委社司檢校以備凶
年名曰義倉(胡寅曰賑飢莫要乎近其人隋義倉取之/于民不厚而置倉于當社飢民之得食也)
(其庶矣乎後世義倉之名固在而置倉于州郡一有凶/飢無狀有司固不以上聞也良有司敢以聞矣比及報)
(可委吏胥出而施之文移反復給散艱阻監臨胥吏相/與侵沒其受惠者大抵城郭之近力能自達之人耳居)
(之逺者安能扶老攜㓜數/百里以就龠合之廪哉)
唐李訢曰去歲京師不稔移民就豐既廢營生困而後
達又于國體實有虚損曷若預儲倉粟安而給之豈不
愈于驅督老弱餬口千里之外哉宜敕州郡常調九分
之二京師度支歲用之餘各立官司年豐糴粟積之于
倉儉則加私之二糶之于人如此民必力田以取官絹
積財以取官粟年登則常積歲凶則直給數年之中穀
積而人足雖災不為害矣
辛棄疾帥湖南賑濟榜文秪用八字曰劫禾者斬閉糴
者配(丘濬曰荒歉之年民間閉糴固是不仁然當此際/米價翔涌正小人射利之時也而必閉之者蓋彼)
(亦自量其家口之衆多恐嗣歲之不繼耳彼有何罪而/配之耶若夫劫禾之舉此盜賊之端禍亂之萌也周人)
(荒政除盜賊正以此耳小人乏食計出無聊謂飢死與/殺死等死耳與其飢而死不若殺而死況又未必殺耶)
(聞粟所在羣趨而赴之哀告求貸茍有不從即肆劫奪/自諉曰我非盜也迫于飢寒不得已耳嗚呼白晝攫人)
(所有謂之非盜可乎漸不可長彼知其負罪于官因之/鳥駭䑕竄竊弄鋤梃以扞游徼之吏不幸而傷一人焉)
(勢不容已遂至變亂亦或有之臣願明敕有司遇有旱/災之歲勢必至飢窘必先榜示禁其劫奪諭之不從痛)
(懲首惡以警餘衆決不可行姑息之政此非但救飢荒/乃弭禍亂之先務也然則富民閉糴何以處之曰必先)
(諭之以惠鄰次開之以積福許其隨時取直禁人侵其/所有民之無力者官予之券許其取息待熟之後官為)
(追償茍積粟之家丁口頗衆亦必為之計算推其贏餘/以濟匱乏若彼僅僅自足亦不可强也然亦嚴為之限)
(凡有所積不肯發者非至豐穰禁不許出糶彼/見得利恐其後時自計有餘亦不能以不發矣)
趙抃救災記曰熙寧八年吳越大旱州縣吏錄民之孤
老疾弱不能自食二萬一千九百餘人以故事歲廪窮
人當給粟三千石而止及簡富人所輸及僧道士食之
羡者得粟四萬八千餘石佐其費使自十月朔日人受
粟日一升幼小者半之憂其衆相蹂也使受粟男女異
日而人受二日之食憂其且流亡也于城市郊野為給
粟之所五十有七使各以便受之而告以去其家者勿
給計官為不足用也取吏之不在職而寓于境者給其
食而任以事告富人無得閉糴又為之出官粟得五萬
二千餘石平其價予民為糶粟之所凡十有八使糴者
自便如受粟又僦民修城四千一百人為工三萬八千
計其傭與粟再倍之民取息錢者告富人縱予之而待
熟官為責其償棄男女者使人得收養之明年春疫病
為病坊處疾病之無歸者募僧二人屬以視醫藥飲食
令無失時凡死者使住處收瘞之法廩窮人盡三月當
止是歲五月而止事有非便文者抃一以自任不以累
其屬有上請者或便宜多輙行事無巨細必躬親給病
者藥食多出私錢民得免于轉死得無失斂埋者皆抃
力也
又曰烖沴之行治世不能使之無而能為之備民病而
後圖之與夫先事而為計者則有間矣不習而有為與
夫素得之者則有間矣
富弼擘畫屋舍安泊流民事行移曰當司訪聞青淄登
濰萊五州地分甚有河北災傷流移人民逐熟過來其
鄉村縣鎮人户不那䟎房屋安泊多是暴露並無居處
目下漸向冬寒切慮老小人口别致飢凍死甚損和氣
須議别行擘畫下項
(一州縣坊郭等人户雖有房屋又緣見是出賃與人户/居住難得空閉房屋今逐等合那䟎房屋間數如後)
　　(第一等五間/第三等兩間)　　　(第二等三間一間/第四等五等)
(一郷村等人户甚有空閉房屋易得/小可屋舍逐等合那䟎間數如後)
　　(第一等七間/第三等三間)　　　(第二等五間/)
右各請體認見今流民不少在州即請本州出榜在縣
鎮鄉村即指揮縣司曉示人户依前項房屋間數各令
那䟎立定日限須管數足仍叮嚀約束管當人等不得
因緣騷擾乞覓人户錢物如有違犯嚴行斷決仍指撝
州縣城鎮門頭人常切辨認才候見有上件烖傷流民
老小到門内其在州則引于司理處出頭其在縣即引
于知縣處出頭其在鎮内即引于監務處出頭各仰逐
官相度人數指定那䟎房屋主人姓名令幹當人畫時
引押于抄㸃下房屋内安泊如門頭不肯引領者許流
民于隨處官員處出頭速取勘決訖當便指揮安泊了
當如有流民欲前去未肯安泊者亦聽從便如有流民
不奔州縣直往鄉村内安泊者仰耆壯畫時引領于䟎
那下房内安泊訖申報本縣及當職官員躬親勸誘逐
家量口數各與桑土或貨種救濟種植度日如内有見
在房數少者亦令收拾小可材料權與蓋造應副若有
下等人户委的貧虚别無房屋那應不得一例施行除
此擘畫之外如更有安泊不盡老小即指撝逐處僧尼
等寺道士女冠宮觀門樓廊廡及更别䟎那新居房屋
安泊河北逐熟老小如有指揮不及事件亦請當職官
員相度利害一面指揮施行務要流民安居不致暴露
失所
富弼曉示流民許令諸般採取營運不得邀阻事曰當
司訪聞得上件飢民等多在山林泊野打刈柴薪草木
貨賣糴食及拾橡子造作吃用并于㳂河打魚取採蒲
葦博口食多被逐處地主或地分耆壯妄稱係官或有
主地土諸般名目邀阻不得採取似此向去冬寒必是
大段抛擲死損須至專行指撝
(右請當職官員體認見今流移飢民至處立便叮嚀指/揮諸縣官火急行遣遍於鄉村道店村疃内分明粉壁)
(曉示應係流移飢民等除人戸墓園桑棗果園及應係/耕種地内諸般樹不得採取斫伐外其近外逺去處泊)
(野山林内柴薪草木橡子并㳂河蒲葦芟打捕魚諸般/養活流民等事件不拘係官係私有主地分自隨流民)
(諸般採取養活骨肉其耆壯地主並不得輒有約攔阻/障如違仰逐地方耆壯具地主姓名解押送官嚴行斷)
(遣若耆壯通同攔障並仰流民于近便縣鎮官員處出/頭陳告立便追捉重行勘斷申當司所有前項事件葢)
(為應急救濟流移飢民才候/向去豐熟日即依舊施行)
富弼告諭勸誘人户各量出斛米以救濟飢民事曰勘
㑹當路淄青濰登萊五州自春以來風雨時若夏已大
稔秋復倍登咸遂收成絶無災害兼曽指撝州縣許人
户就近輸納務從百姓之便不顧公家之煩當司累奉
朝廷指撝凡事並從寛恤一無騷擾頗獲安居今者河
北一方盡遭水害老小流散道路填塞風霜日甚衣食
不充已逼飢寒将棄溝壑坐見死亡之阨豈無賑恤之
方又緣廪所收簿書有數流民不絶濟贍難周欲盡救
災必須衆力庶幾凍餒稍可安存況乎今年田苗既大
豐于累載而又諸郡物價復數倍于常時蓋因流民之
來遂收踴貴之值豈可只思厚已不肯救人共覩災傷
諒皆痛憫兼日累據諸處申報以斛斗不住増長價例
乞當司指撝諸州縣城郭鄉村百姓不得私下擅添物
價所貴飢民易得糧食見今别路州縣城郭鄉村並皆
有此指撝惟當司不曽行蓋恐止定價例則傷我土居
之人須至别作擘畫可使兩無所失其上項五州鄉村
人户分等第並令量出口食以濟急難施斗石之微在
我則無所損聚萬千之數于彼則甚有功凡在部封共
成利濟斂本路之物救鄰封之民寔用通其有無豈復
分于彼此今具逐家均定所出斛米數目如後
　　(第一等二石/第三等一石)　　　(第二等一石五斗/第四等七斗)
　　(第五等四斗/    半送納)　　　(客户三斗/)　(已上並米豆中/)
富弼支散流民斛斗畫一指揮行移曰當司昨為河北
遭水失業流民擁併過河南于京東青淄濰登萊五州
豐熟處逐處散在城郭鄉村不少當司雖已諸般擘畫
採取事件指揮逐州官吏多方安泊存恤救濟施行本
使體量尚恐流民失所㝷出給告諭文字送逐州給散
諸縣令逐耆長将告諭指揮鄉村等第人户并客户依
所定石斗出辦米豆數内近州縣鎮只于城郭内送納
其去州縣鎮城逺處只于逐耆令耆長置厯受納于逐
耆第一等人户處圖那房屋盛貯收附封鎖施行去訖
自後據逐州申報已告諭到斛米數目受納各有次第
今體量得飢餓死損須至令上項五州一例于正月一
日委官分頭支散上件勸諭到斛斗救濟飢民者
(一請本州纔候牒到立便酌量逐縣耆分多少差官每/  一官令專十耆或五七耆據耆分合用員數除逐縣)
　(正官外請于見任并前資寄居及文學助教長史等/官員内須是揀擇有行止清亷幹當得事不作過犯)
　(官員仍斟㑹所差官員本貫将縣分交互差委支散/免致所居縣分親故顔情不肯盡公及将封去貼牒)
　(書填定官員職位姓名所管耆分去處給與逐官收/執火急發遣往差定縣分計㑹縣司畫時将在縣收)
　(到臧罰錢或頭子錢并檢取逺年不用故紙賣錢收/買小紙依封去式様字號空歇雕造印板酌量流民)
　(多少寛剰出給印押厯子頭各于厯子後粘連空紙/三兩張便令差定官員令本縣約度逐耆流民家數)
　(分擘厯子與所差官員便令親自收執分頭下鄉勒/耆壯引領排門㸃檢抄劄流民每見流民逐家盡底)
　(喚出本家骨肉數目當面審問的寔人口填定姓名/口數逐家便各給厯子一道收執照証准備請領米)
　(豆即不差委公人耆壯抄劄别/致作弊虛偽重叠請却厯子)
(一指揮差委官抄劄給厯子時仔細㸃檢逐處流民如/  内有雖是流民見今已與人家作客鋤田養種及有)
　(錢本機織販舂諸般買賣圖運過日不致失所/人更不得一例劄姓名給與厯子請領米豆)
(一應係流民雖有屋舍權時居住只是旋打刈柴草日/  逐求口食人等並盡底抄劄給與厯子令請領米豆)
(一應有流民老小羸疲全然單寒及孤獨之人只是尋/  討乞丐安泊居止不然等人委所差官員劈畫歸著)
　(耆分或神廟寺院安泊亦便出給厯子令請米豆不/得謂見難為拘管輒敢遺棄却致抛擲死損請提舉)
　(官常切/覺察)
(一應係土官貧窮年老殘患孤獨見求乞貧子等仰抄/  劄流民官員躬親檢㸃如别不是虚偽亦各依厯子)
　(令依此請/領米豆)
(一指揮差委官員須是于十二月二十五日已前抄劄/  集定流民家口數給散厯子了當須管自皇祐元年)
　(正月一日嵗首一齊支給不得拖延/貽悮至日支給不得日數前後不齊)
(一流民所支米豆十五歲已上每人日支一升十五歲/  以下每日給五合五歲已下男女不在支給仍厯子)
　(頭上分明細算定一家口數合請米豆都數/逐旋依都數支給所貴更不臨時旋計者)
(一緣已就門抄劄見流民逐家口數及歲數則支散/  日更不令全家到來只每家一名親執厯子請領)
(一逐官如管十耆即毎日支兩耆逐耆并支五日口食/  候五日支遍十耆即却從頭支散所貴逐耆毎日有)
　(官員躬親支散如管五七耆者即将耆分大者毎日/散支一耆其分小者毎日支散兩耆亦須每日一次)
　(支遍逐次併支五日口食仍預先有村庄剰出曉示/及令本耆壯丁四散各報流民指定支散日分去處)
　(分明開説甚字號耆分仍仰差去官員須是及早親/自先到所支斛斗去處等候流民到來逐旋支散纔)
　(候支絶一耆速徃下次合支耆分不得自作違/慢拖延過時别至流民歸家遲晚道途凍露)
(一指揮差管官員相度逐處受納下米豆如内有在耆/  分遥逺第一等户人家收附恐流民所去請令遥逺)
　(即勒耆壯量事圖那車乗般赴本耆地分中心稳便/人家房屋室内收附就彼便行支散貴要一耆之内)
　(流民盡得/就近請領)
(一指揮所差官員除抄劄籍定給散流民外如有逐旋/  新到流民並須官員親到審問仔細㸃檢本家的寔)
　(口數安泊去虛如委不是重叠處偽立便給與厯子/據所到口分起請如有已得厯子流民起移仰居停)
　(主人畫時令流民将元給厯子于監散官員毁抹若/是不來申報及稱帶却厯子並仰量行科決不得鹵)
　(莽重叠給印厯子/亦不得阻滯流民)
(一逐耆盡各均匀納下斛斗切慮流民于逐耆安泊不/  均仰縣司勘㑹據流民多處耆分酌量人數發遣䟎)
　(併于少處耆分安泊令逐耆均匀支散救濟若是流/民安泊處稳便不願起移即䟎併别耆斛斗就便支)
　(俵不得抑勒流/民須令起移)
(一州縣鎮城郭内流民若差委本處見任官員亦先且/  躬親排門抄劄逐户家口數依此給與厯子每一度)
　(并支五日米豆候食盡挨排日/分接續支給米豆一般施行)
(一逐州除逐處監放官員仍請委通判或選差清幹職/  官一員住本州界内往來都大提舉諸縣支散米豆)
　(官吏仍㸃檢逐耆元納并逐官支散文厯一依逐件/鈐束指揮施行仍親到所支散米豆處仔細體問流)
　(民所請米豆委的均濟别無漏落如有官員弛慢不/切用心信縱手下公人作弊減刻流民合請米豆不)
　(得均濟即宻具事由申報本州别/選差官充替訖申當司不得蓋庇)
(一所支斛斗如州縣内支絶已納到告諭斗斛外有未/  催到數目便且于省倉斛斗内權時借支據見欠斛)
　(斗如未足處亦逐旋請𦂳切催/促不得闕絶支散闕誤流民)
(一每官一員在縣摘道手分斗子各一名隨行幹當仍/  給升斗各一隻仍差本縣公人三兩人當直如在縣)
　(公人數少即權差壯/丁亦不得過三人)
(一所差官員除見任官外應係權差請官如手下幹當/  人并耆壯等及流民内有作過者本官不得一面區)
　(分具事由押送/本縣勘㫁施行)
(一權差官每月于前項贓罰錢内支給食/  直錢五貫文見任官不得一例支給)
(一權差官已有當司封去帖牒若差見任官員即請本/  州出給文示幹當其賞罰一依當司封去權差官帖)
　(牒内事/理施行)
(一纔候起支當司必然别州差官徧詣逐州逐縣逐耆/  㸃檢如有一事一件違慢本州承牒手分并縣司官)
　(吏必然勘罪嚴㫁/的不虚行指揮)
(一逐州縣鎮候差定官員将印行指揮畫/  一抄劄一本付逐官收執照㑹施行)
(一勘㑹二麥将熟諸處流民盡欲歸鄉㝷指揮逐州并/  監散官員将見今籍定流民據每人合請米豆數目)
　(自五月初一日算至五月終一併/支與流民充路糧令各任便歸鄉)
(一指揮出榜青淄等州河口曉示與/  免流民税渡錢仍不得邀難住滯)
(一指揮青淄等州曉示道店/  不得要流民房宿錢事)
右具如前事須各牒青淄濰登萊五州候到各請一依
前項逐件指揮施行訖報所有當司封去帖牒如右剰
數却請封送當司不得有違
富弼宣問救濟流民事劄子曰臣復奉聖旨取索擘畫
救濟過流民事件今節畧編纂作四冊具狀繳奏去訖
臣部下九州軍其間近河五州頗熟遂醵于民得粟十
五萬斛(第一等兩石第五等/三斗而已民甚樂輸)只今人户就本村耆隨處
散納貴不傷土民(多差官員領之見任不足即/借倩前資寄任待闕閒官)又先時
已于州縣城鎮及鄉村抄下舍宇十餘萬間流民來者
隨其意散處民舍中逐家給一厯厯各有號使不相侵
欺仍厯前計定逐家口數及合給物數令官員詣逐廂
逐耆就流人所居處每人日給生豆米各半升流民至
者安居而日享食物又以其散在村野薪水之利甚不
難致以此直養活至去年五月終麥熟仍各給與一去
路糧而遣歸而按籍總三十餘萬人此是以必死之中
救得活者也與夫只于城中煑粥使四逺飢羸老弱每
日奔走屯聚城下終日等候或得或不得閃誤死者大
不侔也其餘未至羸病老弱稍營運自給者不預此籍
然亦徧曉示五州人民應是山林河泊有利可取者其
地主不得占恡一任流民採掇如此救活者甚多即不
見數目山林河泊地主寧非所損然損者無大害而流
民獲利者便活性命其利害皎然也又減利物廣招兵
從一萬餘人(㝷常利物每一/人可招三人)有四五口及四五萬人大
約通計不下四五十萬人生全傳云百萬者妄也謹具
劄子奏聞
蘇軾奏臣在浙江二年親行荒政只用出糶常平米一
事更不施行餘䇿若欲抄劄飢貧不惟所費浩大有出
無收而此聲一布飢民雲集盜賊疾疫客主俱斃惟有
依條将常平斛斗出糶即官司簡便不勞抄劄勘㑹給
納煩費但得數萬石斛斗在市自然壓下物價境内百
姓人人受賜古今之法莫良于此
曽鞏救災議曰河北地震水災有司建言請發倉廪與
之粟壯者人日二升幼者人日一升然百姓暴露乏食
已廢其業矣使之相率日待二升之廪于上則其勢必
不暇乎他為是農不復得修其畎畝商不復得治其貨賄
工不復得利其器用閒民不復得轉移執事一切棄百
事而束意于待升合之食以偷為性命之計是直以餓
殍養之而已非深思逺慮為百姓長計也以中户計之
户為十人壯者六人月當受粟三石六斗幼者四人月
當受粟一石二斗率一户月當受粟五石難可以久行
也不行則百姓何以贍其後久行之則被水之地既無
秋成之望非至來歲麥熟賑之未可以罷自今至于麥
熟凡十月一户當受粟五十石今被災者十餘州州以
二十萬户計之中等以上及非災害所被不仰食縣官
者去其半則仰食縣官者為十萬户食之不遍則為施
不均而民猶無告者也食之徧則當用粟五百萬石而
足何以辦此又非深思逺慮為公家長計也至于給授
之際有淹速有均否有真偽有㑹集之擾有辨察之煩
措置一差皆足致弊又羣而處之氣久蒸薄必生疾癘
此皆必至之害也且此不過能使之得旦暮之食耳其
于屋廬修築之費将安取哉屋廬修築之費既無所處
而就食于州縣必相率而去其故居雖有頽墻壞屋之
尚可全者故材舊瓦之尚可因者什器衆物之尚可賴
者必棄之而不暇顧甚則殺牛馬而去之者有之伐桑
棗而去之者有之其害又可謂甚也萬一或出于無聊
之計有窺倉庫盜一囊之粟一束之帛者彼知己負有
司之禁則必鳥駭䑕竄竊弄鋤梃于草茆之中以扞游
徼之吏强者既囂而動則弱者必隨而聚矣不幸或連
一二城之地有枹鼓之警國家胡能晏然而已乎然則
為今之䇿下方紙之詔賜之以錢五十萬貫貸之以粟
一百萬石而事定矣何則今被災之州為十萬户姑計
一户得粟十石得錢五千下户常産之貲平日未有及
此者也彼得錢以全其居得粟以給其食則農得修其
畎畝商得治其貨賄工得利其器用閑民得轉移執事
一切得復其業而不失夫常生之計與專意以待一升
之廪于上而勢不暇乎他為豈不逺哉由有司之説則
用十月之費為粟五百萬石由今之説則用兩月之費
為粟一百萬石況貸之于今而收之于後足以賑其艱
乏而終無損于儲偫之實所實費者錢五鉅萬貫而已
此可謂深思逺慮為公家長計者也
朱子社倉法曰臣所居建寧府崇安縣開耀鄉有社倉
一所係昨乾道四年鄉民艱食本府給到常平米六百
石委臣與本鄉土居朝奉郎劉如愚同其賑貸至冬收
到元米次年夏間本府復令依舊貸與人户冬間納還
臣等申府措置每石量收息米二斗自後逐年依舊斂
散或遇小歉即蠲其息之半大饑即盡蠲之至今十有
四年量支息米造成倉厫三間收貯已将元米六百石
納還本府其見管三千一百石並是累年人户納到息
米已申本府照㑹将來依前斂散更不收息每石只收
耗米三升係臣與本鄉土居官及士人數人同其掌管
遇斂散時即申府差縣官一員監視出納以此之故一
鄉四五十里之間雖遇凶年人不闕食竊謂其法可以
推廣行之他處乞特依義役體例行下諸路州軍曉諭
人户有願依此置立社倉者州縣量支常平倉米斛責
與本鄉出等人户主執斂散毎石收息二斗仍差本鄉
土居官員士人有行義者與本縣官同其出納收到息米
十倍本米之數即送元米還官却将息米斂散毎石只
收耗米三升其有富家情願出米作本者亦從其便息
米及數亦與撥還如有鄉土風俗不同者更許隨宜立
約申官遵守實為久逺之利其不願置立去處官司不
得抑勒則亦不至騷擾
一逐年五月下旬新陳未接之際預于四月上旬申府
乞依例給貸仍乞選差本縣清强官一員人吏一名斗
子一名前來與鄉官同其支貸
一申府差官訖一面出榜排定日分分都支散先逺後
近一日一都曉示人户産錢六百文以上及自有營運
衣食不闕不得請貸各依日限具狀(狀内開説大/人小兒口數)結保
每十人結為一保逓相保委如保内逃亡之人同保均
賠取保十人以下不成保不支正身赴倉請米仍仰社
首保正副隊長大保長並各赴倉識認面目照對保簿
如無偽冒重叠即與簽押保明其社首保正等人不保
而掌主保明者聽其日監官同鄉官入倉據狀依次支
散其保明不實别有情弊者許人告首隨事施行其餘
即不得妄有邀阻如人户不願請貸亦不得妄有抑勒
一收支米用淳熙七年十二月本府給到新漆黒官桶
及官斗仰斗子依公平量其監官鄉官人從逐㕔只許
兩人入中門其餘並在門外不得近前挨拶攙奪人户
所請米斛如違許被擾人當㕔告覆重作施行
一豐年如遇人户請貸官米即開兩倉存留一倉若遇
飢歉則開第三倉專賑貸深山窮谷耕田之民庶幾豐
荒賑貸有節
一人户所貸官米至冬納還不得過十一月下旬先于
十月上旬定日申府乞依例差官将帶吏斗前來公其
受納兩年交量舊例每石收耗米二斗今更不收上件
耗米又慮倉厫折閲無所從出每石量收三升准備折
閲及支吏斗等人飯米其米正行附厯收支
一申府差官訖即一面出榜排定日分分都交納先近
後逺一日一都仰社首陳長告報保頭告報人户逓相
糾率造一色乾硬糙米具狀同保共為一狀未足不得
交納如保内有人逃亡即同保均賠約足赴倉交納監
官鄉官吏斗人等至日赴倉受納不得妄有阻節及過
數多取其餘並依給米約束施行其收米人吏斗子要
知首尾次年夏支貸日不可差換
一收支米訖逐日轉上本縣所給印厯事畢日具總數
申府縣照㑹
一毎遇支散交納日本縣差到人吏一名斗子一名社
倉算交司一名倉子兩名毎名日支飯米一斗約半日
發遣裹足米二石共計米一十七石五斗又貼書一名
貼斗一名各日支飯米一斗約半月發遣裹足米六斗
共計四石二斗縣官人從共一十名每名日支飯米五
升十日共計米八石五斗已上共計米三十石二斗一
年收支兩次共用米六十石四斗逐年蓋墻并買藁薦
收補倉厫約米九石通計米六十九石四斗
一排保式某里第某都社首某人今同本都大保長隊
長編排到都内人口數下項
一請米狀式某都第某保隊長某人大保長某人下某
處地名保頭某人等幾人今逓相保委就社倉借米每
大人若干小兒減半候冬收日備乾硬糙米每石量收
耗米三升前來送納保内一名走失事故保内人情願
均賠取足不敢有違謹狀
一簿書鎖鑰鄉官公共分掌其大項收支須同監官簽
押其餘零碎出納即委官公共掌管務要均平不得徇
私容情别生奸弊
一如遇豐年人户不願請貸至七八月而産户願請者
聽
一倉内屋宇什物仰守倉人常切照管不得毁損及借
出他用如有損失鄉官㸃檢勒守倉人賠償如些小損
壞逐時修整大叚改造臨時具因依申府乞撥米斛
宋隆興中中書門下省言河南江西旱傷立賞格以勸
積粟之家凡出米賑濟係崇尚義風不與進納同
　丘濬曰鬻爵非國家美事然用之他則不可用之于
　救荒則是國家為民無所利之也宋人所謂崇尚義
　風不與進納同是也臣願遇歲凶荒民間有積粟者
　輸以賑濟則定為等第授以官秩自逺而來者并計
　其路費授官之後給與璽書俾有司加禮優待與見
　任同雖有過犯亦不追奪如此則平寧之時人争積
　粟荒歉之歲民爭輸粟矣是亦救荒之一䇿也
宋淳熙敕諸虫蝗初生若飛落地主隣人隱蔽不言耆
保不即時申舉撲除者各杖一百許人告報當職官承
報不受理及受理而不即親臨撲除或撲除未盡而妄
申盡净者各加二等諸官司荒田牧地同經飛蝗住落
處令佐應差募人取掘虫子而取不盡因致次年生發
者杖一百諸蝗虫生發飛落及遺子而撲掘不盡致再
生發者地主耆保各杖一百
又因穿掘打撲損苖種者除其税仍計價官給地主錢
數毋過一頃(𤣥扈先生曰見北人云蝗子初生在/地土脉墳起趂此撲除極易為力)
王禎備荒法曰北方高亢多粟宜用竇窖可以久藏南
方墊溼多稻宜用倉廪亦可歴逺年其備旱荒之法則
莫如區田區田者起于湯旱時伊尹所制斸地為區布
種而灌溉之救水荒之法莫如櫃田櫃田者于下澤沮
洳之地四圍築土形高如櫃種蓺其中水多浸淫則用
水車出之可種黄穋稻地形高處亦可陸種諸物(區田/櫃田)
(詳見農/器譜)此皆救水旱永逺之計也備虫荒之法惟捕之
乃不為之災然蝗之所至凡草木葉靡有遺者獨不食
芋桑與水中菱芡(亦不食/豌豆)宜廣種此其餘則果食之脯
米豆之麵棲于山者有枌葛(取葛根/肉為枌)蕨萁(取蕨根搗碎/以水淘汰停)
(粉為/萁)蒟蒻橡栗之利瀕于水者有魚鱉蝦蟹皆可救飢
也
　
　
　
　
　農政全書卷四十三
欽定四庫全書
　農政全書卷四十四
　　　　　　　　　　　　明　徐光啓　撰
　　荒政
　　　備荒考中
洪武元年八月詔曰今歲水旱去處所在官司不拘時
限從實踏勘實災租税即與蠲免
永樂九年七月戶部言賑北京臨城縣饑民三百餘户
給糧三千七百石有竒上曰國家儲蓄上以供國下以
濟民故豐年則斂凶年則散但有土有民何憂不足今
後但遇水旱民饑即開倉賑給無令失所
洪熙元年正月詔曰各處遇有水旱災傷所司即便從
實奏報以慿寛恤毋得欺隱坐視民患
宣德二年十一月詔曰各處鹽糧税糧除宣徳二年以
來未完者依例徵納其宣徳三年税糧鹽糧以十分為
率蠲免三分
宣徳三年三月工部侍郎李新自河南還言山西民饑
流徙至南陽諸郡不下十萬餘口有司軍衞各遣人捕
逐民死亡者多上諭夏原吉曰民饑流移豈其得已仁
人君子所宜矜念昔富弼知青州飲食居處醫藥皆為
區畫山林湖泊之利聽民取之不禁所活至五十餘萬
人今乃使之失所不仁甚矣其即委官往同布政司及
府縣官加意撫綏發倉廩給之隨所至居住有捕治者
罪之
宣徳九年十月敇諭廵撫侍郎周忱比聞直𨽻亢旱人
民乏食爾等即委官前去於所在官倉量給米糧賑濟
毋得坐視民患一各處府州縣逃移人户其逓年拖欠
非見徴糧草爾等即同府州堂上官從實取勘見徴倶
令停徴仍設法招撫其復業蠲免糧差一年
正統五年七月敇諭工部侍郎周忱朕惟饑饉之患治
平之世不能無之惟國家思患預防其為賑濟自古聖
帝明王暨我祖宗成憲於兹洪武中倉廩有儲旱澇有
備具在令典民用賴之比年所任州縣匪人不知保民
隳廢成法凡遇饑荒民無仰給今特命爾兼總督南直
隷應天鎭江蘇州常州松江太平安慶池州寧國徽州
十府及廣徳州預備之務爾等其精選各府州縣之亷
公才幹者委之專理必在得人爾則往來提督朕承祖
宗大統夙夜惓惓以生民為心爾等其祗體朕心堅乃
操勵乃志精謀慮勤愼毋怠凡事所當行者並以便宜
施行具奏來聞勿怠勿徐湏處置有方不致騷擾而必
見成效庻使倅遇災荒民患有資不至甚艱朕選擇而
委任爾必精白一心以副委任其往懋哉如所選委官
先有别差爾則差官代理其先辦之事今選委者遇其
考滿亦湏事完然後赴京爾亦不必來朝有事但遣人
齎奏一切合行事宜條示於後故諭
(一見今官司收貯諸色課程并贓法等項鈔貫及收貯/諸色物料可以貨賣者即依時價對換穀粟或易鈔糴)
(買隨土地所產不拘稻穀米粟二麥之類務要堅實潔/淨不許挿和糠粃沙土等項并湏照依當地時直兩平)
(變易不許虧官不許擾民凡州縣正官所積預備穀粟/湏計民多寡約量足照備用如本處官庫支糴本府官)
(庫不敷具申户/部奏聞處置)
(一凡有丁力田廣及富實良善之家情願出穀粟於官/以備賑貸者悉與收受仍具姓名數目奏聞非情願者)
(不許抑/逼科擾)
(一糴米在倉每倉頒立文簿一様二扇備書所積之數/一本州縣收掌一付看倉之人收掌并用州縣印信鉗)
(記但遇饑歳百姓艱苦即便賑貸并頒州縣官一員躬/親監攴不許看倉之人擅自放攴二處文簿并書放支)
(之數還官之數亦用放支之後并將實數具申户部所/差看倉湏選忠厚中正有行止老人富户就兼收支不)
(許濫用素無行止之人及僉斗/級等項名色庻免後來作弊)
(一凡各處閘洪陂塘圩田濵江近河堤岸有損壞當修/築者先計工程多寡務要農隙之時量起人夫用工或)
(人力不敷工程多者先於𦂳要去處整理其餘以次用/工不可追急若近江河隄防工程浩大者但於受利之)
(處令起夫協同修理其起集人夫務在騐其丁力均平/差遣毋容徇私作弊凡所作工程務要堅固經久不許)
(茍且徒費人力府縣正佐/官時常廵視毋致損壞)
(一各處陂塘圩岸果有實利及比先有司或失於開報/許令條陳利民之實踏勘明白畫圖貼説具申工部定)
(奪如利不及衆/不許虛費人力)
(一但遇近經水旱災傷去處預備之事并暫停止豐年/有收依例整理或有衝决圩岸必湏修理者及時修整)
(亦湏斟/酌人力)
正統五年七月二十四日敕行在工部右侍郎周忱得
奏鎭常蘇松等府潦水為患農不及耕心為惻焉今遣
員外郎王瑛往視就齎敇諭爾爾即躬自踏勘凡各部
所渰沒不得耕種之處具實奏來處置其被水之民有
艱難乏食者悉於官倉儲糧給濟仍戒飭郡縣官善加
存恤毋令失所比聞浙江湖州嘉興皆被水患今亦命
爾一體整理朝廷專以數郡養民之務委爾爾宜夙夜
用心勤思精慮區畫以稱付託欽哉故敇
正統六年四月初八日敇行在工部左侍郎周忱比聞
應天太平池州安慶等府自去年四月以來水旱相仍
軍民艱食嘗敇南京守備等官糶糧接濟尚慮貧難之
民無由糴買朕深念之敇至爾即查究被災郡邑如果
人民缺食將預備倉糧量給賑濟加意撫綏毋令失所
仍戒飭有司官吏人等不許託此作弊違者就拿問罪
故敇
正統十四年十一月十九日遣官招撫河南流民敇曰
今聞河南開封府陳州等處多有各處逃來趂食流民
或與本處居民相聚一處誠恐其中有等小人久則至
於誘惑為非難以處置今特簡命爾往彼處㑹同左副
都御史王來及彼處三司堂上官并原專一撫流民官
員及廵按御史及本府州縣堂上能幹官平日為民所
信服者分投設法小心招撫令各自散處耕種生理有
缺食者量給米糧賑濟無田種者量撥與田耕種務令
得所宣諭朝廷恩重使之警悟不許急逼致有激變又
為患害其中果有能體朝廷恩恤各散復業者量與免
其糧差三年庻俾有所慕戀仍提督所在衞所官軍操
練軍馬固守城池如有寇盜生發即令相機剿捕毋致
滋蔓爾為近臣受朝廷之委命必湏夙夜盡心以畢乃
事不可因循怠忽有悞事機如違罪有所歸事妥民安
之時具奏俟命然後囘京故諭
萬厯十七年敇户科右給事中楊文舉曰直隷浙江係
財賦重地近該各撫按官奏報旱災異常小民饑困流
離失所朕心惻然已該部議發太僕寺馬價及南京户
部銀各二十萬兩分給賑濟今特命爾前去南直𨽻應
天蘇松等府及浙江杭嘉湖三府地方㑹同彼處撫按
官查照被災輕重人户多寡將前項銀兩通融分𣲖仍
愼選實心任事有司官員計口給賑務湏放散如法使
饑民各沾實惠不許任慿里書人等侵尅冐支其應徴
應停及改折等項錢糧仍與撫按官備細查理逐一示
諭小民無使奸猾吏胥及糧長土豪通同作弊各該承
委官員悉聼爾㑹同撫按官嚴加稽考遵照上中下定
格分别薦奬論劾倘有無知惡少乘機嘯聚假名勸借
公行搶奪甚至拒捕傷人者爾即㑹同撫按官遵照先
次諭㫖擒拿首惡審實一面梟示一面具奏若府州縣
官有縱容隱匿者從實參奏敇内開載未盡事宜聼爾
斟酌奏請施行事完之日通將賑過州縣用過銀兩數
目造冊奏繳爾受兹委任尤當持法奉公悉心經畫務
使惠溥人安以副朕軫恤小民至意如或遷延疎玩具
文塞責罪有所歸爾其欽哉故敇
席書奏疏曰(嘉靖十七年/)臣竊見今歳南京地方夏秋
旱澇相仍人民饑饉殊甚初賣牛畜繼鬻妻女老弱展
轉少壯流移或縊死於家餓死於路父老皆言今非昔
比各官已嘗具奏廷議已下賑恤但饑民甚多錢糧甚
少以此數乏錢榖茲欲按圖給濟如汲壺水以潤涸河
徒有虛聲决無實補為今日計先湏分别等第酌量緩
急以地言之江北鳯陽廬淮揚四府滁和二州為甚江
南應天鎮江太平三府次之徽寧池安蘇常等府又次
之此地有三等難於一例處也以户言之有絕㸑枵腹
垂命旦夕者有貧難已甚可營一食得免溝壑者有秋
禾全無尚能舉貸者民有三等難於一槩施也今賑恤
兩畿宜先江北次及江南二等三等州縣可也賑濟户
口宜先垂死次及可緩二等三等人民可也臣日夜籌
計今日有司倉庫既無儲備户部錢糧又難遍給考求
荒政於古率多有礙於今惟作粥一法不湏審户不湏
防奸至簡至要可以舉行時下可以救死目前今世俗
皆謂作粥不可輕舉縁曽有聚於一城不知散布諸縣
以致四遠饑民聞風併集生者勢力難給死者堆積無
計遂謂作粥之法不宜輕舉可痛可惜今計南畿相應
作粥州縣江南宜於應天太平鎮江分布一十二縣江
北擇要急者宜分布三十二縣總計四十三州縣大約
大縣設粥十六處中縣減三之一小縣減十之五如臣
賑粥事宜欵目備行各該州縣設粥厰分約日並舉凡
窮餓者不分本郡外省不分江南江北不分或軍或民
不分男女老㓜一家三口五口但赴厰者一體給粥賑
濟計自十一月中起至麥熟為止四個半月為率江南
十二縣約用米五萬餘石江北三十州縣約用米十萬
餘石有司能守此法一行餓窮垂死之人晨舉而午即
受惠三四舉而即免死亡其效甚速其功甚大此古遺
法非今創舉竊謂此法非但宜於兩畿實可推於天下
舍此而欲將今在銀兩審係貧民唱名支散飽者多或
竊冐餓者率至潰亡死者仍死逃者仍逃求補尺寸萬
萬決無能矣
林希元曰(嘉靖八年/)救荒有二難曰得人難審户難有
三便曰極貧之民便賑米次貧之民便賑錢稍貧之民
便賑貸有六急曰垂死貧民急饘粥疾病貧民急醫藥
病起貧民急湯米既死貧民急墓瘞遺棄小兒急收養
輕重繫囚急寛恤有三權曰借官錢以糶糴興工作以
助賑貸牛種以通變有六禁曰禁侵漁禁攘盗禁遏糶
禁抑價禁宰牛禁度僧有三戒曰戒遲緩戒拘文戒遣
使(戒遣使何也在得人耳如萬厯己丑之役使者如/中川之鍾化民何可不遣如江南之楊何可遣)其
綱有六其目二十有三
程文徳疏曰(嘉靖三十二年/)水災異常言官屢奏持議
未見歸一臣以今日内帑不必發大臣不必往夫救荒
莫便於近莫不便於拘宜各遣行人齎詔宣諭令各州
縣自為賑給聼其便宜處置凡官帑公廪贖納勸借茍
可濟民一不限制又近日户部申明開帑事例亦許就
本地上納即粟麥黍菽凡可救饑者得輸官計直請劄
受官(決不可/開事例)仍登計全活之數定為等則以慿黜陟即
撫按守廵賢否亦以是稽之得㫖下部行之
馮應京寔用編載張朝瑞保甲法曰弭盜救荒莫良於
保甲二者相湏並行方克成功蓋保甲為弭盜而設是
以治之之道編之也民情莫不偷安故其成也難為賑
饑而設是以養之之道編之也民情莫不好利故其成
也易先將城内以治所為中央城門為東南西北四坊
如東坊以東一保東二保東三保等為號每保統十甲
設保正副各一人每甲統十户設甲長一人南西北坊
亦如之東坊自北編起南坊自東編起西坊自南編起
北方自西編起至東北而合坊不可易而序不可亂大
約如後天八卦流行之序自東方之震起馴由南方之
離西方之兑北方之坎至東北之艮止次將境内以城
郭為中央餘外鄉邸亦分東南西北四方各量山川道
里即令在城四坊保正副分方下鄉㑹同該鄉保正副
量村莊為界編之其編亦如在城法大村分為數保中
村自為一保小村合鄰近數處共為一保一保十甲聼
自増減甲數因民居也一甲十户不可増減户數便官
查也或餘剰二三户總附一保之後名曰畸零此皆不
分土著流寓而一體編之也其在鄉四坊保正倶以在
城保正副分坊統之如在城東一保統東鄉幾保在城
東二保統東鄉幾保以至南與西北莫不皆然是保甲
者舊法也分東南西北四坊而以在城統在鄉者余之
管見也蓋計坊分統内外相維久之周知其地里熟察
其人民凡在鄉户口真偽盜賊有無饑饉輕重在城皆
得與聞或有在鄉保長抗令者即添差人役助在城保
長拿治之此法行則不煩青衣下鄉而公事自辦矣有
司惟就近隨事覺察在城保長使不為鄉邸害耳此蓋
居重馭輕强幹弱枝之意亦待衰世之微權也而於弭
盜賑饑尤為切要編完以在城四坊保數及所統在鄉
保數要見在城某坊一保統某鄉幾保某保坐落何地
名及各甲數并保正副甲長姓名倶要開寫真正書名
不許混造排行或曰往歲賑饑皆領於里甲而今欲編保
甲以代之不亦迂乎不知國初之里甲猶今時之保甲
也初以相鄰相近故編為一里今年代久遠里甲人户
皆散之四方矣每見里長領賑輒自侵隱甲首住居窵
遠難以周知及至知而來來而取取而訟訟而追追而
得計所得不足償其所失是故强者怒於言懦者怒於
色只得隱忍而去甚有鰥寡孤獨之人里甲曰彼保甲
報之我何與焉保甲曰彼里甲報之我何與焉互相推
諉使其轉死溝壑無與控訴者往往有之不若立為畫
一之法倶歸保甲蓋凡編甲之民萃處一處責之查審
其呼喚為易集其貧富為易知其奸弊為易察也昔熙
寧就村賑濟張詠照保糶米徐寧孫逐鎮分散朱文公
分都支給皆用此法何名為迂哉
附放糶倉糓法各倉所錢糧出入之地奸偽易生若不
立法稽核恐民不霑平糶實惠各縣凡遇放糶先宜當
官較准斗斛等秤務與時勢相合印單釘號給各領用
仍存一副在官備照次置官單照式刋刻聼各收銀富
民刷印塡給交銀已完之人執慿支榖每倉置木籌三
十根每根長三尺方一寸二分以天地人三字編號自
天一號歴至天十號止地人倶照編號并發委官收候
給糴榖人執照出入各富民於倉外擇一近便空處專
收價銀經收守倉居民在倉發榖該縣選發謹愼吏役
四名赴糶糓倉聽用一名掌籌傳送一名在東邊門外
查騐單票號籌放人入倉二名在西邊門内一收單騐
榖一收籌放榖出門倉内用大銅鑼一面東邊門外置
鼔一面凡有保甲人民持銀赴糴富民即時將銀秤收
明白備將保甲人名銀數并應與榖數登記號簿及塡
單付糴榖人執候類有十人先將天字號籌十根散各
執單持籌從東邊聼吏查明擊鼔三聲放入如糴榖二
石或一石五斗者必數人支領單上明註幾人進倉領
籌幾根即一人止糴糓五斗亦准領籌一根蓋有一人
即執一籌也量糓牙斗用盪平斛不許用手平斛致有
高下十人量完發榖之人將單即註發訖二字鳴鑼一
聲十人負糓齊行然後門外擊鼔放人入庻倉内不致
壅雜若散天字號籌已盡即散地字號籌地字號籌已
盡即散人字號籌計散人字號籌之時而送天字號籌
之吏已至矣相繼輪轉周流不窮如東無單籌執照而
入者與西無單籌負糓而出者及有單無籌有籌無單
并榖比單數多者許各吏一體挐送究治委官選差皁
𨽻四名守門捕役四名内外廵綽以防奸弊至晩收單
吏將單類送委官查銷委官將銀封貯縣庫仍聼道府
并府管糧官該縣正官不時親臨倉所查驗或曰限以
五斗恐貧民銀少聼其升糴恐人衆擁擠富民收銀不
及宜另擇空處每晨領糓數石或以升糶或以斗糶此
不論保甲不用單籌不拘銀錢聼其便宜令糶至晩交
價還官此亦一法也
耿橘條議曰荒年煮粥全在官司處置有法就村落散
設粥厰若盡聚之城郭少壯棄家就食老弱道路難堪
一不便也竟日伺候二飱遇夜投宿無地二不便也穢
雜易染疾疫給散難免擠踏三不便也非上人親嘗嚴
察人衆虞粥缺少増入生水食之往往致疾且有挿和
雜物於米麥中甚至有揷入白土石灰者立見斃亡以
上諸弊一一講防窮民度可藉延喘息有謂煑粥不若
分米蓋目擊其艱苦也若城郭中官司加意經理各處
村落屬慕義者主之畫地分煑澤易徧而取效速亦荒
政之不可廢者
城四門擇空曠處為粥塲繩列數十行每行兩頭豎木
橛繫繩作界饑民至令入行中挨次坐定男女異行有
病者另入一行乞丐者另入一行預諭饑民各携一器
粥熟鳴鑼行中不得動移每粥一桶兩人舁之而行見
人一口分粥一杓貯器中湏臾而盡分畢再鳴鑼一聲
聼民自便分者不患雜蹂食者不苦見遺上午限定辰
時下午限定申時亦無守候之勞庻法便而澤周也
王士性賑粥十事一曰示審法夫賑恤所以不霑實惠
者止因官照里甲排年編造而里甲細户散住各鄉不
在一處故里老得任意詭造花名借甲當乙無由查核
既居住不一則其勢不得不褁糧入城赴縣候審喧集
耽延今約報饑民不照里排止照保甲州縣官先畫分
界小縣分為十四五方大縣二三十方大約每方二十
里每方内一義官一殷實户領之如此方内若干村某
村若干保某保災民若干名先令保正副造册義官殷
實户覈完送縣仍依册用一小票粘各人自己門首縣
官親到逐保令饑民跪伏門首按册覈查排門沿户舉
目瞭然貧者既無遺漏富者又難詭名且不致聚集槩
縣之民赴縣淹待他日散粟散粥亦倶照方舉號挈領
提綱官民兩便
二曰别等第夫賑多詭冐良不如散粥便苐生儒之軰
門楣之家有寧餓死不食嗟來者則賑尤不可後也所
慮賑粟散粥兩相影射重支則倉粟不及各保正副報
册之時即確查次貧願領賑災民某人極貧願食粥災
民某人其次貧願賑者又分為二等某係正次量賑若
干某係極次應多賑若干庻無冐破
三曰定賑期賑之不霑實惠者非獨詭名冐領即賑矣
里甲一召四鄉雲集由其居錯犬牙一動百動故也及
至城市動淹旬日得不償失遂棄而歸此榖皆為里長
歇家有耳今既炤保甲可以隨方定期如初三日開倉
則初一日出示初三日賑東方災民仰天字號地字號
若干方保甲帶領應賑人赴縣餘方不許預動初四日
賑西方亦如之南北亦然如東方至者亦視其遠近以
為次第庶無積日空回之弊
四曰分食界今煑粥者多止於城内則仍為强棍所得
啜而遠者病者殘軀體者猶然溝中瘠也故莫若分界
而多置㸑所今既每方二十里則以當中一村為㸑所
州縣出示此方東至某村西至某村南至某村北至某
村但在此方之内居住饑民已報名者方得每日至村
就食令保甲察之不在此方内者申令還本方不得預
此方之食庻乎方内之民極遠者不過行十里而返近
者或一二里人縱饑餓然午得一飽緩歩而歸明日早
至決不致損命
五曰立食法夫煑粥之難難在分散待哺既衆彼我相
擠隨手授之不得人人均其多寡當令饑民至者隨其
先後來一人則坐一人後至者坐先至肩下但坐下者
即不許起一行坐盡又坐一行以面相對以背相倚空
其中街可用走動坐者令直其雙足不許蹲踞盤辟轉
身附耳人頭一亂查數為難有起便手者畢則仍回本
處坐至正午官擊梆一聲唱給一次食即令两人擡粥
桶两人執瓢杓令饑民各持碗坐給之其有速食先畢
者或不得再與再與則亂生湏將頭碗散遍然後擊二
梆高唱給二次食從頭又散亦如之又遍然後擊三梆
高唱給三次食從頭分散亦如之三食已畢縱頭食者
不得過多但求免死而已然後再查簿中誰係有父母
妻子饑病在家不能自行者以其所執瓶礶再給一人
之食與之携歸如是處分倶訖方令饑民起行其有流
民欲去東西南北從此方過者亦照此坐食但食畢即
分𣲖保甲數人欲東者押過東方欲西者押過西方送
此境訖明日不得再預此方之食恐其聚為亂階也
六曰立賑法臨賑無法則强壯先得孱弱空手甚至病
瘠者且踐踏而死矣當令各村保饑民随地遠近各定
立某處聚集弗混先後每一村保用藍旗一竿先引次
用大牌一面即照册書各姓名於上要以軍法廵行保
正副領各細户執門首原票魚貫從左而入交票於官
官騐畢鈐二斗三斗字様於票執之向厫口領榖一村
保畢堂上鳴鑼一聲仍執旗牌從右引出聼聲則左者
復入庻無混亂出者仍令原人押送關外貧民不許在
街停留富民不許邀截討債再差探馬於近城一二十
里外不時查訪違者即枷號遊示以警其餘
七曰備㸑具煑粥之榖必發於官倉不勸借富民但必
湏殷實户領之所領之榖亦不必定將原榖以夫車絡
繹於道但令伊將已榖舂用不失官數則已其所領倉
榖任從殷實户附城自糶在官胥徒不得指以糶官榖
勒掯之至於領榖之後殷寔户與保甲擇中村寛濶處
所置灶十餘座或公舘或寺院無則空地搭蓋籬泊湏
可隱風毋令饑者凍死又當多置缸桶瓢杓其碗筯則
饑民自備柴亦取給於官榖若取於保甲又必指此科
𣲖細户矣水則令保甲編户挑之煑粥之人借用殷寔
户家丁庻官與結筭榖石之時不得指他人影射為奸
人饑必成疫湏多置蒼术醋碗薫燒以逐瘟氣其粥成
之後又湏嚴禁將生水攙稀致久饑者食後暴死
八曰登日厯監㸑官署一厯簿送州縣鈐印如今日初
一日起分為二大欵一本處饑民照其坐位從頭登寫
花名趙天錢地孫𤣥李黄有父母妻子病在家下不能
來者公同保甲查的即註於本人下父係何名妻係何
姓不得冐支前件以上若干人二外處流民又分作東
西南北四小欵一某處人某人某人係欲過東者一某
係欲走西走南走北者其下即註本日保甲某人送出
境訖違者連坐保甲前件亦結以上共若干人至初二
日又分作三大欵一本處舊管饑民即昨日給過粥者
官則先照昨日舊名盡數塡此項下來者分付先儘舊
人照昨日坐定㸃名如有不到者大紅筆抹去前件總
結共若干人二本處新救饑民其有新來者令坐舊人
之下以便查㸃亦結共若干人三外處流移若流民則
每日皆新來者其昨日給過舊人除病老不能動移外
再與給食餘者不得存留照前記共若干人至初三日
以後即與初二日同但初二新收者亦作初三舊管登
如初三無新收即於本欵下註無字如此不惟人數有
所稽查有一人即有一人之食合勺米榖無由冐破
九曰禁亂民如此賑粟如此煑粥則邑無不遍之村人
無不得之食病而死者有餓而死者無矣各災民但當
安心守法聼候賑期本州縣窮民不許三三五五强行
勒借富户噪呼嚷亂致生事端其外州縣流民亦當散
處乞食不許百十為羣搶奪市集驚動鄉村違者以亂
民論先打一百棍綁縛遊示三日處以强盜之律各州
縣將本地方饑民有無勒借流民有無嘯聚盜賊有無
生發五日馬上一報見形察影預為撲滅
十曰省冗費此行審饑必以官就民本道單車就道止
用藍旗四竿執板皂𨽻四名行李一槓差遣舍快馬疋
稱是到處中火止蔬肉三器諸長吏亦宜如是如州縣
正官遍歴不完分遣佐貳或教官陰醫廵驛等官亦無
不可但湏單騎耦役自齎飲食可也
𤣥扈先生除蝗疏曰國家不務畜積不備凶饑人事之
失也凶饑之因有三曰水曰旱曰蝗地有高卑雨澤有
偏被水旱為災尚多倖免之處惟旱極而蝗數千里間
草木皆盡或牛馬毛幡幟皆盡其害尤慘過於水旱也
雖然水旱二災有重有輕欲求恒稔雖唐堯之世猶不
可得此殆由天之所設惟蝗不然先事修備既事修敇
人力茍盡固可殄滅之無遺育此其與水旱異者也雖
然水而得一邱一垤旱而得一井一池即单寒孤孑聊
足自救惟蝗又不然必藉國家之功令必湏百郡邑之
恊心必賴千萬人之同力一身一家無戮力自免之理
此又與水旱異者也總而論之蝗災甚重而除之則易
必合衆力共除之然後易此其大指矣謹條例如左
一蝗災之時謹案春秋至於勝國其蝗災書月者一百
二十有一書二月者二書三月者三書四月者十九書
五月者二十書六月者三十一書七月者二十書八月
者十二書九月者一書十二月者三是最盛於夏秋之
間與百榖長養成熟之時正相値也故為害最廣小民
遇此乏絕最甚若二三月蝗者按宋史言二月開封府
等百三十州蝗蝻復生多去歲蟄者漢書安帝永和四
年五年比歲書夏蝗而六年三月書去歲蝗處復蝗子
生曰蝗蝻蝗子則是去歲之種蝗非蟄蝗也聞之老農
言蝗初生如粟米數日旋大如蠅能跳躍羣行是名為
蝻又數日即羣飛是名為蝗所止之處喙不停嚙故易
林名為饑蟲也又數日孕子於地矣地下之子十八日
復為蝻蝻復為蝗如是傳生害之所以廣也秋月下子
者則依附草木枵然枯朽非能蟄藏過冬也然秋月下
子者十有八九而災于冬春者百止一二則三冬之候
雨雪所摧隕滅者多矣其自四月以後而書災者皆本
歲之初蝗非遺種也故詳其所自生與其所自滅可得
殄絶之法矣
一蝗生之地謹按蝗之所生必於大澤之涯然而洞庭
彭蠡具區之旁終古無蝗也必也驟盈驟涸之處如幽
涿以南長淮以北青兖以西梁宋以東諸郡之地湖漅
廣衍暵溢無常謂之涸澤蝗則生之歴稽前代及耳目
所睹記大都若此若他方被災皆所延及與其傳生者
耳畧摭往牘如元史百年之間所載災傷路郡州縣幾
及四百而西至秦晉稱平陽解州華州各二稱隴陜河
中稱絳耀同陜鳯翔岐山武功靈寳者各一大江以南
稱江浙龍興南康鎮江丹徒各一合之二十有二於四
百為二十之一耳自萬厯四十三年北上至天啟元年
南還七年之間見蝗災者六而莫盛於丁巳是秋奉使
夏州則關陜邠岐之間徧地皆蝗而土人云百年來所
無也江南人不識蝗為何物而是年亦南至常州有司
士民盡力撲滅乃盡故涸澤者蝗之原本也欲除蝗圖
之此其地矣
一蝗生之縁必於大澤之旁者職所見萬厯庚戍滕鄒
之間皆言起於昭陽呂孟湖任邱之人言蝗起于趙堡
口或言來從葦地葦之所生亦水涯也則蝗為水種無
足疑矣或言是魚子所化而職獨斷以為蝦子何也凡
倮蟲介蟲與羽蟲則能相變如螟蛉為果蠃蛣蜣為蟬
水蛆為蚊是也若鱗蟲能變為異類未之聞矣此一證
也爾雅翼言蝦善游而好躍蝻亦善躍此二證也物雖
相變大都蛻殻即成故多相肖若蝗之形酷類蝦其首
其身其紋脉肉味其子之形味無非蝦者此三證也又
蠶變為蛾蛾之子復為蠶太平御覽言豐年則蝗變為
蝦知蝦之亦變為蝗也此四證也蝦有諸種白色而殻
柔者散子於夏初赤色而殻堅者散子于夏末故蝗蝻
之生亦早晩不一也江以南多大水而無蝗蓋湖漅積
瀦水草生之南方水草農家多取以壅田就不其然而
湖水常盈草恒在水蝦子附之則復為蝦而已北方之
湖盈則四溢草隨水上迨其既涸草留涯際蝦子附於
草間既不得水春夏鬱蒸乘濕熱之氣變為蝗蝻其勢
然也故知蝗生於蝦蝦子之為蝗則因於水草之積也
一考昔人治蝗之法載籍所記頗多其最著者則唐之
姚崇最嚴者則宋之淳熙勅也崇傳曰開元三年山東
大蝗民祭且拜坐視食苖不敢捕崇奏詩云秉彼蟊賊
付畀炎火漢光武詔曰勉順時政勸督農桑去彼螟蜮
以及蟊賊此除蝗證也且蝗畏人易驅又田皆有主使
自救其地必不憚勤請夜設火坎其旁且焚且瘞乃可
盡古有討除不勝者特人不用命耳乃出御史為捕蝗
使分道殺蝗汴州刺史倪若水上言除天災者當以徳
昔劉聰除蝗不克而害愈甚拒御史不應命崇移書謂
之曰聰偽主徳不勝妖今妖不勝徳古者良守蝗避其
境謂修徳可免彼將無徳致然乎今坐視食苖忍而不
救因以無年刺史其謂何若水懼乃縱捕得蝗四十萬
石時議者諠譁帝疑復以問崇對曰庸儒泥文不知變
事固有違經而合道反道而適權者昔魏世山東蝗小
忍不除至人相食後秦有蝗草木皆盡牛馬至相噉毛
今飛蝗所在充滿加復蕃息且河南河北家無宿藏一
不穫則流離安危繫之且討蝗縱不能盡不愈於養以
遺患乎帝然之黄門監盧懷愼曰凡天災安可以人力
制也且殺蝗多必戾和氣願公思之崇曰昔楚王吞蛭
而厥疾瘳叔敖斷蛇福乃降今蝗幸可驅若縱之榖且
盡如百姓何殺蟲救人禍歸於崇不以累公也蝗害訖
息宋淳熙敇諸蟲蝗初生若飛落地主隣人隱蔽不言
耆保不即時申舉撲除者各杖一百許人告報當職官
承報不受理不即親臨撲除或撲除未盡而妄申盡浄
者各加二等諸官司荒田牧地經飛蝗住落處令佐應
差募人取掘蟲子而取不盡因致次年生發者杖一百
諸蝗蟲生發飛落及遺子而撲除不盡致再生發者地
主耆保各杖一百又因穿掘撲打損苖種者除其税仍
計價官給地主錢數毋過一頃此外復有二法一曰以
粟易蝗晉天福七年命百姓捕蝗一斗以粟一斗償之
此類是也一曰食蝗唐貞元元年夏蝗民蒸蝗曝颺去
翅足而食之臣謹按蝗蟲之災不捕不止倪若水盧懷
愼之説謬也不忍於蝗而忍於民之饑而死乎為民禦
災捍患正應經義亦何違經反道之有修徳修刑理無
相左夷狄盗賊比於蝗災總為民害寧云修徳可弭一
切攘却捕治之法廢而不為也淳熙之勅初生飛落咸
應申報撲除取掘悉有條章今之官民所未聞見似應
依倣申嚴定為公罪著之絜令也食蝗之事載籍所書
不過二三唐太宗吞蝗以為代民受患傳述千古矣乃
今東省畿南用為常食登之盤飱臣嘗治田天津適遇
此災田間小民不論蝗蝻悉將煑食城市之内用相餽
遺亦有熟而乾之粥于市者則數文錢可易一斗噉食
之餘家户囷積以為冬儲質味與乾蝦無異其朝晡不
充恒食此者亦至今無恙也而同時所見山陜之民猶
惑於祭拜以傷觸為戒謂為可食即復駭然蓋妄信流
傳謂戾氣所化是以疑神疑鬼甘受戕害東省畿南既
明知蝦子一物在水為蝦在陸為蝗即終歲食蝗與食
蝦無異不復疑慮矣
一今擬先事消弭之法臣竊謂既知蝗生之縁即當于
原本處計畫宜令山東河南南北直𨽻有司衙門凡地
方有湖蕩􁍢窪積水之處遇霜降水落之後即親臨勘
視本年潦水所至到今水涯有水草存積即多集夫衆
侵水芟刈歛置高處風戾日曝待其乾燥以供薪燎如
不堪用就地焚燒務求淨盡此湏撫按道府實心主持
令州縣官各各同心恊力方為有益若一方怠事就此
生發蔓及他方矣姚崇所謂討除不盡者人不用命此
之謂也若春夏之月居民于湖􁍢中捕得子蝦一石減
蝗百石乾蝦一石減蝗千石但令民通知此理當自為
之不煩告戒矣
一水草既去蝦子之附草者可無生發矣若蝦子在地
明年春夏得水土之氣未免復生則湏臨時捕治其法
有三其一臣見傍湖官民言蝗初生時最易撲治宿昔
變異便成蝻子散漫跳躍勢不可遏矣法當令居民里
老時加察視但見土脉墳起即便報官集衆撲滅此時
措手力省功倍其二已成蝻子跳躍行動便湏開溝捕
打其法視蝻將到處預掘長溝深廣各二尺溝中相去
丈許即作一坑以便埋掩多集人衆不論老弱悉要趨
赴沿溝擺列或持箒或持撲打噐具或持鍬鍤每五十
人用一人鳴鑼其後蝻聞金聲努力跳躍或作或止漸
令近溝臨溝即大擊不止蝻蟲驚入溝中勢如注水衆
各致力掃者自掃撲者自撲埋者自埋至溝坑倶滿而
止前村如此後村復然一邑如此他邑復然當淨盡矣
若蝻如豆大尚未可食長寸以上即燕齊之民畚盛囊
括負戴而歸烹煑暴乾以供食也其三振羽能飛飛即
蔽天又能渡水撲治不及則視其落處糾集人衆各用
繩兠兠取布囊盛貯官司以粟易之大都粟一石易蝗
一石殺而埋之然論粟易則有一説先儒有言救荒莫
要乎近其人假令鄉民去邑數十里負蝗易粟一往一
返即二日矣臣所見蝗盛時幕天匝地一落田間廣數
里厚數尺行二三日乃盡此時蝗極易得官粟有幾乃
令人往返道路乎若以金錢近其人而易之隨收隨給
即以數文錢易蝗一石民猶勸為之矣或言差官下鄉
一行人從未免蠶食里正民户不可不戒臣以為不然
也此時為民除害膚髪可捐更率人蠶食尚可謂官乎
佐貳為此正官安在正官為此院道安在不於此軰創
一警百而懲噎廢食亦復何官不可廢何事不可已耶
且一郡一邑豈乏義士若紳若弁青衿義民擇其善者
無不可使亦且有自願捐貲者何必官也其給粟則以
得蝗之難易為差無湏預定矣
一後事剪除之法則淳熙令之取掘蟲子是也元史食
貨志亦云每年十月令州縣正官一員廵視境内有蟲
蝗遺子之地多方設法除之臣按蝗蟲下子必擇堅垎
黒土高亢之處用尾栽入土中下子深不及一寸仍留
孔竅且同生而羣飛羣食其下子必同時同地勢如蜂
窠易㝷覔也一蝗所下十餘形如豆粒中止白汁漸次
充實因而分顆一粒中即有細子百餘或云一生九十
九子不然也夏月之子易成八日内遇雨則爛壞否則
至十八日生蝻矣冬月之子難成至春而後生蝻故遇
臘雪春雨則爛壞不成亦非能入地千尺也此種傳生
一石可至千石故冬月掘除尤為急務且農力方閒可
以從容搜索官司即以數石粟易一石子猶不足惜苐
得子有難易受粟宜有等差且念其衝冐嚴寒尤應厚
給使民樂趨其事可矣臣按以上諸事皆湏集合衆力
無論一身一家一邑一郡不能獨成其功即百舉一隳
猶足僨事唐開元四年夏五月勅委使者詳察州縣勤
惰者各以名聞繇是連歲蝗災不至大饑蓋以此也臣
故謂主持在各撫按勤事在各郡邑盡力在各郡邑之
民所惜者北土閒曠之地土廣人稀每遇災時蝗陳如
雲荒田如海集合佃衆猶如晨星畢力討除百不及一
徒有傷心慘目而已昔年蝗至常州數日而盡雖緣官
勤亦因民衆以此思之乃愈見均民之不可已也
一備蝗雜法有五
　一王禎農書言蝗不食芋桑與水中菱芡或言不食
　菉豆豌豆豇豆大麻􁊼麻芝麻薯蕷凡此諸種農家
　宜兼種以備不虞
　一飛蝗見樹木成行多翔而不下見旌旗森列亦翔
　而不下農家多用長竿挂衣裙之紅白色光彩映日
　者羣逐之亦不下也又畏金聲砲聲聞之遠舉總不
　如用鳥銃入鐵砂或稻米擊其前行前行驚奮後者
　隨之去矣
　一除蝗方用稈草灰石灰灰等分為細末篩羅禾榖
　之上蝗即不食
　一傅子曰陸田命懸于天人力雖修茍水旱不時一
　年之功棄矣水田之制由人力人力茍修則地利可
　盡也且蟲災之害又少于陸水田既熟其利兼倍與
　陸田不侔矣
　一元仁宗皇慶二年復申秋耕之令蓋秋耕之利掩
　陽氣于地中蝗蝻遺種翻覆壞盡次年所種必盛于
　常禾也
𤣥扈先生曰荒饑之極則辟榖之法亦可用為辟榖方
者出于晉惠帝時黄門侍郎劉景先遇太白山隱士所
傳曽見石本後人用之多騐今録于此昔晉惠帝時永
寧二年黄門侍郎劉景先表奏臣遇太白山隱士傳濟
饑辟榖仙方上進言臣家大小七十餘口更不食别物
惟水一色若不如斯臣一家甘受刑戮今將真方鏤板
廣傳天下大豆五斗淨淘洗蒸三遍去皮又用大麻子
三斗浸一宿漉出蒸三遍令口閉右件二味豆黄搗為
末麻仁亦細擣漸下黄豆同搗令匀作團子如拳大入
甑内蒸從初更進火蒸至夜半子時住火直至寅時出
甑午時㬠乾搗為末乾服之以飽為度不得食一切物
第一頓得七日不饑第二頓得四十九日不饑第三頓
得三百日不饑第四頓得二千四百日不饑更不服永
不饑也不問老少但依法服食令人强壯容貌紅白永
不憔悴渇即研大麻子湯飲之轉更滋潤臟肺若要重
喫物用葵子三合許水煎冷服取下其藥如金色任喫
諸物並無所損前知隨州朱貢教民用之有騐序其首
尾勒石于漢陽軍大列山太平興國寺又傳寫方用黒
豆五斗淘淨蒸三遍㬠乾去皮細末秋麻子三升温浸
一宿去皮㬠乾為細末細糯米三升做粥熟和擣前二
味為劑右件三味合搗為如拳大入甑中蒸一宿從一
更發火蒸至子時日出方纔取出甑㬠至日午令乾再
搗為末用小棗五斗煑去皮核同前三味為劑如拳頭
大再入甑中蒸一夜服之一飽為度如渇者淘麻子水
飲之便更滋潤臟腑芝蔴汁無白湯亦得少飲不得别
食一切之物又許真君方武當山李道人傳累試有騐
避難歇食方用白麫六兩黄蠟三兩白膠香五兩右拌
將前麫冷水凍令熟如打麫一同然後為圓如黒豆大
日㬠乾再將蠟溶成汁了將圓子投入内打令匀候冷
單紙褁安在淨處如服時每日早晨空心可服三五十
丸冷水嚥下不得熱食如要喫時任意不妨又服蒼术
方用蒼术一斤好白芝蔴香油半斤右件將术用白米
泔浸一宿取出切成片子前香油炒令熟用瓶盛取毎
日空心服一撮用冷水湯嚥下大能壯氣駐顔色辟邪
又能行履饑即服之詳此數方其間所用品味不出乎
榖民間亦難卒得若官中預蓄品味饑歲荒年給賜饑
民無資粮賑濟之勞而可延餓莩時月之命寔益世之
方安可袐而不流傳哉
　農政全書卷四十四
欽定四庫全書
　農政全書卷四十五
　　　　　　　　　　　　明　徐光啟　撰
　　荒政
　　　備荒考下
張朝瑞建議常平倉厫曰伏覩大明會典洪武初令天
下縣分各立預備四倉官為糴榖收貯以備賑濟就責
本地年高篤實人民管理蓋次災則賑糶其費小極災
則賑濟其費大曰賑濟則賑糶在其中矣賑糶即常平
法也奈何歲久法湮各州縣僅存城内預備一倉其餘
鄉社倉盡亡之矣看得天災流行國家代有則救荒之
政誠當亟講顧既荒而賑救之也難未荒而預備之也
易今之談荒政者不越二端曰義倉曰社倉此預備而
歛散者也曰平糶曰常平此預備而糶糴者也昔魏李
悝平糶法中饑則發中熟之所歛大饑則發大熟之所
歛而糶之漢耿壽昌請令邊郡築倉以榖賤時則増價
而糴以利農榖貴時則減價而糶以利民名曰常平倉
英雄豪傑先後所見略同萬世理荒之上策在是矣今
欲為生民長久之計則常平倉斷乎當復者兹欲令各
屬縣備查四鄉有倉者因之有而廢者修之無者各於
東西南北適中水陸通達人煙輳集高阜去處官為各
立寛大堅固常平倉一所倉基約四畆合用工料本道
查發贓罰并該府縣查處無礙官銀輳合陸續備辦建
造每歲將守巡道及府縣所理罪犯抵贖實將一半糴
榖入倉或查有廢寺田產及無礙官銀聼其隨宜糴買
又或民願納榖者一如祖宗已行之法一千五百石請
勅奬為義民三百石以上勒石題名或如近日救荒之
令二百石以上給與冠帶五十石以上給與旌扁大約
每鄉一倉上縣糴榖五千石中縣糴榖四千石下縣糴
榖三千石各實之但不許逼抑科擾平民各擇近倉殷
富篤實居民二名掌管免其雜差准其開耗每收榖一
百石待後發糶之時每名准與平糶三石二名共糶六
石以酬其勞糶完即換掌管勿使重役城中預備倉照
常造送查盤四鄉常平倉免送查盤止於年終各倉經
管居民將舊管新收開除實在總撒數目用竹紙小冊
開報該縣縣將四倉類冊申送各院并布政司及道府
查考凡收糶倶該縣掌印官或委賢能佐貳官監督不
許濫委滋弊榖到用該縣原發較勘平凖斛斗收量明
白暫貯别所積至百石以上方許禀官一收如有臨收
畱難及未收虚出倉收既收侵盗私用冐借虧欠等弊
查追完足各縣徑自從輕發落其有侵冐至百石者通
詳定奪每歲秋冬之交本道或該府掌印管糧官單車
間一巡視以防掌印官之治名而不治實者每除無饑
小饑之年不糶外或値中饑大饑四鄉管倉人役禀官
監糶另委富民數名用官較平等收銀其出糶一節當
與四隣保甲之法並行如該鄉榖多即糶榖一日保甲
一週榖少則糶榖分為二三日或四五日保甲一週務
使該鄉積貯之榖數可待飢民冬春之糴數方善四鄉
不能盡同各宜審量行之大率賑糶與賑濟不同不必
每甲㝷貧民而審别之以多寡其榖數如一甲應糴五
斗或一石或二石則甲甲皆同惟以榖攤人不因人増
榖糴銀每甲一封亦可庶乎易簡不擾或甲中十家輪
糴則每日每甲糴不過二人每人糴不過二斗此荒年
賑糶之大較也每鄉除無災都保不開外先期將有災
保甲派定次序分定月日某日糶某保某甲某日糶某
保某甲明日出令保正副公舉貧民至期令其持價糴
買如富者混買連坐保甲仍行宋張詠賑蜀之法一家
犯罪十家皆坐不得糶中饑糶倉榖之半大饑糶倉榖
之全倶照原糴價銀出糶不可加増寧減之大約減荒
年市價三分之一方可壓下榖價不至騰踴或倉榖糶
盡而民饑未巳則愼選員役持所糶之榖本赴有收去
處循環糴糶源源而來民自無飢救荒有功員役分别
奬賞此蓋儲用社倉之法而糶用常平之意者也四鄉
糶完即將榖價送官聼掌印官於秋成之日就近各選
殷實人户領銀盡數照時價糴榖雖牙脚等費晒揚等
耗與造冊紙張工食等項倶准開銷其榖晒揚乾潔官
監上倉如法安置仍總計糴榖正銀并牙脚折耗等費
每石約共銀若干報官貯冊以為日後出糶張本官不
得將銀貯庫過冬致高殺價難買如榖賤不糴責有所
歸是倉不設於空僻去處者恐荒年盗起是齎之糧也
榖不隷於臺使查盤者恐委盤問罪是遺之害也行平
糶之政而不用稱貸取息之法者恐出納追呼蹈青苖
法之擾民也蓋社倉之法立則以時歛散富者不得取
重息而貧民霑惠於一歲之中常平之法立則減價糶
賣富者不得騰高價而貧民受賜於數十年後大飢之
日昔蘇文忠公自謂在浙中二年親行荒政只用出糶
常平米一事更不施行餘策若欲抄劄饑貧不惟所費
浩大有出無收而此聲一布饑民雲集盜賊疾疫客主
倶敝惟有依條將常平斛斗出糶即官司簡便不勞抄
劄勘會給納煩費但將數萬石斛斗在市自然壓下物
價境内百姓人人受賜此前賢已試之法信不我欺故
曰常平法斷當復也就經金衢二府勘議申呈隨該本
道看得城内之預備倉以待賑濟然有出無收其費甚
鉅四鄉之社倉以待歛散然易散難歛其弊頗多惟常
平倉胡端敏公所謂不必更為立倉就當藏榖于四鄉
倉之側者其法專主糶糴而糴本常存蓋不費之惠其
惠易徧弗損之益其益無方誠救荒之良策矣矧今節
奉明文建倉積榖以備凶荒此正興復常平倉之大機
也但積榖固難建倉尤難建一時美觀之倉非難建百
年永賴之倉為難欲如法建倉非多方處費不可今據
二府屬縣查勘四鄉倉基雖各就緒而營造之費則未
備也本道隨查將守巡兩道項下紙贖每縣先坐發銀
四十兩各為買基造倉之費餘少工料合聼陸續議處
外惟事當經始若非仰藉各院明示允賜遵行曷克有
濟合無候詳允日備行各府定委管糧通判專董其事
仍嚴督各縣掌印官先將查出各鄉倉基舊址及空閒
官地并尚義捐助者聼從建倉外若係湊買民地即以
所發紙贖照時値給買不得虧損於民其倉務要宏敞
堅固可垂百年蓋藏之計寧廣毋狹寧質毋文毋惜小
費毋急近功見在興工匠役食費應照府議行令各縣
酌量動支預備倉榖給用倉簿内按季開報欠少工料
價値悉聼本道陸續查發贓罰或該府縣查處無礙官
銀請詳動支輳合建造並不許分毫科擾里甲如工費
一時不能接濟許於四倉之中擇近便或一倉或二倉
先行起建餘聼漸舉至於各倉榖本以後許將守巡道
并府縣所理罪犯紙贖實將一半糴榖入倉仍聼查處
别項無礙官銀隨宜糴買陸續積貯不急取盈如民間
有義助建倉及輸粟備賑者照依前例呈請分别奬勸
但不許坐派大户科罰擾民其餘糴買安置掌管稽查
糶放等項事宜悉照前議舉行工完之日聼道府親行
查閲有功員役甄别奬賞年久倉有損壞如無官銀准
及時支榖修理但不許賤算榖價仍令該府縣掌印官
遵照新頒保民實政簿式將創修過倉厫積貯過榖數
等項逐欵填造遇䝉各院巡歴復命及本官考滿一體
申送稽核中間未盡事宜俟本道博採輿論隨時斟酌
舉行
一定倉基　凡倉基倶南向以四畝為率或地不足四
畝者聼其隨地建造前後左右段落務要酌量停匀毋
使偏邪甚有基地不足三畝者聼其將社學及看倉耳
房從便另造于别地不造入倉内亦可然地基窄狹者
正㕔房門可小而兩倉房間架斷不可小以其毎間盛
榖原約四百石有餘小則難容也各倉基址必擇高阜
之處以避水濕侵榖若地有不平者須塡補方正平坦
方可興工四面水道必開濬歸一不得聼其二三漫流
各縣先將四倉四至丈尺畝數坐落地名與應建倉厫
㕔舍間數每倉畫圖一張貼説明白并應給買民基價
數一一勘處停妥徑送二道及該府㕔查覈
一定倉式　保民實政簿開各縣立四鄉倉每縣積榖
務期萬石為率州縣大者倍之則大縣當儲二萬石中
縣一萬五千石小縣一萬石矣今議頒倉式該府㕔督
令各縣相度地基依式建造每縣各分四鄉每鄉建倉
一所　頭門一座約高一丈三尺八寸中闊一丈入深
連簷一丈七尺六寸兩傍耳房每間闊八尺以便住看
倉人役頂上用大竹箯覆之蓋瓦大門二扇每扇闊三
尺　東西厫房大縣共該貯榖五千石每邊應造厫房
七間中縣約共四千石每邊應造厫房五間小縣約共
二千五百石每邊應造厫房三間　每厫房一間約貯
榖四百石以上約高一丈三尺六寸闊一丈一尺二寸
入深一丈六尺厫内先用地工將厫深築堅實外簷用
石板鑲砌内用厚磚砌底仍用條石墊擱楞木從直鋪
釘松木杉木厚板方鋪簞蓆其倉頂上方木為椽椽上
用板幔板上用大􁁊竹打笆覆之笆上用土土上蓋瓦
其瓦須宻各週圍厫墻角闊二尺八寸先行築實方用
條石砌脚三層上用地伏磚扁砌純灰抿縫中用稍碎
磚瓦少以泥和塡實仍用鐵牽釫釘如地勢高燥者四
面倶用磚墻厫後及兩側墻俱包簷厫前墻上簷闊二
尺四寸不拘七間五間三間中俱隔為三段七間者中
三間兩傍各二間五間者中三間兩傍各一間三間者
亦隔三段各開三門氣樓亦如之其厫内貼墻處用木
柵釘相思縫厚板使榖不著墻以防浥爛厫口亦用相
思厚板横閘如地勢卑濕者厫前一面不用磚墻厫板
外用圓木柵欄一帶上面建廊闊五尺六寸㕔前及兩
倉外明堂空地俱用石板鋪平以便晒榖　正㕔三間
中間止作一天花板懸聖諭六條以便朔望講習鄉約
約高一丈九尺六寸中間闊一丈四尺八寸兩傍每間
闊一丈四寸入深除簷二丈八寸中間照壁門六扇㕔
前兩傍用欄杆外簷三尺頂上用便磚磚上用瓦内地
用方磚砌簷下石板幔三面墻垣墻脚闊二尺先用地
工築實方用大石板砌脚三層上用地伏磚扁砌亦用
鐵牽釫釘牢固　後社學三間或買舊磚建造約高一
丈七尺二寸中間闊一丈一尺二寸兩傍每間闊一丈
入深一丈六尺四寸頂上用幔板鋪完葢瓦内地用方
磚砌兩傍用磚砌腰墻上用窓每邊四扇中間用槅門
四扇三面墻垣墻脚闊二尺先用地工築實脚用石砌
二層高二尺上用磚砌　本倉外週圍墻垣墻脚闊三
尺五寸約高一丈一尺上用墻梯瓦蓋先用地工深築
堅實墻脚用大石塊砌高三尺方用土築務離倉墻一
二丈内可容人行其土不可貼近本墻掘取　以上各
項倉房㕔舍務期堅固經久不在華美其丈量地基起
造房屋并量木植磚石倶用大官鈔尺為凖其木匠小
尺不用須使畫一毋致參差
一辦倉料　倉厫每邊七間合用柱木毎根徑六寸矮
柱每根徑六寸桁條每根徑五寸五分抽楣每根徑四
寸椽木每根徑三寸穿栅木每根徑四寸地板楞木每
根徑五寸地板壁板每塊厚八分　正㕔三間合用中
柱木每根徑一尺一寸用實木邊柱每根徑九寸大梁
每根長二丈徑一尺四寸二梁每塊長一丈徑一尺一
寸步梁每塊長八尺徑一尺抽楣木每根徑四寸五分
桁條每根徑六寸椽木毎根徑三寸　門房三間合用
柱木每根徑五寸桁條毎根徑四寸抽楣木每根徑三
寸大門二扇每扇闊三尺　後社學三間合用柱木每
根徑六寸桁條每根徑五寸五分抽楣木每根徑三寸
五分大梁每根徑九寸長一丈八尺二梁每根徑八寸
五分長一丈椽木毎根徑二寸五分頂上用幔板鋪完
蓋瓦其餘幇機連簷門窓等項開載不盡者倶要隨宜
酌量採買製作務使與各項材木大小規式相稱　凡
磚瓦就於近倉之地立窑一二座令窑户自燒造石灰
見買地伏磚每塊長一尺二寸闊七寸厚三寸秤重十
八斤上燒常平二字開磚每塊長一尺一寸濶五寸厚
一寸上燒常平二字方磚每塊長一尺闊一尺便磚每
塊長七寸闊六寸三分瓦每塊長九寸闊七寸重一斤
半　凡採買木植倶要選擇圓長首尾相應乾燥老黄
色者毋將背山白色嫩木搪塞虛應石板採買上好青
白堅細者黄色疎爛者不用其磚瓦須擇青色者如黄
色者不用　以上各項物料各縣掌印官親將每倉應
造厫房㕔舍逐一親自從實勘估酌量某項應用若干
該價若干某項應用若干該價若干估定照數給銀責
令原定各役採買木石等料搬運一到即具數報掌印
官并佐貳委官及總管各查驗揀選堪用者收之不堪
者即時退換不得虛冐混收燒造磚瓦不如式者不許
混用仍置簿送縣印鈐日逐登塡收發數目明白委官
不時稽查各縣仍將查估過工料價銀總撒數目逐一
造冊報道查核　東西兩邊倉厫與正㕔一應木石磚
瓦皆用新料其門房社學材植等料倘有見成民房願
賣可以改用者一照時價給與見銀平買庶工省費亷
建造尤速惟不虧其價而人自樂從矣
一督保甲凡保甲之法先行府督令各縣舉行當趁冬
月農隙之時上𦂳督催各查照原行審編其四鄉保甲
以在城保甲分東西南北各統之凡各鄉倉工如有遲
悞即以在城保甲各催在鄉保甲以在鄉保甲各催管
工人役不得用公差下鄉恐滋煩擾
呂坤積貯條件曰榖積在倉第一怕地濕房漏第二怕
雀入䑕穿此其防禦不在人力乎大凡建倉擇於城中
最高處所院中地基務須𨫼背院墻水道務須多畱凡
鄰倉庾居民不許挑坑聚水違者罰修倉厫　一倉屋
根基須掘地實築有石者石為根脚無石者用熟透大
磚磨邊對縫務極嚴匝厚湏三尺丁横倶用交磚做成
一家以防地震房須寛寛則積不蒸須高高則氣得洩
仰覆瓦須用白礬水浸雖連陰彌月亦不滲漏梁棟椽
柱務極粗大應費十金者費十五二十金一時無處搆
利於茍完數年即更實貽之倍費故善事者一勞永逸
一費永省究竟較多寡一費之所省為多也以室家視
倉厫者當細思之　一風窓本為積熱壞榖而不知雀
之為害也既耗我榖而又遺之糞食者甚不宜人今擬
風窓之内障以竹篾編孔僅可容指則雀不能入倉墻
成後洞開風窓過秋始得乾透其地先鋪煤灰五寸加
鋪麥糠五寸上墁大磚一重糯米雜信浸和石灰稠黏
對合磚縫如木有餘再加木板一週缺木處所釘蓆一
週可也　一假如倉厫五間東西稍間各用板隔斷與
門楣齊榖止積於四間畱板隔東一間如常閒空値六
七月久陰氣濕或新收榖石生性未除倘不發洩必生
内熱州縣官責令管倉人役將榖自東第三間起倒入
東一間閒空之處一間倒一間是滿倉翻轉一遍熱氣
盡洩本味自全何紅腐之有　一大倉禁用燈火今各
倉積柴安竈全無禁約萬一火起何以捄之以後不許
仍用官吏以下飯食外面喫來不得已者送飯冬月但
用湯壺如違重治　一倉斛有洪武年間鐵様用木邊
角以鐵葉褁之以防開縫仍用印烙其四裏以防剜穵
但有不係官烙自作矮身闊口及小出大入者坐贓重
究
附笋粥法吳興掌故云嘗見山僧作笋粥幽尚可愛又
云山僧煑笋用大塊云薄則味脱大塊久煑令軟其味
自全贊寧寄問天目舊友山中所出伊僧報詩云山中
人事違天眼中修定我本無根株只將笋為命但笋亦
有毒須用薑或茱萸醬制之一説滑利大腸而益于肺
謂之刮腸笓一云竹實少陽之氣而尅脾土
淡黄虀煑粥法取菜洗淨貯缸中用麥麵入滚熱水調
極薄漿澆菜上以石壓之不用鹽滲六七日後菜變黄
色味有微酸便成黄虀矣此後但以菜投入虀汁中便
可作虀更不復用麵取虀切碎虀米相兼煑粥食之每
米二升可當三升之用雖不及純米養人充塞飢腸聊
以免死亦儉歲節縮之一法也往從陽羡山中野人家
得此法念其可以度荒每用語人且如此用菜菜之用
益𢎞榖不熟曰饑菜不熟曰饉古人饑饉並言良有以
也
辟榖方用黄蠟炒粳米充饑食胡桃肉即解
千金方蜜二斤白麵六斤香油二斤茯苓四兩甘草二
兩生薑四兩去皮乾薑二兩炮為末拌匀搗為塊子蒸
熟陰乾為末絹袋盛每服一匙冷水調下可待百日(𤣥/扈)
(先生曰/未必然)
生服松栢葉法用茯苓骨碎補杏仁甘草搗羅為末取
生葉蘸水衮藥末同食香美
食草木葉法用杜仲(醋鹽炒/去絲)茯苓甘草荊芥等分為末
糊丸如桐子大每服數丸細嚼即喫草木可以充飢止
有竹實惡草不可食嘗見苦行僧人入山耽静必炒鹽
入竹筒携往云食草葉有毒惟鹽可解(𤣥扈先生曰或/云先食碧芸草)
(則草木葉/皆可食)
食生黄豆法取槿樹葉同生黄豆嚼之味不作嘔可以
下咽每日食豆二三合可度一日
服百滚水法水經百滚煎熬亦能補人曽在嚴陵見衲
僧枯坐深崖多積山柴每日煎服沸水數碗棗數枚芝
蔴合許可百日不死
療垂死飢人法邊海有失風船飄至塘船中人餓將絶
者急與食往往狼吞致死有煑稀粥潑卓上令饑人漸
漸吮食之盡生饑腸微細不堪頓食也
救水中凍死人法凡隆冬冐氷雪或入水中凍死急取
綿絮蓋煖用熱灰鋪心臍間可活若遽用火烘炙逼冷
氣入内多不能生
長史卞同序救荒本草曰植物之生於天地間莫不各
有所用茍不見諸載籍雖老農老圃亦不能盡識而可
亨可芼者皆躪藉於牛羊鹿豕而已自神農氏品嘗草
木辨其寒温甘苦之性作為醫藥以濟人之夭札後世
賴以延生而本草書中所載多伐病之物而於可茹以
充腹者則末之及也敬惟周王殿下體仁遵義孳孳為
善凡可以濟人利物之事無不畱意嘗讀孟子書至於
五榖不熟不如荑稗因念林林總總之民不幸罹於旱
澇五榖不熟則可以療饑者恐不止荑稗而已也茍能
知悉而載諸方冊俾不得已而求食者不惑甘苦于荼
薺取昌陽棄烏喙因得以裨五榖之缺則豈不為救荒
之一助哉於是購田夫野老得甲坼勾萌者四百餘種
植於一圃躬自閲視俟其滋長成熟廼召畫工繪之為
圖仍疏其花實根榦皮葉之可食者彚次為書一帙名
曰救荒本草命臣同為之序臣惟人情於飽食暖衣之
際多不以凍餒為虞一旦遇患難則莫知所措惟付之
於無可奈何故治已治人鮮不失所今殿下處富貴之
尊保有邦域於無可虞度之時乃能念生民萬一或有
之患深得古聖賢安不忘危之㫖不亦善乎神農品嘗
草木以療斯民之疾殿下區别草木欲濟斯民之饑同
一仁心之用也雖然今天下方樂雍熙泰和之治禾麥
產瑞家給人足不必論及於荒政而殿下亦豈忍覩斯
民仰食於草木哉是編之作蓋欲辨載嘉植不沒其用
期與圖經本草並傳于後世庶幾萍實有徵而凡可以
亨芼者得不躪藉于牛羊鹿豕茍或見用於荒歲其及
人之功利又非藥石所可擬也尚慮四方所產之多不
能盡録補其未備則有俟於後日云
僉事李濓序重刻救荒本草曰淮南子曰神農嘗百草
之滋味一日而七十毒由是本草興焉陶隱居徐之才
陳藏器日華子唐愼微之徒代有演述皆為療病也嗣
後孟詵有食療本草陳士良有食性本草皆因飲饌以
調攝人非為救荒也救荒本草二卷乃永樂間周藩集
錄而刻之者今亡其板濓家食時訪求善本自汴携來
晉臺按察使石岡蔡公見而嘉之以告於巡撫都御史
䝉齋畢公公曰是有裨荒政者乃下令刋布命濓序之
按周禮大司徒以荒政十二聚萬民五日舍禁夫舍禁
者謂舍其虞澤之厲禁縱民采取以濟饑也若沿江瀕
湖諸郡邑皆有魚蝦螺蜆菱芡茭藻之饒饑者猶有賴
焉齊梁秦晉之墟平原坦野彌望千里一遇大䘲而鵠
形鳥面之殍枕藉於道路吁可悲已後漢永興二年詔
令郡國種蕪菁以助食然五方之風氣異宜而物產之
形質異狀名彚既繁真贗難别使不圖列而詳説之鮮
有不以虺床當蘼蕪薺苨亂人參者其弊至於殺人此
救荒本草之所以作也是書有圖有説圖以肖其形説
以著其用首言產生之壤同異之名次言寒熱之性甘
苦之味終言淘浸烹煑蒸晒調和之法草木野菜凡四
百一十四種見舊本草者一百三十八種新増者二百
七十六種云或遇荒歲按圖而求之隨地皆有無艱得
者茍如法采食可以活命是書也有功於生民大矣昔
李文靖為相每奏對常以四方水旱為言范文正為江
淮宣撫使見民以野草煑食即奏而獻之畢蔡二公刋
布之盛心其類是夫
救荒本草總目
　草木野菜等共四百一十四種(出本草一百三十八/種新增二百七十六)
　　(種/)
　草部二百四十五種
　木部八十種
　米榖部二十種
　果部二十三種
　菜部四十六種
　　葉可食二百三十七種
　　實可食六十一種
　　葉及實皆可食四十三種
　　根可食二十八種
　　根葉可食一十六種
　　根及實皆可食五種
　　根笋可食三種
　　根及花可食二種
　　花可食五種
　　花葉可食五種
　　花葉及實皆可食二種
　　葉皮及實皆可食二種
　　莖可食三種
　　笋可食一種
　　笋及實皆可食一種
　
　
　
　
　
　
　
　
　
　
　
　
　
　
　農政全書卷四十五
欽定四庫全書
　農政全書卷四十六
　　　　　　　　　　　　明　徐光啟　撰
　　荒政(採周憲王救荒本草/)
　　　草部(葉可食/)
　
　
　
野生薑　本草名劉寄奴生江南其越州滁州皆有之
今中牟南沙崗間亦有之莖似艾蒿長二三尺餘葉似
菊葉而瘦細又似野艾蒿葉亦瘦細開花白色結實黄
白色作細筒子蒴兒盖蒿之類也其子似稗而細苖葉
味苦性温無毒
　救飢　採嫩葉煠熟水浸淘去苦味油鹽調食
　
　
　
　
　
　
　
　
刺薊菜　本草名小薊俗名青刺薊北人呼為千針草
出冀州生平澤中今處處有之苖髙尺餘葉似苦苣葉
莖葉俱有刺而葉不皺葉中心出花頭如紅藍花而青
紫色性凉無毒一云味甘性温
　救飢　採嫩苗葉煠熟水浸淘浄油鹽調食甚美除
　　　　風熱
　
　
　
　
　
　
　
　
大薊　生山谷中今鄭州山野間亦有之苗髙三四尺
莖五稜葉似大花苦苣菜葉莖葉俱多刺其葉多皺葉
中心開淡紫花味苦性平無毒根有毒
　救飢　採嫩苗葉煠熟水淘去苦味油鹽調食
　
　
　
　
　
　
　
　
山莧菜　本草名牛膝一名百倍俗名脚斯蹬又名對
節菜生河内川谷及臨胊江淮閩粤闗中蘇州皆有之
然皆不及懐州者為真蔡州者最長大柔潤今鈞州山
野中亦有之苗髙二尺已來莖方青紫色其莖有節如
鶴膝又如牛膝状以此名之葉似莧菜葉而長頗尖􁎈
(音/哨)葉皆對生開花作穂根味苦酸性平無毒葉味甘㣲
酸惡螢火陸英龜甲白前
　救飢　採苖葉煠熟換水浸去酸味淘浄油鹽調食
　
　
　
　
　
　
　
　
欵冬花　一名橐吾一名顆東一名虎鬚一名莵奚一
名氐冬生常山山谷及上黨水傍闗中蜀北宕昌秦州
雄州皆有今鈞州宻縣山谷間亦有之莖青㣲帶紫色
葉似葵葉甚大而叢生又似石葫蘆葉頗團開黄花根
紫色圖經云葉如荷而斗直大者容一升小者容數合
俗呼為蜂斗葉又名水斗葉此物不避氷雪最先春前
生雪中出花世謂之鑚凍又云有葉似萆􁚲開黄花青
紫蕚去土一二寸初出如菊花蕚通直而肥實無子陶
隠居所謂出髙麗百濟者近此類也其葉味苦花味辛
甘性温無毒杏仁為之使得紫菀良惡皁莢硝石𤣥参
畏貝母辛夷麻黄黄芩黄連青箱
　救飢　採嫩葉煠熟水浸淘去苦味油鹽調食
　
　
　
　
　
　
　
　
萹蓄　一名萹竹生東萊山谷今在處有之布地生道
傍苗似石竹葉㣲闊嫩綠如竹赤莖如釵股節間花出
甚細淡桃紅色結小細子根如蒿根苗葉味苦性平一
云味甘無毒
　救飢　採苖葉煠熟水浸淘浄油鹽調食
　
　
　
　
　
　
　
　
大藍　生河内平澤今處處有之人家園圃中多種苗
髙尺餘葉類白菜葉㣲厚而挾窄尖􁎈淡粉青色莖叉
稍間開黄花小莢其子黒色本草謂菘藍可以為靛染
青以其葉似菘菜故名菘藍又名馬藍爾雅所謂葳馬
藍是也味苦性寒無毒
　救飢　採葉煠熟水浸去苦味油鹽調食
　
　
　
　
　
　
　
　
石竹子　本草名瞿麥一名巨句麥一名大菊一名大
蘭又名杜母草鷰麥蘥(音/葉)麥生太山川谷今處處有之
苖髙一尺已來葉似獨掃葉而尖小又似小竹葉而細
窄莖亦有節稍間開紅白花而結蒴内有小黒子味苦
辛性寒無毒蓑草牡丹為之使惡螵蛸
　救飢　採嫩苖葉煠熟水浸淘浄油鹽調食
　
　
　
　
　
　
　
　
紅花菜　本草名紅藍花一名黄藍出梁漢及西域滄
魏亦種之今處處有之苖髙二尺許莖葉有刺似刺薊
葉而潤澤窊靣稍結梂彚亦多刺開紅花蘂出梂上圃
人採之採已復出至盡而罷梂中結實白顆如小豆大
其花暴乾以染真紅及作胭脂花味辛性温無毒葉味
甘
　救飢　採嫩葉煠熟油鹽調食子可笮作油用
　
　
　
　
　
　
　
　
萱草花　俗名川草花本草一名鹿蔥謂生山野花名
宜男風土記云懐姙婦人佩其花生男故也人家園圃
中多種其葉就地叢生兩邉分垂葉似菖蒲葉而柔弱
又似粉條兒菜葉而肥大葉間攛葶開金黄花味甘無
毒根凉亦無毒葉味甘
　救飢　採嫩苖葉煠熟水浸淘浄油鹽調食
　𤣥扈先生曰花葉芽俱嘉蔬不必救荒根亦可作粉
　如治蕨法邇嵗洊飢山民多頼之京師人食其土中
　嫩芽名扁穿花葉芽俱嘗過
　
　
　
　
　
　
　
　
車輪菜　本草名車前子一名當道一名芣苢一名蝦
蟇衣一名牛衣一名勝舄菜爾雅云馬舄幽州人謂之
一舌草生滁州及真定平澤今處處有之春初生苖葉
布地如匙而累年者長及尺餘又似玉簮葉稍大而薄
葉叢中心攛葶三四莖作長穂如䑕尾花甚宻青色㣲
赤結實如葶藶子赤黒色生道傍味甘鹹性寒無毒一
云味甘性平葉及根味甘性寒常山為之使
　救飢　採嫩苗葉煠熟水浸去涎沫淘浄油鹽調食
　
　
　
　
　
　
　
　
白水葒苗　本草名葒草一名鴻䕵有赤白二色爾雅
云紅籠古其大者蘬鄭詩云隰有遊龍是也所在有之
生水邉下溼地葉似蓼葉而大長有澁花開紅白又似
馬蓼其莖有節而赤味鹹性㣲寒無毒
　救飢　採嫩苗葉煠熟水浸淘浄油鹽調食洗浄蒸
　　　　食亦可
　
　
　
　
　
　
　
　
黄耆　一名戴糝一名戴椹一名獨椹一名芰草一名
蜀脂一名百本一名王孫生蜀郡山谷及白水漢中河
東陜西出綿上呼為綿黄耆今處處有之根長二三尺
獨莖叢生枝幹其葉扶疎作羊齒状似槐葉㣲尖小又
似蒺藜葉闊大而青白色開黄紫花紅槐花大結小尖
角長寸許味甘性㣲温無毒一云味苦㣲寒惡龜甲白
蘚皮
　救飢　採嫩苖葉煠熟換水浸淘洗去苦味油鹽調
　　　　食藥中補益呼為羊肉
　
　
　
　
　
　
　
　
威靈仙　一名能消出商州上洛華山并平澤及陜西
河東河北河南江湖石州寧化等州郡不聞水聲者良
今宻縣梁家衡山野中亦有之苖髙一二尺莖方如釵
股四稜莖多細茸白毛葉似栁葉靣闊邉有鋸齒又似
旋覆花葉其葉作層生毎層六七葉相對排如車輪様
有六層至七層者花淺紫色或碧白色作穂似蒲䑓子
亦有似菊花頭者結實青色根稠宻多鬚味苦性温無
毒惡茶及麺湯以甘草枝子代飲可也
　救飢　採葉煠熟换水浸去苦味再以水淘浄油鹽
　　　　調食
　
　
　
　
　
　
　
　
馬兠鈴　根名雲南根又名土青木香生闗中及信州
滁州河東河北江淮夔州浙州郡皆有今髙阜等去處
亦有之春生苖如藤蔓葉如山藥葉而厚大背白開黄
紫花頗類枸杞花結實如鈴作四五瓣葉脫時鈴尚垂
之其状如馬項鈴故得名味苦性寒又云平無毒
　救飢　採葉煠熟用水浸去苦味淘浄油鹽調食
　
　
　
　
　
　
　
　
旋覆花　一名戴椹一名金沸草一名盛椹上黨田野
人呼為金錢花爾雅云蕧盗庚出隨州生平澤川谷今
處處有之苗多近水傍初生大如紅花葉而無刺苖長
二三尺已来葉似栁葉稍寛大莖細如蒿􁟓開花似菊
花如銅錢大深黄色花味鹹甘性温㣲冷利有小毒葉
味苦性凉
　救飢　採葉煠熟水浸去苦味淘浄油鹽調食
　
　
　
　
　
　
　
　
防風　一名銅芸一名茴草一名百枝一名屏風一
名簡根一名百蜚生同州沙苑川澤邯鄲琅邪上蔡陜
西山東處處皆有今中牟田野中亦有之根上黄色與
蜀葵根相類稍細短莖葉俱青綠色莖深而葉淡葉似
青蒿葉而闊大又似米蒿葉而稀踈莖似茴香開細白
花結實似胡荽子而大味甘辛性温無毒殺附子毒惡
乾薑藜蘆白歛芫花又名石防風亦療頭風眩痛又有
叉頭者令人發狂叉尾者發痼疾
　救飢　採嫩苗葉作菜茹煠熟極爽口
　
　
　
　
　
　
　
　
鬰臭苖　本草茺蔚子是也一名益母一名益眀一名
大札一名貞尉皆云蓷(音/推)益母也亦謂蓷臭穢生海濵
池澤今田野處處有之葉似荏子葉又似艾葉而薄小
色青莖方節節開小白花結子黒茶褐色三稜細長味
辛甘㣲温一云㣲寒無毒
　救飢　採苖葉煠熟水浸淘浄油鹽調食
　
　
　
　
　
　
　
　
澤漆　本草一名漆莖大㦸苖也生太山川澤及冀州
鼎州明州今處處有之苗髙二三尺科又生莖紫赤色
葉似栁葉㣲細短開黄紫花状似杏花而瓣頗長生時
摘葉有白汁出亦能嚙刺人故以為名味苦辛性㣲寒
無毒一云有小毒一云性冷㣲毒小豆為之使惡薯蕷
令嘗葉味澁苦食過囘味甜
　救飢　採葉及嫩莖煠熟水浸淘浄油鹽調食採嫩
　　　　葉蒸過晒乾做茶喫亦可
　
　
　
　
　
　
　
　
酸漿草　本草名酢漿草一名醋母草一名鳩酸草俗
為小酸茅舊不著所出州土今處處有之生道傍下溼
地葉如初生小水萍毎莖端皆叢生三葉開黄花結黒
子南人用苖揩鍮(音/偷)石器令白如銀色光艶味酸性寒
無毒
　救飢　採嫩苖葉生食
　
　
　
　
　
　
　
　
蛇床子　一名蛇粟一名蛇米一名虺床一名思益一
名䋲毒一名棗棘一名牆蘼爾雅一名旰生臨淄川谷
田野今處處有之苖髙一二尺青碎作叢似蒿枝葉似
黄蒿葉又似小葉蘼蕪又似藁本葉毎枝上有花頭百
餘結同一窠開白花如傘盖状結子半黍大黄褐色味
苦性甘無毒性平一云有小毒惡牡丹巴豆貝母
　救飢　採嫩苖葉煠熟水浸淘洗浄油鹽調食
　
　
　
　
　
　
　
　
茴香　一名蘹香子北人呼為土茴香茴蘹聲相近
故云耳今處處有之人家園圃多種苗髙三四尺莖粗
如筆管傍有淡黄袴葉抪莖而生袴葉上發生青色細
葉似細蓬葉而長極踈細如絲髪状袴葉間分生乂枝
稍頭開花花頭如傘葢黄色結子如蒔蘿子㣲大而長
亦有線瓣味苦辛性平無毒
　救飢　採苖葉煠熟换水淘浄油鹽調食子調和諸
　　　　般食味香美
　𤣥扈先生曰葉可作恒蔬
　
　
　
　
　
　
　
　
夏枯草　本草一名夕句一名乃東一名燕靣生蜀郡
川谷及河淮浙滁平澤今祥符西田野中亦有之苖髙
二三尺其葉對節生葉似旋覆葉而極長大邉有細鋸
齒背白上多氣脉紋路葉端開花作穗長二三寸許其
花紫白似丹參花葉味苦㣲辛性寒無毒土𤓰為之使
俗又謂之鬰臭苖非是
　救飢　採嫩葉煠熟換水浸淘去苦味油鹽調食
　
　
　
　
　
　
　
　
藁本　一名鬼卿一名地新一名㣲莖生崇山山谷及
西川河東兖州杭州今衛輝輝縣栲栳圏山谷間亦有
之俗名山園荽苖髙五七寸葉似芎藭葉細小又似園
荽葉而稀踈莖比園荽莖頗硬直味辛㣲苦性温㣲寒
無毒惡䕡茹畏青箱子
　救飢　採嫩苖葉煠熟水浸淘浄油鹽調食
　
　
　
　
　
　
　
　
柴胡　一名地薫一名山菜一名茹草葉一名芸蒿生
𢎞農川谷及寃句壽州淄州闗陜江湖間皆有銀州者
為勝今鈞州宻縣山谷間亦有苖甚辛香莖青紫堅硬
㣲有細線楞葉似竹葉而小開小黄花根淡赤色味苦
性平㣲寒無毒半夏為之使惡皁莢畏女菀藜蘆又有
苗似斜蒿亦有似麥門冬苖而短者開黄花生丹州結
青子與他處者不類
　救飢　採苖葉煠熟換水浸淘去苦味油鹽調食
　
　
　
　
　
　
　
　
漏蘆　一名野蘭俗名莢蒿根名鹿驪根俗呼為鬼油
麻生喬山山谷及秦州海州單州曹兖境今鈞州新鄭
沙崗間亦有之苖葉就地叢生葉似山芥菜葉而大又
多花又有似白屈菜葉又似大蓬蒿葉及似風花菜脚
葉而大葉中攛葶上開紅白花根苗味苦鹹性寒大寒
無毒連翹為之使
　救飢　採葉煠熟水浸淘去苦味油鹽調食
　
　
　
　
　
　
　
　
龍膽草　一名龍膽一名陵㳺俗呼草龍膽生齊朐山
谷及寃句襄州吴興皆有之今鈞州新鄭山崗間亦有
根類牛膝而根一本十餘莖黄白色宿根苗髙尺餘葉
似栁葉而細短又似小竹開花如牽牛花青碧色似小
鈴形様陶隠居注云状似龍葵味苦如膽因以為名味
苦性寒大寒無毒貫衆小豆為之使惡防葵地黄又云
浙中又有龍膽草味苦澁此同類而别種也
　救飢　採葉煠熟換水浸淘去苦味油鹽調食勿空
　　　　腹服餌令人溺不禁
　
　
　
　
　
　
　
　
䑕菊　本草名䑕尾草一名葝(音/勁)一名陵翹出黔州及
所在平澤有之今鈞州新鄭崗野間亦有之苗髙一二
尺葉似菊花葉㣲小而肥厚又似野艾蒿葉而脆色淡
綠莖端作四五穂穂似車前子穂而極疎細開五瓣淡
粉紫色花又有赤白二色花者黔中者苗如蒿爾雅謂
葝䑕尾可以染皁味苦性㣲寒無毒
　救飢　採葉煠熟換水浸去苦味冄以水淘令浄油
　　　　鹽調食
　
　
　
　
　
　
　
　
前胡　生陜西漢梁江淮荆襄江寜成州諸郡相孟越
衢婺睦等州皆有今宻縣梁家衝山野中亦有之苗髙
一二尺青白色似斜蒿味甚香羙葉似野菊葉而瘦細
頗似山蘿蔔葉亦細又似芸蒿開黲白花類蛇床子花
秋間結實根細青紫色一云外黒裡白味甘辛㣲苦性
㣲寒無毒半夏為之使惡皁莢畏藜蘆
　救飢　採葉煠熟換水浸淘浄油鹽調食
　
　
　
　
　
　
　
　
地榆　生桐柏山及寃句山谷今處處有之宻縣山野
中亦有此多宿根其苖初生布地後攛葶直髙三四尺
對分生葉葉似榆葉而狹細頗長作鋸齒状青色開花
如椹子紫黒色又類豉故名玉豉其根外黒裡紅似栁
根亦入釀酒藥燒作灰能爛石味苦甘酸性㣲寒一云
沉寒無毒得髪良惡麥門冬
　救飢　採嫩葉煠熟用水浸去苦味換水淘浄油鹽
　　　　調食無茶時用葉作飲甚觧熱
　
　
　
　
　
　
　
　
川芎　一名芎藭一名胡窮一名香果其苖葉名蘼蕪
一名㣲蕪一名茳蘺生武功川谷斜谷西嶺雍州川澤
及寃句其闗陜蜀川江東山中亦多有以蜀川者為勝
今處處有之人家園圃多種苗葉似芹而葉㣲細窄却
有花叉又似白芷葉亦細又如園荽葉㣲壮又有一種
葉似蛇床子葉而亦粗壮開白花其芎人家種者形塊
大重實多脂潤其裡色白味辛甘性溫無毒山中出者
瘦細味苦辛其節大莖細状如馬銜謂之馬銜芎伏如
雀腦者謂之雀腦芎皆取有力白芷為之使畏黄連其
蘼蕪味辛香性温無毒
　救飢　採葉煠熟換水浸去辛味淘浄油鹽調食亦
　　　　可煮飲甚香
　
　
　
　
　
　
　
　
葛勒子秧　本草名葎草亦名葛勒蔓一名葛葎蔓人
名澁蘿蔓曼而生藤長丈餘莖多細澁刺葉似萆麻葉
而小亦薄莖葉極澁能􁗒挽人葉間開黄白花結子類
山絲子其葉味甘苦性寒無毒
　救飢　採嫩苖葉煠熟換水浸去苦味淘浄油鹽調
　　　　食
　
　
　
　
　
　
　
　
猪牙菜　本草名角蒿一名莪蒿一名蘿蒿又名䕲蒿
舊云生髙崗及澤田壍洳處多有今處處有之生田野
中苖髙一二尺莖葉如青蒿葉似斜蒿葉而細又似蛇
床子葉以稍間開花紅赤色鮮明可愛花罷結角子似
蔓菁角長二寸許㣲彎中有子黒色似王不留行子味
辛苦性温無毒一云性平有小毒
　救飢　採嫩苗莖葉煠熟水浸去苦味淘浄油鹽調
　　　　食
　
　
　
　
　
　
　
　
連翹　一名異翹一名　　一名折根一名軹(音/紙)一名
三廉爾雅謂之連一名連苕生太山山谷及河中江寜
澤潤淄兖鼎岳利州南康皆有之今宻縣梁家衝山谷
中亦有科苗髙三四尺莖桿赤色葉如榆葉大靣光色
青黄邉㣲細鋸齒又似金銀花葉㣲尖􁎈開花黄色可
愛結房状似山梔子蒴㣲匾而無稜瓣蒴中有子如雀
舌様極小其子折之間片片相比如翹以此得名味苦
性平無毒葉亦味苦
　救飢　採嫩葉煠熟換水浸去苦味淘洗浄油鹽調
　　　　食
　
　
　
　
　
　
　
　
　
　
　
　
　
　農政全書卷四十六
欽定四庫全書
　農政全書卷四十七
　　　　　　　　　　　　明　徐光啟　撰
　　荒政(採周憲王救荒本草/)
　　　草部(葉可食/)
　
　
　
桔梗　一名利如一名房圖一名百樂一名梗草一名
薺苨生嵩髙山谷及寃句和州解州今鈞州宻縣山野
亦有之根如手指大黄白色春生苖莖髙尺餘葉似杏
葉而長憜四葉相對而生嫩時亦可煮食開花紫碧色
頗似牽牛花秋後結子葉名隠忍其根有心無心者乃
薺苨也根葉味辛苦性㣲溫有小毒一云味苦性平無
毒節皮為之使得牡礪逺志療恚怒得硝石石膏療傷寒
畏白芨龍眼龍膽
　救飢　採葉煠熟換水浸去苦味淘浄油鹽調食
　
　
　
　
　
　
　
　
青杞　本草名蜀羊泉一名羕泉一名羊飴俗名漆姑
生蜀郡山谷及所在平澤皆有之今祥符縣西田野中
亦有苖髙二尺餘葉似菊葉稍長花開紫色子類枸杞
子生青熟紅根如逺志無心有槮味苦性㣲寒無毒
　救飢　採嫩葉煠熟水浸去苦味淘洗浄油鹽調食
　
　
　
　
　
　
　
　
馬蘭頭　本草名馬蘭舊不著所出州土但云生澤傍
如澤蘭北人見其花呼為紫菊以其花似菊而紫也苗
髙一二尺莖亦紫色葉似薄荷葉邉皆鋸齒又似地𤓰
兒葉㣲大味辛性平無毒又有山蘭生山側似劉寄奴
葉無掗不對生花心微黄赤
　救飢　採嫩苗葉煠熟新汲水浸去辛味淘洗浄油
　　　　鹽調食
　𤣥扈先生曰葉可作恒蔬嘗過
　
　
　
　
　
　
　
　
稀薟　俗名粘糊菜俗又呼火杴草舊不著所出州郡
今處處有之苗髙三四尺金稜銀線素根紫稭莖乂對
節而生莖葉頗類蒼耳莖葉絞脉竪直稍葉間開花深
黄色又有一種苗葉似芥葉而尖狹開花如菊結實頗
似鶴蝨科苗味苦性寒有小毒
　救飢　採嫩苖葉煠熟浸去苦味淘洗浄油鹽調食
　
　
　
　
　
　
　
　
澤瀉　俗名水䓠菜一名水瀉一名及瀉一名芒芋一
名鵠瀉生汝南池澤及齊州山東河陜江淮亦有漢中
者為佳今水邉處處有之叢生苖葉其葉似牛舌草葉
紋脉堅直葉叢中間攛葶對分莖乂莖有線楞稍開三
瓣小白花結實小青細子味甘葉味微鹹俱無毒
　救飢　採嫩葉煠熟水浸淘洗浄油鹽調食
　
　
　
　
　
　
　
　
竹節菜　一名翠蝴蝶又名翠娥眉又名笪竹花一名
倭青草南北皆有今新鄭縣山野中亦有之葉似竹葉
微寛短莖淡紅色就地叢生攛節似初生嫩葦節稍葉
間開翠碧花狀類蝴蝶其葉味甜
　救飢　採嫩苗葉煠熟油鹽調食
　𤣥扈先生曰南方名淡竹葉嘗過
　
　
　
　
　
　
　
　
獨掃苗　生田野中今處處有之葉似竹形而柔弱細
小抪莖而生莖葉稍間結小青子小如粟粒科莖老時
可為掃帚葉味甘
　救飢　採嫩苗葉煠熟水浸淘浄油鹽調食晒乾煠
　　　　食不破腹尤佳
　𤣥扈先生曰可作恒蔬南人名落帚嘗過
　
　
　
　
　
　
　
　
歪頭菜　出新鄭縣山野中細莖就地叢生葉似豇豆
葉而挾長背微白兩葉並生一處開紅紫花結角比豌
豆角短小匾瘦葉味甜
　救飢　採葉煠熟油鹽調食
　
　
　
　
　
　
　
　
兔兒酸　一名兔兒漿所在野田中皆有之苖比水葒
矮短莖葉皆類水葒其莖節宻其葉亦稠比水葒葉稍
薄小味酸性寒無毒
　救飢　採苖葉煠熟以新汲水浸去酸味淘浄油鹽
　　　　調食
　
　
　
　
　
　
　
　
鹻蓬　一名鹽蓬生水傍下濕地莖似落梨亦有線楞
葉似蓬而肥壮比蓬葉亦稀䟽莖葉間結青子極細小
其葉味微鹹性微寒
　救飢　採苗葉煠熟水浸去鹹味淘洗浄油鹽調食
　
　
　
　
　
　
　
　
䕡蒿　田野中處處有之苖髙二尺餘莖􁟓似艾其葉
細長鋸齒葉抪莖而生味微苦性微溫
　救飢　採嫩苖葉煠熟水浸淘浄油鹽調食
　𤣥扈先生曰可作恒蔬嘗過
　
　
　
　
　
　
　
　
水萵苣　一名水菠菜水邉多生苖髙一尺許葉似麥
藍葉而有細鋸齒兩葉對生毎兩葉間對乂又生兩枝
稍間開青白花結小青蓇葖如小椒粒大其葉味微苦
性寒
　救飢　採苗葉煠熟水淘浄油鹽調食
　
　
　
　
　
　
　
　
金盞菜　一名地冬𤓰菜生田野中苖髙二三尺莖初
微赤而有線路葉似線栁葉微厚抪莖而生莖葉稠宻
開花紫色黄心其葉味甘性鹹
　救飢　採苖葉煠熟水淘浄油鹽調食
　
　
　
　
　
　
　
　
水辣菜　生水邉下濕地中莖髙一尺餘莖圓葉似雞
兒腸葉頭㣲齊短又似馬蘭頭葉亦更齊短其葉抪莖
生稍間出穂如黄蒿穂其葉味辣
　救飢　採嫩苖葉煠熟換水淘去辣氣油鹽調食生
　　　　亦可食
　
　
　
　
　
　
　
　
紫雲菜　生宻縣傅家衝山野中苗髙一二尺莖方紫
色對節生乂葉似山小菜葉頗長抪梗對生葉預及葉
間開淡紫花其葉味微苦
　救飢　採嫩苖葉煠熟水浸淘去苦味油鹽調食
　
　
　
　
　
　
　
　
鴉蔥　生田野中枝葉尖長搨地而生葉似初生薥􁀙
葉而小又似初生大藍葉細窄而尖其葉邉皆曲皺葉
中攛葶吐結小蓇突後出白英味微辛
　救飢　採苖葉煠熟油鹽調食
　
　
　
　
　
　
　
　
匙頭菜　生宻縣山野中作小科苖其莖靣窊背圓葉
似團匙頭様有如杏葉大邉微鋸齒開淡紅花結子黄
褐色其葉味甜
　救飢　採葉煠熟水浸淘浄油鹽調食
　
　
　
　
　
　
　
　
鷄冠菜　生田野中苗髙尺餘似青莢葉窄小又似山
菜葉而窄􁎈稍間出穂似兔兒尾穂却微細小開粉紅
花結實如莧菜子苖葉味苦
　救飢　採苖葉煠熟水浸淘去苦氣油鹽調食
　
　
　
　
　
　
　
　
水蔓菁　一名地膚子生中牟縣南沙堈中苖髙一二
尺葉彷彿似地𤓰兒葉却甚短小捲邉窊靣又似雞兒
腸葉頗尖􁎈稍頭出穂開淡藕絲褐花葉味甜
　救飢　採苖葉煠熟油鹽調食
　
　
　
　
　
　
　
　
野園荽　生祥符縣西北田野中苖髙一尺餘苖葉結
實皆似家胡荽但細小瘦窄味甜微辛香
　救飢　採嫩苖葉煠熟油鹽調食
　
　
　
　
　
　
　
　
牛尾菜　生輝縣鴉子口山野間苖髙二三尺葉似龍
鬚菜葉葉間分生乂枝及出一細絲蔓又似金剛刺葉
而小紋脉皆竪莖葉稍間開白花結子黒色其葉味甘
　救飢　採嫩葉煠熟水浸淘浄油鹽調食
　
　
　
　
　
　
　
　
山萮菜　生宻縣山野中苗初塌地生其葉之莖背圎
靣窊葉似初出冬蜀葵葉稍五花乂鋸齒邉又似蔚臭
苗葉而硬厚頗大後攛莖乂莖深紫色稍葉頗小味微
辣
　救飢　採苗葉煠熟換水浸淘浄油鹽調食
　
　
　
　
　
　
　
　
綿絲菜　生輝縣山野中髙一二尺葉似兔兒尾葉但
短小又似栁葉菜葉亦比短小稍頭攅生小蓇葖開黲
白花其葉味甜
　救飢　採嫩苗葉煠熟水浸淘浄油鹽調食
　
　
　
　
　
　
　
　
米蒿　生田野中所在處處有之苖髙尺許葉似園荽
葉微細葉叢間分生莖乂稍上開小青黄花結小細角
似葶藶角兒葉味微苦
　救飢　採嫩苖葉煠熟水浸過淘浄油鹽調食
　
　
　
　
　
　
　
　
山芥菜　生宻縣山坡及岡野中苖髙一二尺葉則家
芥菜葉瘦短微尖而多花乂開小黄花結小短角兒味
辣微甜
　救飢　採苖葉揀擇浄煠熟油鹽調食
　
　
　
　
　
　
　
　
舌頭菜　生宻縣山野中苗葉塌地生葉似山白菜葉
而小頭頗團葉靣不皺比小白菜葉亦厚状類猪舌形
故以為名味苦
　救飢　採葉煠熟水浸去苦味換水淘浄油鹽調食
　
　
　
　
　
　
　
　
紫香蒿　生中牟縣平野中苖髙一二尺莖方紫色葉
似邪蒿葉而背白又似野胡蘿蔔葉微短莖葉稍間結
小青子比灰菜子又小其葉味苦
　救飢　採葉煠熟水浸去苦味油鹽調食
　
　
　
　
　
　
　
　
金盞兒花　人家園圃中多種苖髙四五寸葉似初生
萵苣葉比萵苣葉狹窄而厚抪莖生葉莖端開金黄色
盞子様花其葉味酸
　救飢　採苗葉煠熟水浸去酸味淘浄油鹽調食
　
　
　
　
　
　
　
　
六月菊　生祥符西田野中苖髙一二尺莖似鐵桿蒿
莖葉似雞兒腸葉但長而澀又似馬蘭頭葉而硬短稍
葉間開淡紫花葉味微酸澀
　救飢　採葉煠熟水浸去邪味油鹽調食
　
　
　
　
　
　
　
　
費菜　生輝縣太行山車箱衝山野間苗髙尺許似火
燄草葉而小頭頗齊上有鋸齒其葉抪莖而生葉稍上
開五瓣小尖淡黄花結五瓣紅小花蒴兒苖葉味酸
　救飢　採嫩苗葉煠熟換水淘去酸味油鹽調食
　
　
　
　
　
　
　
　
千屈菜　生田野中苖髙二尺許莖方四楞葉似山梗
菜葉而不尖又似栁葉菜葉亦短小葉頭頗齊葉皆相
對生稍間開紅紫花葉味甜
　救飢　採嫩苖葉煠熟水浸淘浄油鹽調食
　
　
　
　
　
　
　
　
仙靈脾　本草名滛羊藿一名剛前俗名黄徳祖千兩
金乾雞筋放杖草葉杖草俗又呼三枝九葉草生上郡
陽山山谷及江東陜西㤗山漢中湖湘􁀙州等郡幷永
康軍皆有之今宻縣山野中亦有苗髙二尺許莖似小
豆莖極細𦂳葉似杏葉頗長近蔕皆有一缺又似綠豆
葉亦長而光稍間開花白色亦有紫色花作碎小獨頭
子根紫色有鬚類黄連狀味辛性寒一云性温無毒生
處不聞水聲者良薯蕷紫芝為之使
　救飢　採嫩葉煠熟水浸去邪味淘浄油鹽調食
　
　
　
　
　
　
　
　
栁葉菜　生鄭州賈峪山山野中苖髙二尺餘莖淡黄
色葉似栁葉而厚短有澀毛稍間開四瓣深紅花結細
長角兒其葉味甜
　救飢　採苖葉煠熟油鹽調食
　
　
　
　農政全書卷四十七
欽定四庫全書
　農政全書卷四十八
　　　　　　　　　　　　明　徐光啓　撰
　　荒政(採周憲王救荒本草/)
　　　草部(葉可食/)
　
　
　
剪刀股　生田野中處處有之搨地作科苗葉似嫩苦
苣菜而細小色頗似藍亦有白汁莖乂稍間開淡黄花
葉味苦
　救飢　採苗葉煠熟水浸淘去苦味油鹽調食
　
　
　
　
　
　
　
　
婆婆指甲菜　生田野中作地㰙科生莖細弱葉像女
人指甲又似初生棗葉微薄細莖稍間結小花蒴苗葉
味甘
　救飢　採嫩苗葉煠熟油鹽調食
　
　
　
　
　
　
　
　
鐵桿蒿　生田野中苗莖高二三尺葉似獨掃葉微肥
短又似扁蓄葉而短小分生莖义稍間開淡紫花黄心
葉味苦
　救飢　採葉煠熟淘去苦味油鹽調食
　
　
　
　
　
　
　
　
山甜菜　生密縣韶華山山谷中苗髙二三尺莖青白
色葉似初生綿花葉而窄花叉頗淺其莖葉間開五瓣
淡紫花結子如枸杞子生則青熟則紅色葉味苦
　救飢　採葉煠熟換水浸淘去苦味油鹽調食
　
　
　
　
　
　
　
　
水蘇子　生下温地莖淡紫色對生莖叉葉亦對生其
葉似地𤓰葉而窄邊有花鋸齒三叉尖葉下兩傍又有
小叉葉稍開花黄色其葉微辛
　救飢　採苗葉煠熟油鹽調食
　
　
　
　
　
　
　
　
風花菜　生田野中苗髙二尺餘葉似芥菜葉而痩長
又多花叉稍間開黄花如芥菜花味辛微苦
　救飢　採嫩苗葉煠熟換水浸淘去苦味油鹽調食
　
　
　
　
　
　
　
　
鵝兒腸　生許州水澤邊就地妥莖而生對節生葉葉
似􁀙豆葉而薄又似佛指甲葉微􁎈葉間分生枝叉開
白花結子似葶藶子其葉味甜
　救飢　採苗葉煠熟油鹽調食
　
　
　
　
　
　
　
　
粉條兒菜　生田野中其葉初生就地叢生長則四散
分垂葉似萱草葉而痩細微短葉間攛葶開淡黄花葉
甜
　救飢　採葉煠熟淘洗淨油鹽調食
　
　
　
　
　
　
　
　
辣辣菜　生荒野中今處處有之苗髙五七寸初生尖
葉後分枝莖上出長葉開細青白花結小匾蒴其子似
米蒿子黄色味辣
　救飢　採嫩苗葉煠熟水浸淘淨油鹽調食生揉亦
　　　　可食
　
　
　
　
　
　
　
　
毛連菜　一名常十八生田野中苗初搨地生後攛莖
叉髙二尺許葉似刺薊葉而長大稍尖其葉邊褗曲皺
上有澁毛稍間開銀褐花味微苦
　救飢　採葉煠熟水浸淘淨油鹽調食
　
　
　
　
　
　
　
　
小桃紅　一名鳯仙花一名夾竹桃又名海蒳俗名染
指甲草人家園圃多種今處處有之苗髙二尺許葉似
桃葉而旁邊有細鋸齒開紅花結實形類桃様極小有
子似蘿蔔子取之易迸散俗稱急性子葉味苦微澁
　救飢　採苗葉煠熟水浸一宿做菜油鹽調食
　𤣥扈先生曰嘗過難食
　
　
　
　
　
　
　
　
青莢兒菜　生輝縣太行山山野中苗髙二尺許對生
莖叉葉亦對生其葉面青背白鋸齒三叉葉脚葉花叉
頗大狀似荏子葉而狹長尖􁎈莖葉稍間開五瓣小黄
花衆花攢開形如穗狀其葉味微苦
　救飢　採苗葉煠熟換水浸淘去苦味油鹽調食
　
　
　
　
　
　
　
　
八角菜　生輝縣太行山山野中苗髙一尺許苗莖甚
細其葉狀類牡丹葉而大味甜
　救飢　採嫩苗葉煠熟水浸淘淨油鹽調食
　
　
　
　
　
　
　
　
耐驚菜　一名蓮子草以其花之蓇葖狀似小蓮蓬様
故名生下濕地中苗高一尺餘莖紫赤色對生莖叉葉
似小桃紅葉而長稍間開細瓣白花而淡黄心葉味苦
　救飢　採苗葉煠熟油鹽調食
　
　
　
　
　
　
　
　
地棠菜　生鄭州南沙堈中苗髙一二尺葉似地棠花
葉甚大又似初生芥菜葉微狹而尖味甜
　救飢　採嫩苗葉煠熟油鹽調食
　
　
　
　
　
　
　
　
雞兒腸　生中牟田野中苗髙一二尺莖黒紫色葉似
薄荷葉微小邊有稀鋸齒又似六月菊稍葉間開細瓣
淡粉紫花黄心葉味微辣
　救飢　採葉煠熟換水淘去辣味油鹽調食
　
　
　
　
　
　
　
　
雨㸃兒菜　生田野中就地叢生其莖脚紫稍青葉如
細栁葉而窄小抪莖而生又似石竹子葉而頗硬稍間
開小尖五瓣白花結角比蘿蔔角又大其葉味甘
　救飢　採葉煠熟水浸作過淘洗令淨油鹽調食
　
　
　
　
　
　
　
　
白屈菜　生田野中苗髙一二尺初作叢生莖葉皆青
白色莖有毛刺稍頭分叉上開四瓣黄花葉頗似山芥
菜葉而花叉極大又似漏蘆葉而色淡味苦微辣
　救飢　採葉和淨土煮熟撈出連土浸一宿換水淘
　　　　洗淨油鹽調食
　
　
　
　
　
　
　
　
扯根菜　生田野中苗髙一尺許莖赤色紅葉似小桃
紅葉微窄小色頗緑又似小栁葉亦短而厚窄其葉週
圍攢莖而生開碎瓣小青白花結小花蒴似蒺藜様葉
苗味甘
　救飢　採苗葉煠熟水浸淘淨油鹽調食
　
　
　
　
　
　
　
　
草零陵香　又名芫香人家園圃中多種之葉似苜蓿
葉而長大微尖莖葉間開小淡粉紫花作小短穗其子
如粟粒苗葉味苦性平
　救飢　採苗葉煠熟換水淘淨油鹽調食
　治病　今人遇零陵香缺多以此物代用
　
　
　
　
　
　
　
　
水落藜　生水邊所在處處有之莖髙尺餘莖色微紅
葉似野灰菜葉而痩小味微苦澁性凉
　救飢　採苗葉煠熟換水浸淘洗淨油鹽調食晒乾
　　　　煠食尤好
　
　
　
　
　
　
　
　
凉蒿菜　又名甘菊芽生密縣山野中葉似菊花葉而
長細尖􁎈又多花叉開黄花其葉味甘
　救飢　採葉煠熟換水浸淘淨油鹽調食
　
　
　
　
　
　
　
　
粘魚鬚　一名龍鬚菜生鄭州賈峪山及新鄭山野中
亦有之初先發笋其後延蔓生莖發葉每葉間皆分出
一小叉及出一絲蔓葉似土茜葉而大又似金剛刺葉
亦似牛尾菜葉不澁而光澤味甘
　救飢　採嫩笋葉煠熟油鹽調食
　
　
　
　
　
　
　
　
節節菜　生荒野下濕地科苗甚小葉似鹻蓬又更細
小而稀疎其莖多節堅硬葉間開粉紫花味甜
　救飢　採嫩苗揀擇淨煠熟水浸淘過油鹽調食
　
　
　
　
　
　
　
　
野艾蒿　生田野中苗葉類艾而細又多花叉葉有义
香味苦
　救飢　採葉煠熟水淘去苦味油鹽調食
　
　
　
　
　
　
　
　
堇堇菜　一名箭頭草生田野中苗初搨地生葉似鈹
箭頭様而葉蒂甚長其後葉間攛葶開紫花結三瓣蒴
兒中有子如芥子大茶褐色味甘
　救飢　採苗葉煠熟水浸淘淨油鹽調食
　治病　今人傳説根葉搗傅諸腫毒
　
　
　
　
　
　
　
　
野茴香　生田野中苗初搨地生葉似抪娘蒿葉微細
小後于葉間攛葶分生莖叉稍頭開黄花結細角有黑
子葉味苦
　救飢　採苗葉煠熟水浸淘去苦味油鹽調食
　
　
　
　
　
　
　
　
蠍子花菜　又名虼蚤花一名野菠菜生田野中苗初
搨地生葉似初生菠菜葉而痩細葉間攛生莖叉髙一
尺餘莖有線楞稍間開小白花其葉味苦
　救飢　採嫩葉煠熟水淘淨油鹽調食
　
　
　
　
　
　
　
　
白蒿　生荒野中苗高二三尺葉如細絲似初生松針
色微青白梢似艾香味微辣
　救飢　採嫩苗葉煠熟換水浸淘淨油鹽調食
　
　
　
　
　
　
　
　
野同蒿　生荒野中苗髙二三尺莖紫赤色葉似白蒿
色微青黄又似初生松針而茸細味苦
　救飢　採嫩苗葉煠熟換水浸淘淨油鹽調食
　
　
　
　
　
　
　
　
野粉團兒　生田野中苗髙一二尺莖似鐵桿蒿莖葉
似獨埽葉而小上下稀疎枝頭分叉開淡白花黄心味
甜辣
　救飢　採嫩苗葉煠熟水浸淘淨油鹽調食
　
　
　
　
　
　
　
　
蚵蚾菜　生密縣山野中苗髙二三尺許葉似連翹葉
微長又似金銀花葉而尖紋皺却少邊有小鋸齒開粉
紫花黄心葉味甜
　救飢　採嫩苗葉煠熟水浸淘淨油鹽調食
　
　
　
　農政全書卷四十八
欽定四庫全書
　農政全書卷四十九
　　　　　　　　　　　　明　徐光啓　撰
　　荒政(採周憲王救荒本草/)
　
　
　
　
山梗菜　生鄭州賈峪山山野中苗髙二尺許莖淡紫
色葉似桃葉而短小又似栁葉菜葉亦小梢間開淡紫
花其葉味甜
　救飢　採嫩葉煠熟淘洗淨油鹽調食
　
　
　
　
　
　
　
　
狗掉尾苗　生南陽府馬鞍山中苗長二三尺拖蔓而
生莖方色青其葉似歪頭菜葉稍大而尖􁎈色深緑紋
脉微多又似狗筋蔓葉梢間開五瓣小白花黄心衆花
攢開其狀如穗葉味微酸
　救飢　採嫩葉煠熟水浸去酸味淘淨油鹽調食
　
　
　
　
　
　
　
　
石芥　生輝縣鴉子口山谷中苗髙一二尺葉似地棠
菜葉而闊短每三葉或五葉攅生一處開淡黄花結黒
子苗葉味苦微辣
　救飢　採嫩葉煠熟換水浸去苦味油鹽調食
　
　
　
　
　
　
　
　
獾耳菜　生中牟平野中苗長尺餘莖多枝叉其莖上
有細線楞葉似竹葉而短小亦軟又似扁蓄葉却頗闊
大而又尖莖葉俱有微毛開小黲白花結細灰青子苗
葉味甘
　救飢　採嬾苗葉煠熟水浸淘淨油鹽調食
　
　
　
　
　
　
　
　
回回蒜　一名水胡椒又名蠍虎草生水邊下濕地苗
髙一尺許葉似野艾蒿而硬又甚花叉又似前胡葉頗
大亦多花叉苗莖梢頭開五瓣黄花結穗如初生桑椹
子而小又似初生蒼耳實亦小色青味極辛辣其葉味
甜
　救飢　採葉煠熟換水浸淘淨油鹽調食子可𢷬爛
　　　　調菜用
　
　
　
　
　
　
　
　
地槐菜　一名小蟲兒麥生荒野中苗髙四五寸葉似
石竹子葉極細短開小黄白花結小黑子其葉味甜
　救飢　採葉煠熟水浸淘淨油鹽調食
　
　
　
　
　
　
　
　
螺黶兒　一名地桑又名痢見草生荒野中莖微紅葉
似野人莧葉微長窄而尖開花作赤色小細穗兒其葉
味甘
　救飢　採苗葉煠熟水浸淘去邪味油鹽調食
　治病　今人傳説治痢疾採苗用水煮服甚効
　
　
　
　
　
　
　
　
泥胡菜　生田野中苗髙一二尺莖梗繁多葉似水芥
菜葉頗大花叉甚深又似風花菜葉却比短小葉中攛
葶分生莖叉梢間開淡紫花似刺薊花苗葉味辣
　救飢　採嫩苗葉煠熟水浸淘淨油鹽調食
　
　
　
　
　
　
　
　
兔兒絲　生田野中其苗就地拖蔓節間生葉如指頂
大葉邊似雲頭様小黄花苗葉味甜
　救飢　採嫩苗葉煠熟水浸淘淨油鹽調食
　
　
　
　
　
　
　
　
老鸛筋　生田野中就地拖秧而生莖微紫色莖叉繁
稠葉似園荽葉而頭不尖又似野胡蘿蔔葉而短小葉
間開五瓣小黄花味甜
　救飢　採嫩苗葉煠熟水浸去邪味淘洗淨油鹽調
　　　　食
　
　
　
　
　
　
　
　
絞股藍　生田野中延蔓而生葉似小藍葉短小軟薄
邊有鋸齒又似痢見草葉亦軟淡緑五葉攅生一處開
小花黄色又有開白花者結子如豌豆大生則青色熟
則紫黑色葉味甜
　救飢　採葉煠熟水浸去邪味涎沫淘洗淨油鹽調
　　　　食
　
　
　
　
　
　
　
　
抪娘蒿　生田野中苗髙二尺許莖似黄蒿莖其葉碎
小茸細如針色頗黄緑嫩則可食老則為柴苗葉味甜
　救飢　採嫩苗葉煠熟換水浸淘去蒿氣油鹽調食
　
　
　
　
　
　
　
　
雞腸菜　生南陽府馬鞍山荒野中苗髙二尺許莖方
色紫其葉對生葉似菱葉様而無花叉又似小灰菜葉
形様微匾開粉紅花結碗子蒴兒葉味甜
　救飢　採苗葉煠熟水淘淨油鹽調食
　
　
　
　
　
　
　
　
水胡蘆苗　生水邊就地拖蔓而生每節間開四葉而
葉如指頂大其葉尖上皆作三叉味甜
　救飢　採嫩秧連葉煠熟水浸淘淨油鹽調食
　
　
　
　
　
　
　
　
胡蒼耳　又名囘囘蒼耳生田野中葉似皂莢葉微長
大又似望江南葉而小頗硬色微淡緑莖有線楞結實
如蒼耳實但長􁎈味微苦
　救飢　採嫩苗葉煠熟水浸去苦味淘淨油鹽調食
　治病　今人傳說治諸般瘡採葉用好酒熬喫消腫
　
　
　
　
　
　
　
　
水棘針苗　又名山油子生田野中苗髙一二尺莖方
四楞對分莖又葉亦對生其葉似荆葉而軟鋸齒尖葉
莖葉紫緑開小紫碧花葉味辛辣微甜
　救飢　採苗葉煠熟水淘洗淨油鹽調食
　
　
　
　
　
　
　
　
沙蓬　又名雞爪菜生田野中苗髙一尺餘初就地上
蔓生後分莖叉其莖有細線楞葉似獨掃葉狹窄而厚
又似石竹子葉亦窄莖葉梢間結小青子小如粟粒其
葉味甘性温
　救飢　採苗葉煠熟水浸淘淨油鹽調食
　
　
　
　
　
　
　
　
麥藍菜　生田野中莖葉俱深萵苣色葉似大藍梢葉
而小頗尖其葉抱莖對生每一葉間攛生一叉莖叉梢
頭開小肉紅花結蒴有子似小桃紅子苗葉味微苦
　救飢　採嫩苗葉煠熟水浸淘淨油鹽調食
　
　
　
　
　
　
　
　
女婁菜　生密縣韶華山山谷中苗髙一二尺莖叉相
對分生葉似旋覆花葉頗短色微深緑抪莖對生梢間
出青蓇葖開花㣲吐白蘂結實青子如枸杞微小其葉
味苦
　救飢　採嫩苗葉煠熟換水浸去苦味淘淨油鹽調
　　　　食
　
　
　
　
　
　
　
　
委陵菜　一名翻白菜生田野中苗初搨地生後分莖
叉莖節稠密上有白毛葉彷彿類栢葉而極闊大邊如
鋸齒形面青背白又似雞腿兒葉而却窄又類鹿蕨葉
亦窄莖葉梢間開五瓣黄花其葉味苦微辣
　救飢　採苗葉煠熟水浸淘淨油鹽調食
　
　
　
　
　
　
　
　
獨行菜　又名麥稭菜生田野中科苗髙一尺許葉似
水棘針葉微短小又似水蘇子葉亦短小狹窄作瓦隴
様梢出細葶開小黲白花結小青蓇葖小如菉豆粒葉
味甜
　救飢　採嫩苗葉煠熟換水淘淨油鹽調食
　
　
　
　
　
　
　
　
山蓼　生密縣山野間苗髙一二尺葉似芍藥葉而長
細窄又似野菊花葉而硬厚又似水胡椒葉亦硬厚碎
瓣白花其葉味微辣
　救飢　採嫩葉煠熟換水浸去辣氣作成黄色淘洗
　　　　淨油鹽調食
　
　
　
　
　
　
　
　
葛公菜　生密縣韶華山山谷間苗髙二三尺莖方窊
面四楞對分莖叉葉方對生葉似蘇子葉而小又似荏
子葉而大梢間開粉紅花結子如小米粒而茶褐色其
葉味甜微苦
　救飢　採葉煠熟水浸去苦味換水淘淨油鹽調食
　
　
　
　
　
　
　
　
鯽魚鱗　生密縣韶華山山野中苗髙一二尺莖方而
茶褐色對分莖叉葉亦對生葉似雞腸菜葉頗大又似
桔梗葉而微軟薄葉面却微紋皺梢間開粉紅花結子
如小粟粒而茶褐色其葉味甜
　救飢　採葉煠熟水浸淘淨油鹽調食
　
　
　
　
　
　
　
　
尖刀兒苗　生密縣梁家衝山野中苗髙二三尺葉似
細栁葉硬而細長而尖葉皆兩兩抪(音/布)莖對葉生間開
淡黄花結尖角兒長二寸許麄如蘿蔔角中有白穰及
小匾黑子其葉味甘
　救飢　採葉煠熟水淘洗淨油鹽調食
　
　
　
　
　
　
　
　
珍珠菜　生密縣山野中苗髙二尺許莖似蒿稈微帶
紅色其葉狀似栁葉而極細小又似地梢𤓰葉頭出穗
狀類鼠尾草穗開白花結子小如菉豆粒黄褐色葉味
苦澀
　救飢　採葉煠熟換水浸去澀味淘淨油鹽調食
　
　
　
　
　
　
　
　
杜當歸　生密縣山野中其莖圓而有線楞葉似山芹
菜葉而硬邊有細鋸齒刺又似蒼禾葉而大每三葉攅
生一處開黄花根似前胡根又似野胡蘿蔔根其葉味
甜
　救飢　採葉煠熟水浸成黄色換水淘洗淨油鹽調
　　　　食
　治病　今人遇當歸缺以此藥代之
　
　
　
　
　
　
　
　
薔䕷(音牆/梅)又名刺䕷今處處有之生荒野崗嶺間人家
園圃中亦栽科條青色莖上多刺葉似椒葉而長鋸齒
又細背頗白開紅白花亦有千葉者味甜淡
　救飢　採芽葉煠熟換水浸淘淨油鹽調食
　
　
　
　
　
　
　
　
風輪菜　生密縣山野中苗髙二尺餘方莖四楞色淡
緑微白葉似荏子葉而小又似威靈仙葉微寛邊有鋸
齒又兩葉對生而葉節間又生子葉極小四葉相攅對
生開淡粉紅花其葉味苦
　救飢　採葉煠熟水浸去邪味淘洗淨油鹽調食
　
　
　
　
　
　
　
　
拖白練苗　生田野中苗搨地生葉似垂盆草葉而又
小葉間開小白花結細黄子其葉味甜
　救飢　採苗葉煠熟油鹽調食
　
　
　
　
　
　
　
　
酸桶笋　生密縣韶華山山澗邊初發笋葉其後分生
莖叉科苗髙四五尺莖稈似水葒莖而紅赤色其葉似
白槿葉而澁又似山格刺菜葉亦澁紋脈亦麄味甘微
酸
　救飢　採嫩笋葉煠熟水浸去邪味淘淨油鹽調食
　
　
　
　
　
　
　
　
鹿蕨菜　生輝縣山野中苗髙一尺許其葉之莖背圓
而面窊(五化/切)葉似紫香蒿脚葉而肥濶頗硬又似胡蘿
蔔葉亦肥硬味甜
　救飢　採苗葉煠熟水浸淘淨油鹽調食
　
　
　
　
　
　
　
　
山芹菜　生輝縣山野間苗髙一尺餘葉似野蜀葵葉
稍大而有五叉又似地牡丹葉亦大葉中攛生莖叉梢
結刺毬如鼠粘子刺毬而小開花黲白色葉味甘
　救飢　採苗葉煠熟水浸淘淨油鹽調食
　
　
　
　
　
　
　
　
金剛刺　又名老君鬚生輝縣鴉子口山野間科條髙
三四尺條似刺䕷(音/梅)花條其上多刺葉似牛尾菜葉又
似龍鬚菜葉比此二葉俱大葉間生細絲蔓其葉味甘
　救飢　採葉煠熟水浸淘淨油鹽調食
　
　
　
　
　
　
　
　
栁葉青　生中牟荒野中科苗髙二尺餘莖似蒿莖葉
似栁葉而短抪莖而生開小白花銀褐心其葉味微辛
　救飢　採嫩葉煠熟水浸淘淨油鹽調食
　
　
　
　
　
　
　
　
大蓬蒿　生密縣山野中莖似黄蒿莖色微帶紫葉似
山芥菜葉而長大極多花叉又似風花菜葉叉亦多又
似漏蘆葉却微短開碎瓣黄花苗葉味苦
　救飢　採葉煠熟水浸淘去苦味油鹽調食
　
　
　
　
　
　
　
　
狗筋蔓　生中牟縣沙崗間小科就地拖蔓生葉似狗
掉尾葉而短小又似月芽菜葉微尖􁎈而軟亦多紋脈
兩葉對生梢間開白花其葉味苦
　救飢　採葉煠水浸淘去苦味油鹽調食
　
　
　
　農政全書卷四十九
欽定四庫全書
　農政全書卷五十
　　　　　　　　　　　　明　徐光啓　撰
　
　
　
　
　
花蒿　生荒野中苗葉就地叢生葉長三四寸四散分
垂葉似獨掃葉而長硬其頭頗齊微有毛澁味微辛
　救飢　採葉煠熟水浸淘淨油鹽調食
　
　
　
　
　
　
　
　
兔兒傘　生榮陽塔兒山荒野中其苗髙二三尺許每
科初生一莖莖端生葉一層有七八葉每葉分作四叉
排生如􁣸葢狀故以為名後於葉間攛生莖义上開淡
紅白花根似牛膝而疎短味苦微辛
　救飢　採嫩葉煠熟換水浸淘去苦味油鹽調食
　
　
　
　
　
　
　
　
地花菜　又名墓頭灰生密縣山野中苗髙尺餘葉似
野菊花葉而窄細又似鼠尾草葉亦痩細稍葉間開五
瓣小黄花其葉味微苦
　救飢　採葉煠熟水浸淘洗淨油鹽調食
　
　
　
　
　
　
　
　
杓兒菜　生密縣山野中苗髙一二尺葉類狗掉尾葉
而窄頗長黒緑色微有毛澁又似耐驚菜葉而小軟薄
稍葉更小開碎瓣淡黄白花其葉味苦
　救飢　採葉煠熟水浸去苦味淘洗淨油鹽調食
　
　
　
　
　
　
　
　
佛指甲　生密縣山谷中科苗髙一二尺莖微帶赤黄
色其葉淡緑背皆微帶白色葉如長匙頭様似黑豆葉
而微寛又似鵞兒腸葉甚大皆兩葉對生開黄花結實
形如連翹微小中有黑子小如粟粒其葉味甜
　救飢　採嫩葉煠熟換水淘洗淨油鹽調食
　
　
　
　
　
　
　
　
虎尾草　生密縣山谷中科苗髙二三尺莖圓葉頗似
栁葉而痩短又似兔兒尾葉亦痩窄又似黄精葉頗軟
抪莖攅生味甜微澁
　救飢　採苗葉煠熟換水淘去澁味油鹽調食
　
　
　
　
　
　
　
　
野蜀葵　生荒野中就地叢生苗髙五寸許葉似葛勒
子秧葉而厚大又似地牡丹葉味辣
　救飢　採嫩葉煠熟水浸淘淨油鹽調食
　
　
　
　
　
　
　
　
蛇葡萄　生荒野中拖蔓而生葉似菊葉而小花叉繁
碎又似前胡葉亦細莖葉間開五瓣小銀褐色結子如
豌豆大生青熟則紅色苗葉味甜
　救飢　採葉煠熟換水浸淘淨油鹽調食
　
　
　
　
　
　
　
　
星宿菜　生田野中作小科苗生葉似石竹子葉而細
小又似米布袋葉微長稍上開五瓣小尖白花苗葉味
甜
　救飢　採苗葉煠熟水浸淘淨油鹽調食
　
　
　
　
　
　
　
　
水蓑衣　生水泊邊葉似地稍𤓰葉而窄(音/側)每葉間皆
結小青蓇葖(音骨/突)其葉味苦
　救飢　採苗葉煠熟水浸淘去苦味油鹽調食
　
　
　
　
　
　
　
　
牛嬭菜　出輝縣山野中拖藤蔓而生葉似牛皮硝葉
而大又似馬兠鈴葉極大葉皆對節生稍間開青白小
花其葉味甜
　救飢　採嫩苗葉煠熟水浸淘淨油鹽調食
　
　
　
　
　
　
　
　
小䖝兒卧單　一名鉄線草生田野中苗搨地生葉似
星宿葉而極小又似鷄眼草葉亦小其莖色紅開小紅
花苗味甜
　救飢　採苗葉煠熟水浸淘淨油鹽調食
　
　
　
　
　
　
　
　
兔兒尾苗　生田野中苗髙一二尺葉似水葓葉而短
其目大其葉味酸
　救飢　採嫩苗葉煠熟水浸淘淨油鹽調食
　
　
　
　
　
　
　
　
地錦苗　生田野中小科苗髙五七寸莖葉似園荽(音/雖)
葉間開紫花結小角兒苗葉味苦
　救飢　採苗葉煠熟水浸淘淨油鹽調食
　
　
　
　
　
　
　
　
野西𤓰苗　俗名秃漢頭生田野中苗髙一尺許葉似
家西𤓰葉而小頗硬葉間生蔕開五瓣銀褐花紫心黄
蘂花罷作蒴蒴内結實如棟子大苗葉味微苦
　救飢　採嫩苗葉煠熟水浸去邪味淘過油鹽調食
　治病　今人傳說採苗搗傅瘡腫拔毒
　
　
　
　
　
　
　
　
香茶菜　生田野中莖方窊(五化/切)面四楞葉似薄荷葉
微大抪莖稍頭出穗開粉紫花結蒴(音/朔)如蕎麥蒴而微
小葉味苦
　救飢　採葉煠熟水浸去苦味淘洗淨油鹽調食
　
　
　
　
　
　
　
　
透骨草　一名天芝麻生中牟荒野中苗高三四尺莖
方窊面四楞其莖脚紫對節分生莖又葉似䕡蒿葉而
多花义葉皆對生莖節間攅開粉紅花結子似胡麻子
葉味苦
　救飢　採嫩苗葉煠熟水浸去苦味淘淨油鹽調食
　治病　今人傳説採苗搗傅腫毒
　
　
　
　
　
　
　
　
毛女兒菜　生南陽府馬鞍山中苗髙一尺許葉似綿
系菜葉而微尖又似兔兒尾葉而小莖葉皆有白毛稍
間開淡黄花如大黍粒數十顆攅成一穗味甘酸
　救飢　採苗葉煠熟水浸淘淨油鹽調食或拌米麵
　　　　蒸食亦可
　
　
　
　
　
　
　
　
􁀙牛兒苗(音/龎)又名鬭牛兒苗生田野中就地拖秧而生
莖蔓細弱其莖紅紫色葉似蒝荽葉瘦細而稀疎開五
瓣小紫花結青蓇葖(音骨/突)兒上有一嘴(即委/切)甚尖銳(音/芮)
如細錐(音/追)子狀小兒取以為鬭戲葉味微苦
　救飢　採葉煠熟水浸去苦味淘淨油鹽調食
　
　
　
　
　
　
　
　
鐵掃箒　生荒野中就地叢生一本二三十莖苗髙三
四尺葉似苜蓿葉而細長又似細葉胡枝子葉亦短小
開小白花其葉味苦
　救飢　採嫩苗葉煠熟換水浸去苦味油鹽調食
　
　
　
　
　
　
　
　
山小菜　生密縣山野中科苗髙二尺餘就地叢生葉
似酸漿子葉而窄小面有細紋脉邊有鋸齒色深緑又
似桔梗葉頗長􁎈味苦
　救飢　採葉煠熟水浸淘去苦味油鹽調食
　
　
　
　
　
　
　
　
羊角菜　又名羊妳科亦名合鉢兒俗名婆婆針扎兒
又名細絲藤一名過路黄生田野下濕地中拖藤蔓而
生莖色青白葉似馬兠鈴葉而長大又似山藥葉亦長
大面青背頗白皆兩葉相對生莖葉折之俱有白汁出
葉間出蒴開五瓣小白花結角似羊角狀中有白穰其
葉味甘微苦
　救飢　採嫩葉煠熟換水浸去苦味邪氣淘淨油鹽
　　　　調食
　
　
　
　
　
　
　
　
耬斗菜　生輝縣太行山山野中小科苗就地叢生苗
髙一尺許莖梗細弱葉似牡丹葉而小其頭頗團味甜
　救飢　採葉煠熟水浸淘淨油鹽調食
　
　
　
　
　
　
　
　
甌菜　生輝縣山野中就地作小科苗生莖方葉似山
見菜葉而有鋸齒又似山小菜葉其鋸齒比之却小味
甜
　救飢　採嫩苗葉煠熟水浸淘淨油鹽調食
　
　
　
　
　
　
　
　
變豆菜　生輝縣太行山山野中其苗葉初作地攤科
生葉似地牡丹葉極大五花叉鋸齒尖其後葉中分生
莖叉稍葉頗小上開白花其葉味甘
　救飢　採葉煠熟作成黄色換水淘淨油鹽調食
　
　
　
　
　
　
　
　
和尚菜　田野處處有之初生搨地布葉葉似野天茄
兒葉而大背微紅紫色後攛苗高二三尺葉似莙薘葉
短小而尖又似紅落藜葉而色不紅結子如灰菜子葉
味辛酸微醎
　救飢　採嫩葉煠熟換水浸去邪味淘淨油鹽調食
　　　　或晒乾煠食亦可或云不可多食久食令人
　　　　面腫
　農政全書卷五十
欽定四庫全書
　農政全書卷五十一
　　　　　　　　　　　　明　徐光啓　撰
　　荒政(救荒本草/)
　
　
　
　
沙參　一名知母一名苦心一名志取一名虎鬚一名
白參一名識美一名文希生河内川谷及寃句般陽續
山并淄齊潞隨歸州而江淮荆湖州郡皆有今輝縣太
行山邊亦有之苗長一二尺叢生崖坡間葉似枸杞葉
微長而有乂牙鋸齒開紫花根如葵根赤黄色中正白
實者佳味微苦性微寒無毒惡防已反䔧蘆又有杏葉
沙參及細葉沙參氣味與此相類但圖經内不曾該載
此二種葉苗形容未敢併入本條今皆另條開載
　救飢　掘根浸洗極淨換水煮去苦味再以水煮極
　　　　熟食之
　
　
　
　
　
　
　
　
百合　一名重箱一名摩羅一名中逢花一名强瞿生
荆州山谷今處處有之苗髙數尺幹麄如箭面有葉如
鷄距又似大栁葉而寛青色稀疎葉近莖微紫莖端碧
白開淡黄白花如石榴嘴而大四垂向下覆長蘂花心
有檀色每一顆須五六花子色圓如梧桐子生於枝葉
間每葉一子不在花中此又異也根色白形如松子殻
四向攢生中間出苗又如葫蒜重叠生二三十瓣味甘
辛平無毒一云有小毒又有一種開紅花名山丹不堪
用
　救飢　採根煮熟食之甚益人氣又云蒸過與蜜食
　　　　之或為粉尤佳
　𤣥扈先生曰嘗過根本嘉蔬不必救荒
　
　
　
　
　
　
　
　
萎㽔　本草一名女萎一名荧一名玉竹一名患薫生
太山山谷及舒州滁州均州今南陽府馬鞍山亦有苗
高一二尺莖斑葉似竹葉濶短而肥厚葉尖處有黄㸃
又似百合葉却頗窄小葉下結青子如椒粒大其根似
黄精而小異節上有顔味甘性平無毒
　救飢　採根換水煮極熟食之
　
　
　
　
　
　
　
　
天門冬　俗名萬嵗藤又名娑羅樹本草一名顛勒或
名地門冬或名筵門冬或名巔棘或名淫羊食或名管
松生奉高山谷及建州漢州今處處有之春生藤蔓大
如釵股長至丈餘延附草木上葉如茴香極尖細而疎
滑有逆刺亦有澁而無刺者其葉如絲杉而細散皆名
天門冬夏生白花亦有黄花及紫花者秋結黑子在其
根枝傍入伏後無花暗結子其根白或黄紫色大如手
指長二三寸大者為勝其生髙地根短味甜氣香者上
其生水側下地者葉細似藴而微黄根長而味多苦氣
臭者下亦可服味苦甘性平大寒無毒垣衣地黄及貝
母為之使畏曾青服天門冬誤食鯉魚中毒􁁊萍解之
　救飢　採根換水浸去邪味去心煮食或晒乾煮熟
　　　　入蜜食
　
　
　
　
　
　
　
　
章栁根　本草一名商陸一名䓪根一名夜呼一名白
昌一名當陸一名章陸爾雅則謂之蓫廣雅則謂之馬
尾亦謂之莧陸生咸陽川谷今處處有之苗髙三四尺
􁟓麄似鷄冠花􁟓微有線楞色微紫赤葉青如牛舌微
濶而長根如人形者有神亦有赤白二種花赤根亦赤
花白根亦白赤者不堪服食傷人乃至痢血不已白者
堪服食亦有一種名赤昌苗葉絶相類不可用須細辨
之商陸味辛酸一云味苦性平有毒一云性冷得大蒜
良
　救飢　取白色根切作片子煠熟換水浸洗淨淡食
　　　　得大蒜良凡製薄切以東流水浸二宿撈出
　　　　與豆葉隔間入甑蒸従午至亥如無葉用豆
　　　　依法蒸之亦可花白者年多仙人採之作脯
　　　　可為下酒
　
　
　
　
　
　
　
　
麥門冬　本草云秦名羊韭齊名愛韭楚名馬韭越名
羊蓍一名禹葭一名禹餘糧生隨州陸州及函谷堤坂
肥土石間久廢處有之今輝縣山野中亦有葉似韭葉
而長冬夏長生根如穬麥而白色出江寧者小潤出新
安者大白大者苗如鹿葱小者如韭味甘性平微寒無
毒地黄車前為之使惡欵冬苦瓠苦芙畏木耳苦參青
蘘
　救飢　採根換水浸去邪味淘洗淨蒸熟去心食
　
　
　
　
　
　
　
　
苧根　舊云閩蜀江浙多有之今許州人家田園中亦
有種者苗髙七八尺一科十數莖葉如楮葉而不花叉
面青背白上有短毛又似蘇子葉其葉間出細穗花如
白楊而長每一朶凡十數穗花青白色子熟茶褐色其
根黄白色如手指麄宿根地中至春自生不須藏種根
味甘性寒
　救飢　採根刮洗去皮煮極熟食之甜美
　
　
　
　
　
　
　
　
蒼术　一名山薊一名山薑一名山連一名山精生由
漢中山谷今近郡山谷亦有嵩山茅山者佳苗淡青色
髙二三尺莖作蒿􁟓葉抪莖而生稍葉似棠葉脚葉有
三五乂皆有鋸齒小刺開花深碧色亦似刺薊花或有
黄白花者根長如指大而肥實皮黒茶褐色味苦甘一
云味甘辛性温無毒防風地榆為之使
　救飢　採根去黒皮薄切浸二三宿去苦味煮熟食
　　　　亦作煎
　
　
　
　
　
　
　
　
菖蒲　一名堯韭一名昌陽生上洛池澤及蜀郡嚴道
戎衛衡州并嵩岳石磧上今池澤處處有之葉似蒲而
匾有脊一如劒刅其根盤屈有節狀如馬鞭􁟓大根傍
引三四小根一寸九節者良節尤密者佳亦有十二節
者露根者不可用又一種名蘭蓀又謂溪蓀根形氣色
極似石上菖蒲葉正如蒲無脊俗謂菖蒲生於水次失
水則枯其菖蒲味辛性温無毒秦皮秦芃為之使惡地
膽麻黄不可犯鐵令人吐逆
　救飢　採根肥大節稀水浸去邪味製造作果食之
　𤣥扈先生曰難食
　
　
　
　
　
　
　
　
葍子根　俗名打碗花一名兔兒苗一名狗兒秧幽薊
間謂之燕葍根千葉者呼為纒枝牡丹亦名穰花生平
澤中今處處有之延蔓而生葉似山藥葉而狹小開花
狀似牽牛花微短而圓粉紅色其根甚多大者如小筯
麄長一二尺色白味甘性温
　救飢　採根洗淨蒸食之或晒乾杵碎炊飯食亦好
　　　　或磨作麫作燒餅蒸食皆可久食則頭暈破
　　　　腹間食則宜
　𤣥扈先生曰嘗過吳人呼秧子根弃地宜移植備荒
　
　
　
　
　
　
　
　
䓮䕅根　俗名麫碌碡(音禄/軸)生水邊下濕地其葉就地
叢生葉似蒲葉而肥短葉背如劒脊様葉叢中間攛葶
上開淡粉紅花俱皆六瓣花頭攢開如傘葢狀結子如
韭花蓇葖其根如鷹爪黄連様色如墐泥色味甘
　救飢　採根揩去皴及毛用水淘淨蒸熟食或晒乾
　　　　炒熟食或磨作麫蒸食皆可
　
　
　
　
　
　
　
　
野胡蘿蔔　生荒野中苗葉似家胡蘿蔔俱細小葉間
攛生莖乂稍頭開小白花衆花攢開如傘葢狀比蛇床
子花頭又大結子比蛇床子亦大其根比家胡蘿蔔尤
細小味甘
　救飢　採根洗淨去皮生食亦可
　
　
　
　
　
　
　
　
綿棗兒　一名石棗兒出密縣山谷中生石間苗髙三
五寸葉似韭葉而濶瓦隴様葉中攛葶出穗似鷄冠莧
穗而細小開淡紅花微帶紫色結小蒴兒其子似大藍
子而小黒色根類獨顆蒜又似棗形而白味甜性寒
　救飢　採取根添水久煮極熟食之不換水煮食後
　　　　腹中鳴有下氣
　
　
　
　
　
　
　
　
土圞兒　一名地栗子出新鄭山野中細莖延蔓而生
葉似菉豆葉微尖􁎈苺三葉攢生一處根似土𤓰兒根
微團味甜
　救飢　採根煮熟食之
　
　
　
　
　
　
　
　
野山藥　生輝縣太行山山野中妥藤而生其藤似葡
萄條稍細藤頗紫色其葉似家山藥葉而大微尖根比
家山藥極細瘦甚硬皮色微赤味微甜温平無毒
　救飢　採根煮熟食之
　
　
　
　
　
　
　
　
金𤓰兒　生鄭山田野中苗初生似小葫蘆葉而㣲小
又似赤雹兒葉莖方莖葉俱有毛刺每葉間出一細藤
延蔓而生開五瓣尖碗子黄花結子如馬㼎(音/雹)大生青
熟紅根形如鷄彈微小其皮土黄色内則青白色味微
苦性寒與酒相反
　救飢　掘取根換水煮浸去苦味再以水煮極熟食
　　　　之
　
　
　
　
　
　
　
　
細葉沙參　生輝縣太行山山衝間苗髙一二尺莖似
蒿􁟓葉似石竹子葉而細長又似水蓑衣葉亦細長稍
間開紫花根似葵根而麄如拇(音/母)指大皮色灰中間白
色味甜性微寒本草有沙參苗葉莖狀所說與此不同
未敢併入條下今另為一條開載於此
　救飢　掘取根洗淨煮熟食之
　
　
　
　
　
　
　
　
雞腿兒　一名飜白草出鈞州山野中苗髙七八寸細
長鋸齒葉硬厚背白其葉似地榆葉而細長開黄花根
如指大長三寸許皮赤内白兩頭尖􁎈味甜
　救飢　採根煮熟食生食亦可
　
　
　
　
　
　
　
　
山蔓菁　出鈞州山野中苗髙一二尺莖葉皆萵苣色
葉似桔梗葉頗長􁎈而不對生又似山小菜葉微窄根
形類沙參如手指麄其皮灰色中間白色味甜
　救飢　採根煮熟生食亦可
　
　
　
　
　
　
　
　
老鴉蒜　生水邊下濕地中其葉直生出土四垂葉狀
似蒲而短背起劒脊其根形如蒜瓣味甜
　救飢　採根煠熟水浸淘淨油鹽調食
　𤣥扈先生曰此草中顔神用
　
　
　
　
　
　
　
　
山蘿蔔　生山谷間田野中亦有之苗髙五七寸四散
分生莖葉其葉似菊葉而濶大微有艾香每莖五七排
生如一大葉稍間開紫花根似野胡蘿蔔根而帶黲白
色味苦
　救飢　採根煠熟水浸淘去苦味油鹽調食
　
　
　
　
　
　
　
　
地參　又名山蔓菁生鄭州沙崗間苗髙一二尺葉似
初生桑科小葉微短又似桔梗葉微長開花似鈴鐸様
淡紅紫花根如母指大皮色蒼肉黲白色味甜
　救飢　採根煮食
　
　
　
　
　
　
　
　
獐牙菜　生水邊苗初搨地生葉似龍鬚菜葉而長窄
葉頭頗團而不尖其葉嫩薄又似牛尾菜葉亦長窄其
根如芽根而嫩皮色灰黑味甜
　救飢　掘根洗淨煮熟油鹽調食
　
　
　
　
　
　
　
　
雞兒頭苗　生祥符西田野中就地妥秧生葉甚疎稀
每五葉攅生狀如一葉其葉花乂有小鋸齒葉間生蔓
開五瓣黄花根又甚多其根形如香附子而鬚長皮黑
肉白味甜
　救飢　採根換水煮熟食
　
　
　農政全書卷五十一
欽定四庫全書
　農政全書卷五十二
　　　　　　　　　　　　明　徐光啟　撰
　　荒政(採周憲王救荒本草/)
　
　
　
　
雀麥　本草一名鷰麥一名龠(音/藥)生于荒野林下今處
處有之苗似鷰麥而又細弱結穗像麥穗而極細小每
穗又分作小乂穗十數個子甚細小味甘性平無毒
　救飢　採子舂去皮搗作麪蒸食作餅食亦可
　
　
　
　
　
　
　
　
囘囘米　本草名苡薏仁一名解蠡(音/离)一名屋菼一名
起實一名􁁊(音/縉)俗名草珠兒又呼為西畨薥秫生真定
平澤及田野交阯生者子最大彼土人呼為􁁊珠今處
處有之苗髙三四尺葉似黍葉而稍大開紅白花作穗
子結實青白色形如珠而稍長故名薏珠子味甘微寒
無毒今人俗亦呼為菩提子
　救飢　採實舂去殻其中仁煑粥食取葉煑飲亦香
　𤣥扈先生曰嘉榖良藥不必救荒
　
　
　
　
　
　
　
　
蒺䔧子　本草一名旁通一名屈人一名止行一名犲
(音/柴)羽一名升推一名即䔧一名茨生馮翊平澤道傍今
處處有之布地蔓生細葉小黄花結子有三角刺人是
也味苦辛性溫微寒無毒烏頭為之使又有一種白蒺
䔧出同州沙苑開黄紫花作莢子結子狀如腰子樣小
如黍粒補腎藥多用味甘有小毒
　救飢　收子炒微黄搗去刺磨麪作燒餅或蒸食皆
　　　　可
　𤣥扈先生曰本是勝藥嘗過
　
　
　
　
　
　
　
　
檾子　本草名􁊼(與滎/同)實處處有之北人種以打繩索
苗髙五六尺葉似芋葉而短薄微毛澁開金黄花結實
殻似蜀葵實殻而圓大俗呼為檾饅頭子黒色如􁀙豆
大味苦性平無毒
　救飢　採嬾檾饅頭取子生食子堅實時收取子浸
　　　　去苦味晒乾磨麪食
　𤣥扈先生曰可食
　
　
　
　
　
　
　
　
稗子　有二種水稗生水田邊旱稗生田野中今皆處
處有之苗葉穇子葉色深綠腳葉頗帶紫色稍頭出匾
穗結子如黍粒大茶褐色味微苦性微溫
　救飢　採子搗米煑粥食蒸食尤佳或磨作麪食皆
　　　　可
　𤣥扈先生曰稗自榖屬十得五米下田種之甚有益
　野生者可捃拾積貯用備飢窘
　
　
　
　
　
　
　
　
穇子　生水田中及下溼地内苗葉似稻但差短稍頭
結穗彷彿稗子穗其子如黍粒大茶褐色味甘
　救飢　採子搗米煑粥或磨作麪蒸食亦可
　
　
　
　
　
　
　
　
川榖　生汜水縣田野中苗髙三四尺葉似初生薥秫
葉微小葉間叢開小黄白花結子似草珠兒微小味甘
　救飢　採子搗為米生用冷水淘淨後以滚水湯三
　　　　五次去水下鍋或作粥或作炊飯食皆可亦
　　　　堪造酒
　
　
　
　
　
　
　
　
莠艸子　生田野中苗葉似榖而葉微瘦稍間開茸(音/戎)
細毛穗其子比榖細小舂米類折米熟時即收不收即
落味微苦性溫
　救飢　採莠穗揉取子搗米作粥或作水飯皆可食
　
　
　
　
　
　
　
　
野黍　生荒野中科苗皆類家黍而莖葉細弱穗甚瘦
小黍粒亦極細小味甜性微溫
　救飢　採子舂去粗糠或搗或磨麪蒸餻食甚甜
　
　
　
　
　
　
　
　
雞眼草　又名搯不齊以其葉用指甲搯之作劐不齊
故名生荒野中搨地生葉如雞眼大似三葉酸漿葉而
圓又似小蟲兒卧單葉而大結子小如粟粒黒茶褐色
味微苦氣與槐相類性温
　救飢　採子搗取米其米青色先用冷水淘淨却以
　　　　滚水泡三五次去水下鍋或煑粥或作炊飯
　　　　食之或磨麪作餅食亦可
　
　
　
　
　
　
　
　
鷰麥　田野處處有之其苗似麥攛(七官/切)葶但細弱葉
亦瘦細抪莖而生結細長穗其麥粒極細小味甘
　救飢　採子舂去皮搗磨為麪食
　
　
　
　
　
　
　
　
潑盤　一名托盤生汝南荒野中陳蔡間多有之苗髙
五七寸莖葉有小刺其葉彷彿似艾葉稍團葉背亦白
毎三葉攢生一處結子作穗如半杮大類小盤堆石榴
顆狀下有蔕承如杮蔕形味甘酸性溫
　救飢　以潑盤顆粒紅熟時採食之彼土人取以當
　　　　果
　
　
　
　
　
　
　
　
絲𤓰苗　人家園籬邊多種之延蔓而生葉似括樓葉
而花又大每葉間出一絲藤纏附草木上莖葉間五瓣
大黄花結𤓰形如黄𤓰而大色青嫩時可食老則去皮
内有絲縷可以擦洗油膩器皿味微甜
　救飢　採嫩𤓰切碎煠熟水浸淘淨油鹽調食
　𤣥扈先生曰嘉蔬不必救荒不實之花作蔬更佳
　
　
　
　
　
　
　
　
地角兒苗　一名地牛兒苗生田野中搨地生一根就
分數十莖其莖甚稠葉似胡豆葉微小葉生莖面每攅
四葉對生作一處莖傍另又生葶稍頭開淡紫花結角
似連翹角而小中有子狀似􁀙豆顆味甘
　救飢　採嫩角生食硬角煑熟食豆
　
　
　
　
　
　
　
　
馬㼎(音/雹)兒　生田野中就地拖秧而生葉似甜𤓰葉極
小莖蔓亦細開黄花結實比雞彈微小味微酸
　救飢　摘取馬㼎熟者食之
　
　
　
　
　
　
　
　
山黧豆　一名山碗豆生密縣山野中苗髙尺許其莖
窊面劒脊葉似竹葉而齊短兩兩對生開淡紫花結小
角兒其豆匾如􁀙豆味甜
　救飢　採取角兒煑食或打取豆食皆可
　
　
　
　
　
　
　
　
龍芽草　一名𤓰香草生輝縣鴨子口山野間苗髙一
尺餘莖多澁毛葉形如地棠葉而寛大葉頭齊團每五
葉或七葉作一莖排生葉莖脚上又有小芽菜兩兩對
生稍間出穗開五瓣小圓黄花結青毛蓇葖有子大如
黍粒味甜
　救飢　收取其子或搗或磨作麪食之
　
　
　
　
　
　
　
　
地稍𤓰　生田野中苗髙尺許作地㰙科生葉似獨掃
葉而細窄光硬又似沙蓬葉亦硬週圍攅莖而生莖葉
開小白花結角長大如蓮子兩頭尖􁎈状又似鴉嘴形
名地稍𤓰味甘
　救飢　其角嫩時摘取煠食角若皮硬剝取角中嫩
　　　　穰生食
　
　
　
　
　
　
　
　
錦荔枝　又名癩葡萄人家園籬邊多種苗引藤蔓延
附草木生莖長七八尺莖有毛澁葉似野葡萄葉而花
又多葉間生細絲蔓開五瓣花碗子花結實如雞子大
尖艄紋皺狀似荔枝而大生青熟黄内有紅瓤味甜
　救飢　採荔枝黄熟者食瓤
　𤣥扈先生曰南中人甚食此物不止于瓤實青時採
　者或生食與𤓰同用名苦𤓰也青𤓰頗苦亦清脆可
　食耳閩廣人爭詫為極甘也此恒蔬不必救荒嘗過
　
　
　
　
　
　
　
　
雞冠果　一名野楊梅生密縣山谷中苗髙五七寸葉
似潑盤葉而小又似雞兒頭葉微團開五瓣黄花結實
似紅小楊梅狀味甜酸
　救飢　採取其果紅熟者食之
　
　
　
　
　
　
　
　
　　　草部(葉及實皆可食/)
羊蹄苗　一名東方宿一名連虫陸一名鬼目一名蓄
俗呼猪耳朶生陳留川澤今所在有之苗初搨地生後
攛生莖又髙二尺餘其葉狹長頗似萵苣而色深青又
似大藍葉微濶莖節間紫赤色其花青白成穗其子三
稜根似牛蒡而堅實味苦性寒無毒
　救飢　採嫩苗葉煠熟水浸淘淨苦味油鹽調食其
　　　　子熟時打子搗為米以滚水湯三五次淘淨
　　　　下鍋作水飯食微破腹
　
　
　
　
　
　
　
　
蒼耳　本草名葈(音/徙)耳俗名道人頭又名喝起草一名
胡葈一名地葵一名葹(音/詩)一名常思一名羊負耒詩謂
之卷耳爾雅謂之苓耳生安陸川谷及六安田野今處
處有之葉青白類粘糊菜葉莖葉稍間結實比桑椹短
小而多刺其實味　甘性溫葉味苦辛性微寒有小毒
又云無毒
　救飢　採嫩苗葉煠熟換水浸去苦味淘淨油鹽調
　　　　食其子炒微黄搗去皮磨為麪作燒餅蒸食
　　　　亦可或用子熬油㸃燈
　𤣥扈先生曰油可食北人多用以煠寒具
　
　
　
　
　
　
　
　
姑娘菜　俗名燈籠兒又名掛金燈本草名酸漿一名
醋漿生荆楚川澤及人家田園中今處處有之苗髙一
尺餘苗似水茛而小葉似天茄兒葉窄小又似人莧葉
頗大而尖開白花結房如囊似野西𤓰蒴形如撮口布
袋又類燈籠様囊中有實如櫻桃大赤黄色味酸性平
寒無毒葉味微苦别條又有一種酸漿草三葉與此不
同治證亦别
　救飢　採葉煠熟水浸淘去苦味油鹽調食子熟摘
　　　　取食之
　
　
　
　
　
　
　
　
土茜苗　本草根名茜根一名地血一名茹藘一名茅
蒐一名蒨生喬山川谷徐州人謂之牛蔓西土出者佳
今北土處處有之名土茜根可以染紅葉似棗葉形頭
尖下濶紋脉竪直莖方莖葉俱澁四五葉對生節間莖
蔓延附草木開五瓣淡銀褐花結子小如菉豆粒生青
熟紅根紫赤色味苦性寒無毒一云味甘一云味酸畏
鼠姑葉味微酸
　救飢　採葉煠熟水浸作成黄色淘淨油鹽調食其
　　　　子紅熟摘食
　
　
　
　
　
　
　
　
王不留行　又名剪金草一名禁宫花一名剪金花生
太山山谷今祥符沙堈間亦有之苗髙一尺餘其莖對
節生乂葉似石竹子葉而寛短抪莖對生脚葉似槐葉
而狹長開粉紅花結蒴如松子大似罌粟殻樣極小有
子如葶藶子大而黒色味苦甘性平無毒
　救飢　採嫩葉煠熟換水淘去苦味油鹽調食子可
　　　　搗為麪食
　
　
　
　
　
　
　
　
白薇　一名白幕一名薇草一名春草一名骨美生平
原川谷并陜西諸郡及滁州今鈞州密縣山野中亦有
之苗髙一二尺莖葉俱青頗類柳葉而濶短又似女婁
脚葉而長硬毛澁開花紅色又云紫花結角似地稍𤓰
而大中有白瓤根狀如牛膝根而短黄白色味苦鹹性
平大寒無毒惡黄茋大黄大㦸乾薑乾漆山茱萸大棗
　救飢　採嫩葉煠熟水淘淨油鹽調食并取嫩角煠
　　　　熟亦可食
　
　
　
　
　
　
　
　
蓬子菜　生田野中所在處處有之其苗嫩時莖有紅
紫線楞葉似鹻蓬葉微細苗老結子葉則生出乂刺其
子如獨掃子大苗葉味甜
　救飢　採嫩苗葉煠熟水浸淘淨油鹽調食晒乾煠
　　　　食尤佳及採子搗米青色或煑粥或磨麪作
　　　　餅蒸食皆可
　
　
　
　
　
　
　
　
胡枝子　俗亦名隨軍茶生平澤中有二種葉形有大
小大葉者類黒豆葉小葉者莖類蓍草葉似苜蓿葉而
長大花色有紫白結子如粟粒大氣味與槐相類性溫
　救飢　採子微舂即成米先用冷水淘淨復以滚水
　　　　湯三五次去水下鍋或作粥或作炊飯皆可
　　　　食如野菉豆味尤佳及採嫩葉蒸晒為茶煑
　　　　飲亦可
　
　
　
　
　
　
　
　
米布袋　生田野中苗搨地生葉似澤漆葉而窄其葉
順莖排生稍頭攅結三四角中有子如黍粒大微匾味
甜
　救飢　採角取子水淘洗淨下鍋煑食其嫩苗葉煠
　　　　熟油鹽調食亦可
　
　
　
　
　
　
　
　
天茄苗兒　生田野中苗髙二尺許莖有線楞葉似姑
娘草葉而大又似和尚菜葉却小開五瓣小白花結子
似野葡萄大紫黒色味甜
　救飢　採嫩葉煠熟水浸去邪味淘淨油鹽調食其
　　　　子熟時亦可摘食
　治病　今人傳説採葉傅貼腫毒金瘡拔毒
　
　
　
　
　
　
　
　
苦馬豆　生延津縣郊野中在處有之苗髙二尺許莖
似黄茋苗莖上有細毛葉似胡豆葉㣲小又似蒺䔧葉
却大枝葉間開紅紫花結殻如拇指頂大半頂間多虚
俗呼為羊尿胞内有子如檾子大茶褐色子葉俱味苦
　救飢　採葉煠熟換水浸去苦味淘淨油鹽調食及
　　　　取子水浸淘去苦味晒乾或磨或搗為麪作
　　　　燒餅蒸食皆可
　
　
　
　
　
　
　
　
猪尾把苗　一名狗脚菜生荒野中苗長尺餘葉似甘
露兒葉而甚短小其頭頗齊莖葉皆有細毛每葉間順
條開小白花結小蒴兒中有子小如粟粒黒色苗葉味
甜
　救飢　採嫩葉煠熟換水浸淘淨油鹽調食子可搗
　　　　為麪食
　
　農政全書卷五十二
欽定四庫全書
　農政全書卷五十三
　　　　　　　　　　　　明　徐光啟　撰
　　荒政(救荒本草/)
　
　
　
　
草三柰　生密縣梁家衝山谷中苗高一尺許葉似蓑
草而狹長開小淡紅花根似雞爪形而麄亦香其味甘
微辛
　救飢　採根換水煑食近根嫩白新葉亦可煠食
　
　
　
　
　
　
　
　
黄精苗　俗名筆管菜一名重樓一名莵竹一名雞格
一名救窮一名鹿竹一名萎蕤一名仙人餘粮一名垂
珠一名馬箭一名白及生山谷南北皆有之嵩山茅山
者佳根生肥地者大如拳薄地者猶如拇指葉似竹葉
或二葉或三葉或四五葉俱皆對節而生味甘性平無
毒又云莖光滑者謂之太陽之草名曰黄精食之可以
長生其葉不對節莖葉毛鈎子者謂之太隂之草名曰
鈎吻食之入口立死又云莖不紫花不黄為異
　救飢　採嫩葉煠熟換水浸去苦味淘淨油鹽調食
　　　　山中人採根九蒸九暴食甚甘美其蒸暴用
　　　　瓮去底安釡上裝滿黄精密葢蒸之令氣溜
　　　　即暴之如此九蒸九暴令極熟不熟則刺人
　　　　喉咽久食長生辟榖其生者若初服只可一
　　　　寸半漸漸増之十日不食他食能長服之食
　　　　止三尺服三百日後盡見鬼神餌必升天又
　　　　云花實可食罕見難得
　𤣥扈先生曰甞過根本勝藥苗亦恒蔬
　
　
　
　
　
　
　
　
地黄苗　俗名婆婆嬭一名地髓一名芐一名芑生咸
陽川澤今處處有之苗初搨地生葉如山白菜葉而毛
澁葉面深青色又似芥菜葉而不花乂北芥菜葉頗厚
葉中攛莖上有細毛莖稍開筒子花紅黄色北人謂之
牛嬭子花結實如小麥粒根長四五寸細如手指皮赤
黄色味甘苦性寒無毒惡貝母畏無荑得麥門冬清酒
良忌鐵器
　救飢　採葉煑羮食或搗絞根汁捜麪作䬪飥及冷
　　　　淘食之或取根浸洗淨九蒸九暴任意服食
　　　　或煎以為煎食久服輕身不老變白延年
　
　
　
　
　
　
　
　
牛旁子　本草名惡實未去萼名䑕粘子俗名夜乂頭
根謂之牛菜生魯平山澤今處處有之苗高二三尺葉
如芋葉長大而澁花淡紫色實似葡蔔而褐色外殻如
粟梂而小多刺䑕過之則綴惹不可脫故名殻中有子
如半粒麥而匾小根長尺餘麄如拇指其色灰黲味辛
性平一云味甘無毒
　救飢　採葉煠熟水浸去邪氣淘洗淨油鹽調食及
　　　　取根洗淨煑熟食之久食甚益人身輕耐老
　
　
　
　
　
　
　
　
逺志　一名棘菀一名葽繞一名細草生太山及寃句
川谷河陜商齊泗州亦有俗傳夷門逺志最佳今密縣
梁家衝山谷間多有之苗名小草葉似石竹子葉又極
細開小紫花亦有開小紅白花者根黄色形如蒿根長
及一尺許亦有根黑色者根葉俱味苦性温無毒得茯
苓冬葵子龍骨食殺天雄附子毒畏珍珠藜蘆蜚蠊齊
蛤蠐螬
　救飢　採嫩苗葉煠熟換水浸去苦味淘淨油鹽調
　　　　食及掘取根換水煑浸淘去苦味去心再換
　　　　水煑極熟食之不去心令人心悶
　
　
　
　
　
　
　
　
杏葉沙參　一名白麪根生密縣山野中苗高一二尺
莖色青白葉似杏葉而小邊有乂牙又似小小菜葉微
尖而背白稍間開五瓣白碗子花根形如野胡蘿蔔頗
肥皮色灰黲中間白色味甜性微寒本草有沙參苗葉
根莖其說與此形狀皆不同未敢併入條下乃另開于
此其杏葉沙參又有開碧色花者
　救飢　採苗葉煠熟水浸淘淨油鹽調食掘根換水
　　　　煑食亦佳
　
　
　
　
　
　
　
　
藤長苗　又名旋菜生密縣山坡中拖蔓而生苗長三
四尺餘莖有細毛葉似滴滴金葉而窄小頭頗齊開五
瓣粉紅大花根似打碗花根根葉皆味甜
　救飢　採嫩苗葉煠熟水浸淘淨油鹽調食掘根換
　　　　水煑熟亦可食
　
　
　
　
　
　
　
　
牛皮消　生密縣野中拖蔓而生藤蔓長四五尺葉似
馬兠鈴葉寛大面薄又似何首烏葉亦寛大開白花結
小角兒根類葛根而細小皮黒肉白味苦
　救飢　採葉煠熟水浸去苦味油鹽調食及取根去
　　　　黑皮切作片換水煑去苦味淘洗淨再以水
　　　　煑極熟食之
　
　
　
　
　
　
　
　
菹草(上音/鮓)　即水藻也生陂塘及水泊中莖如麄線長
三四尺葉形似柳葉面狹長故名柳葉菹又有葉似蓬
子葉者根麄如釵股而色白味微鹹性微寒
　救飢　撈取葉連嫩根揀擇洗淘潔浄剉碎煠熟油
　　　　鹽調食或加少米煑粥食尤佳
　
　
　
　
　
　
　
　
水豆兒　一名葳菜生陂塘水澤中其莖葉比菹草又
細狀類細線連綿不絶根如釵股而色白根下有豆如
退皮菉豆瓣味甘
　救飢　採秧及根豆擇沈潔淨煑食生醃食亦可
　
　
　
　
　
　
　
　
水葱　生水邊及淺水中科苗彷彿類家葱而極細長
稍頭結蓇葖彷彿類葱蓇葖而小開黲白花其根類葱
根皮色紫黑根苗俱味甘微鹹
　救飢　採嫩苗連根揀擇洗浄煠熟水浸淘浄油鹽
　　　　調食
　
　
　
　
　
　
　
　
蒲笋　本草名其苗為香蒲即甘蒲也一名睢一名醮
俚俗名此蒲為香蒲謂菖蒲為臭蒲其香蒲水邊處處
有之根比菖蒲根極肥大而少節其葉初未出水時葉
莖紅白色採以為笋後攛梗於叢葉中花抱梗端如武
士棒杵故俚俗謂蒲棒蒲黄即花中蘂屑也細若金粉
當欲開時有便取之市㕓間亦採以蜜搜作果食貨賣
甚益小兒味甘性平無毒
　救飢　採近根白笋楝剥洗浄煠熟油鹽調食蒸食
　　　　亦可採根刮去麄皴晒乾磨麪打餅蒸食皆
　　　　可
　
　
　
　
　
　
　
　
蘆笋　其苗名葦子草本草有蘆根爾雅謂之葭菙生
下隰陂澤中其狀都似竹但差小而葉抱莖生無枝又
花白作穗如茅花根如竹根亦差小而節疎露出浮水
者不堪用味甘一云辛性寒
　救飢　採嫩笋煠熟油鹽調食其根甘甜亦可生咂
　　　　食之
　𤣥扈先生曰嘗過根本勝藥北方亦作果食其笋則
　北方者可食南産不可食
　
　
　
　
　
　
　
　
茅芽根　本草名茅根一名蘭根一名茹根一名地菅
一名地筋一名兼杜又名白茅菅其芽一名茅針生楚
地山谷今田野處處有之春初生苗布地如針夏生白
花茸茸然至秋而枯其根至潔白亦甚甘美根性寒茅
針性平花性温俱味甘無毒
　救飢　採嫩芽剥取嫩穰食甚益小兒及取根咂食
　　　　甜味久服利人服食此可斷穀
　𤣥扈先生曰嘗過
　
　
　
　
　
　
　
　
葛根　一名雞齊根一名鹿藿一名黄斤生汶山川谷
及成州海州浙江并澧鼎之間今處處有之苗引藤蔓
長二三丈莖淡紫色葉頗似楸葉而小色青開花似豌
豆花粉紫色結實如皂莢而小根形如手臂味甘性平
無毒一云性冷殺野葛巴豆百藥毒
　救飢　掘取根入土深者水浸洗浄蒸食之或以水
　　　　中揉出粉澄濾成塊蒸煑皆可食及採花晒
　　　　乾煠食亦可
　𤣥扈先生曰嘗過
　
　
　
　
　
　
　
　
何首烏　一名野苗一名交藤一名夜合一名地精一
名陳知白又名桃柳藤亦名九真藤出順州南河縣其
嶺外江南諸州及䖍州皆有以西洛嵩山歸德柘城縣
者為勝今鈞州密縣山谷中亦有之蔓延而生莖蔓紫
色葉似山藥葉而不光嫩葉間開黄白花葛勒花結子
有稜似蕎麥而極細小如粟粒大根大者如拳各有五
楞瓣狀似甜𤓰様中有花紋形如鳥獸山嶽之狀者極
珍有赤白二種赤者雄白者雌又云雄者苗葉黄白雌
者赤黄色一云雄苗赤生必相對逺不過三四尺夜則
苗蔓相交或隱化不見凡修合藥須雌雄相合服有驗
宜偶日服二四六八日是也其藥本無名因何首烏見
藤夜交採服有功因以採人為名耳又云仙草其為五
十年者如拳大號山奴服之一年髭髪烏黑百年如碗
大號山哥服之一年顔色紅悅百五十年如盆大號山
伯服之一年齒落重生二百年如斗栲栳大號山翁服
之一年顔如童子行及奔馬三百年如三斗栲栳大號
山精服之一年延齡純陽之體久服成地仙又云其頭
九數者服之乃仙味苦澁性微温無毒一云味甘茯苓
為之使酒下最良忌鐵器猪羊血及猪肉無鱗魚與蘿
蔔相惡若並食令人髭鬢早白腸風多熱
　救飢　掘根洗去泥土以苦竹刀切作片米泔浸經
　　　　宿換水煑去苦味再以水淘洗浄或蒸或煑
　　　　食之花亦可煠食
　𤣥扈先生曰嘗過根本勝藥不必救荒
　
　
　
　
　
　
　
　
𤓰樓根　俗名天花粉本草名栝樓實一名地樓一名
果臝一名天𤓰一名澤姑一名黄𤓰生𢎞農川谷及山
隂地今處處有之入土深者良生鹵地者有毒詩所謂
果蓏之實是也根亦名白藥大者細如手臂皮黄肉白
苗引藤蔓葉似甜𤓰葉而作花乂有細毛開花似葫蘆
花淡黄色實在花下大如拳生青熟黄根味苦性寒無
毒枸杞為之使惡乾姜畏牛膝乾漆反烏頭
　救飢　採根削皮至白處寸斷之水浸一日一次換
　　　　水浸經四五日取出爛搗研和絹袋盛之澄
　　　　濾令極細如粉或將根晒乾搗為麪水浸澄
　　　　㴽二十餘遍使極膩如粉或為蒸餅或作煎
　　　　餅切細麪皆可食採栝樓穰煑粥食極甘取
　　　　子炒乾搗爛用水熬油亦可
　𤣥扈先生曰嘗過根本良藥
　
　
　
　
　
　
　
　
磚子苗　一名闗子苗生水邊苗似水葱而麄大内實
又似蒲葶稍開碎白花結穗似水莎草穗紫赤色其子
如黍粒大根似蒲根而堅實味甜子味亦甜
　救飢　採子磨麪食及採根擇洗浄換水煑食或晒
　　　　乾磨為麪食亦可
　
　
　
　
　
　
　
　
菊花一名節華一名日精一名女節一名女華一名
女莖一名更生一名周盈一名傅延年一名隂成生雍
州川澤及鄧衡齊州田野今處處有之味苦甘性平無
毒术枸杞桑根白皮為之使
　救飢　取莖紫氣香而味甘者採葉煠食或作羮皆
　　　　可青莖而大氣味作蒿苦者不堪食名苦薏
　　　　其花亦可煠食或炒茶食
　𤣥扈先生曰嘗過
　
　
　
　
　
　
　
　
金銀花　本草名忍冬一名鷺鷥藤一名左纒藤一名
金釵股又名老翁鬚亦名忍冬藤舊不載所出州土今
輝縣山野中亦有之其藤凌冬不凋故名忍冬草附樹
延蔓而生莖微紫色對節生葉葉似薜荔葉而青又似
水茶舊葉頭微團而軟背頗澁又似黑豆葉而大開花
五出微香蒂帶紅色花初開白色經一二日則色黄故
名金銀花本草中不言善治癰疽發背近代名人用之
奇効味甘性温無毒
　救飢　採花煠熟油鹽調食及採嫩葉換水煑熟浸
　　　　去邪味淘浄油鹽調食
　𤣥扈先生曰嘗過花本勝藥
　
　
　
　
　
　
　
　
望江南　其花名茶花兒人家園圃中多種苗高二尺
許莖微淡赤色葉似槐葉而肥大微尖又似胡蒼耳葉
頗大及似皂角葉亦大開五瓣金黄花結角長三寸許
葉味微苦
　救飢　採嫩苗葉煠熟水浸淘去苦味油鹽調食花
　　　　可炒食亦可煠食
　𤣥扈先生曰嘗過或名槐豆或直稱决明
　
　
　
　
　
　
　
　
大蓼　生密縣梁家衝山谷中拖藤而生莖有線楞而
頗硬對節分生莖乂葉亦對生葉似山蓼葉微短拳曲
節間開白花其葉味苦微辣
　救飢　採葉煠熟換水浸去辣味作成黄色淘洗淨
　　　　油鹽調食花亦可煠食
　
　
　
　
　
　
　
　
　　　草部(莖可食/)
黑三稜　舊云河陜江淮荆襄間皆有之今鄭州賈峪
山澗水邊亦有苗高三四尺葉似菖蒲葉而厚大背皆
三稜劒脊葉中攛葶葶止結實攢為刺毬狀如楮桃様
而三顆瓣甚多其顆瓣形似草决明子而大生則青熟
則紅黄色根狀如烏梅而頗大有鬚蔓延相連比京三
稜體微輕治療並同其葶味甜根味苦性平無毒
　救飢　採嫩葶剥去麄皮煠熟油鹽調食
　
　
　
　
　
　
　
　
荇絲菜　又名金蓮兒一名藕蔬菜水中拖蔓而生葉
似初生小荷葉近莖有椏劐葉浮水上葉中攛莖上開
金黄花莖味甜
　救飢　採嫩苗煠熟油鹽調食
　
　
　
　
　
　
　
　
水慈菰　俗名為剪刀草又名剪搭草生水中其莖面
窳背方背有線楞其葉三角似剪刀形葉中攛生莖乂
稍間開三瓣白花黄心結青蓇葖如青楮桃狀頗小根
類葱根而麄大其味甜
　救飢　採近根嫩笋莖煠熟油鹽調食
　
　
　
　
　
　
　
　
　　　草部(笋及實皆可食/)
茭笋　本草有菰根又名菰蔣草江南人呼為苃草俗
又呼為茭白生江東池澤水中及岸際今在處水澤邊
皆有之苗高二三尺葉似蔗荻又似茅葉而長濶厚葉
間攛葶開花如葦結實青子根肥剥取嫩白笋可噉久
根盤厚生菌(音/窘)細嫩葉可噉名菰菜三年已上心中生
葶如藕白軟中有黒脈甚堪噉名菰首味甘性大寒無
毒
　救飢　採茭菰笋煠熟油鹽調食或採子舂為米合
　　　　粟煑粥食之甚濟飢
　𤣥扈先生曰嘗過
　
　
　
　
　
　
　
　
　
　
　
　
　農政全書卷五十三
欽定四庫全書
　農政全書卷五十四
　　　　　　　　　　　　明　徐光啓　撰
　　荒政(採周憲王救荒本/)
　　　木部(葉可食/)
　
　
　
茶樹　本草有茗苦􁎊圖經云生山南漢中山谷閩浙
蜀荆江湖淮南山中皆有之惟建州北苑數處産者性
味獨與諸方不同今宻縣梁家衝山谷間亦有之其樹
大小皆類梔子春初生芽為雀舌麥顆又有新芽一發
便長寸餘微麄如針漸至環脚軟枝條之類葉老則似
水茶白葉而長又似初生青岡橡葉而小光澤又云冬
生葉可作羹飲世呼早採者為搽晚取者為茗一名荈
蜀人謂之苦􁎊今通謂之茶茶荼聲近故呼之又有研
治作餅名為臘茶者皆味甘苦性微寒無毒如茱茰葱
姜等良又别有一種蒸山中頂上清峯茶云春分前後
多聚人力候雷初發聲併手齊採若得四兩服之即為
地仙
　　救飢　採嫩葉或冬生葉可煮作羔食或蒸焙作
　　　　　茶皆可
　
　
　
　
　
　
　
　
夜合樹　本草名合歡一名合昏生益州及雍洛山谷
今鈞州鄭州山野中亦有之木似梧桐其枝甚柔弱似
皂莢葉又似槐葉極細而宻互相交結每一風來輙似
相觧了不相牽綴其葉至暮而合故名合昏花發紅白
色瓣上若絲茸然散垂結實作莢子極薄細味甘性平
無毒
　　救飢　採嫩葉煠熟水浸淘浄油鹽調食晒乾煠
　　　　　食尤好
　
　
　
　
　
　
　
　
木槿樹　本草云木槿如小葵花淡紅色五葉成一花
朝開暮歛花與枝兩用湖南北人家多種植為籬障亦
有千葉者人家園圃多栽種性平無毒菜味甜
　　救飢　採嫩葉煠熟冷水淘浄油鹽調食
　
　
　
　
　
　
　
　
白楊樹　本草白楊樹皮舊不載所出州土今處處有
之此木髙大皮白如楊故名葉圓如梨肥大而尖葉背
甚白葉邊鋸齒狀葉蒂小無風自動也味苦性平無毒
　　救飢　採嫩葉煠熟作成黄色換水淘去苦味洗
　　　　　浄油鹽調食
　
　
　
　
　
　
　
　
黄櫨　生商洛山谷今鈞州鄭州山野中亦有之葉圓
木黄枝莖色紫赤葉似杏葉而圓大味苦性寒無毒木
可染黄
　　救飢　採嫩芽煠熟水淘去苦味油鹽調食
　𤣥扈先生曰嘗過
　
　
　
　
　
　
　
　
椿樹芽　本草有椿木樗木舊不載所出州土今處處
有之二木形幹大扺相𩔖椿木實而葉香可噉樗木䟽
而氣臭膳夫熬去其氣亦可噉北人呼樗為山椿江東
人呼為虎目葉脫處有㾗如樗蒲子又如眼目故得此
名夏中生莢樗之有花者無莢有莢者無花莢常生臭
樗上未見椿上有莢者然世俗不辨椿樗之異故俗名
為椿莢其實樗莢耳其無花不實木大端直為椿有花
而莢大小幹多迃矮者為樗椿味苦有毒樗味苦有小
毒性温一云性(闕/)無毒
　　救飢　採嫩芽煠熟水浸淘浄油鹽調食
　𤣥扈先生曰嘗過
　
　
　
　
　
　
　
　
椒樹　本草蜀椒一名南椒一名巴椒一名蓎􁁊生山
都川谷及巴郡歸峽蜀川陜洛間人家園圃多種之髙
四五尺似茱茰而小有針刺葉似刺䕷葉㣲小葉堅而
滑可煮食甚辛香結實無花但生於葉間如豆顆而圓
皮紫赤此椒江淮及北土皆有之莖皆相類但不及蜀
中者皮肉厚腹裏白氣味濃烈耳又云出金州西城者
佳味辛性溫大熱有小毒多食令人乏氣口閉者殺人
十月不食椒損氣傷心令人多忘杏仁為之使畏欵冬
花
　　救飢　採嫩葉煠熟換水浸淘浄油鹽調食椒顆
　　　　　調和百味香美
　
　
　
　
　
　
　
　
椋子樹　本草有椋子木舊不載所出州土今宻縣山
野中亦有之其樹有大者木則堅重材堪為車輞初生
作科條狀類荆條對生枝叉葉似柿葉而薄小兩葉相
當對生開白花結子細圓如牛李子大如豌豆生青熟
黑味丼鹹性平無毒葉味苦
　　救飢　採葉煠熟水浸淘去苦味洗浄油鹽調食
　
　
　
　
　
　
　
　
雲葉　生宻縣山野中其樹枝葉皆類桑但其葉如雲
頭花叉又似木欒樹葉㣲濶開細青黄花其葉味㣲苦
　　救飢　採嫩葉煠熟換水浸淘去苦味油鹽調食
　　　　　或蒸晒作茶尤佳
　
　
　
　
　
　
　
　
黄棟樹　生鄭州南山野中葉似初生椿樹葉而極小
又似楝葉色㣲帶黄開花紫赤色結子如豌豆大生青
熟亦紫赤色葉味苦
　　救飢　採嫩芽葉煠熟換水浸去苦味油鹽調食
　　　　　蒸芽曝乾亦可作茶煮飲
　
　
　
　
　
　
　
　
凍青樹　生宻縣山谷間樹髙丈許枝葉似枸骨子樹
而極茂盛凌冬不凋又似樝子樹葉而小亦似穁芽葉
㣲窄頭頗團而不尖開白花結子如豆粒大青黒色葉
味苦
　　救飢　採芽葉煠熟水浸去苦味淘洗淨油鹽調
　　　　　食
　
　
　
　
　
　
　
　
穁芽樹　生輝縣山野中科條似槐條葉似冬青葉㣲
長開白花結青白子其葉味甜
　　救飢　採嫩葉煠熟水淘浄油鹽調食
　
　
　
　
　
　
　
　
月芽樹　又名芿芽生田野中莖似槐條莖似歪頭菜
葉㣲短稍硬又似穁芽葉頗長􁎈其葉兩兩對生味丼
㣲苦
　　救飢　採嫩葉煠熟水浸淘浄油鹽調食
　
　
　
　
　
　
　
　
女兒茶　一名牛李子一名牛筋子生田野中科條髙
五六尺葉似郁李子葉而長大稍尖葉色光滑又似白
棠子葉而色㣲黃綠結子如豌豆大生則青熟則黒茶
褐色其葉味淡㣲苦
　　救飢　採嫩葉煠熟水浸淘浄油鹽調食亦可蒸
　　　　　曝作茶煑飲
　
　
　
　
　
　
　
　
省沽油　又名珎珠花生鈞州風谷頂山谷中科條似
荆條而圓對生枝叉葉亦對生葉亦驢駞布袋葉而大
又似葛藤葉却小每三葉攅生一處開白花似珎珠色
葉味丼苦性
　　救飢　採葉煠熟水浸淘淨油鹽調食
　
　
　
　
　
　
　
　
白槿樹　生宻縣梁家衝山谷中樹髙五七尺葉似茶
葉而甚濶大光潤又似初生青岡葉而無花叉又似山
格刺樹葉亦大開白花其葉味苦
　　救飢　採葉煠熟水浸淘浄油鹽調食
　
　
　
　
　
　
　
　
囘囘醋　一名淋樸􁂶生宻縣韶華山山野中樹髙丈
餘葉似兜櫨樹葉而厚大邊有大鋸齒又似厚椿葉而
亦大或三葉或五葉排生一莖開白花結子大如豌豆
熟則紅紫色味酸葉味㣲酸
　　救飢　採葉煠熟水浸去酸味淘淨油鹽調食其
　　　　　子調和湯味如醋
　
　
　
　
　
　
　
　
槭樹芽　生鈞州風谷頂山谷間木高一二丈其葉狀
類野葡蔔葉五花尖叉亦似綿花葉而薄小又似絲𤓰
葉却甚小而淡黃綠色開白花葉味甜
　　救飢　採葉煠熟以水浸作成黄色換水淘浄油
　　　　　鹽調食
　
　
　
　
　
　
　
　
老葉兒樹　生宻縣山野中樹髙六七尺葉似茶葉而
窄瘦尖􁎈又似李子葉而長其葉味丼㣲澁
　　救飢　採葉煠熟水浸去澁味淘洗油鹽調食
　
　
　
　
　
　
　
　
青楊樹　在處有之今宻縣山野間亦多有其樹髙大
葉似白楊樹葉而狹小色靑皮亦頗靑故名靑楊其葉
味㣲苦
　　救飢　採葉煠熟水浸作成黄色換水淘洗油鹽
　　　　　調食
　
　
　
　
　
　
　
　
龍栢芽　出南陽府馬鞍山中此木久則亦大葉似初
生橡櫟小葉而短味㣲苦
　　救飢　採芽葉煠熟換水浸淘淨油鹽調食
　
　
　
　
　
　
　
　
兠櫨樹　生宻縣梁家衝山谷中樹甚髙大其木枯杇
極透可作香焚俗名壞香葉似囘囘醋樹葉而薄窄又
似花楸樹葉却少花又葉皆對生味苦
　　救飢　採嫩芽葉煠熟水浸去苦味淘洗淨油鹽
　　　　　調食
　
　
　
　
　
　
　
　
青岡樹　舊不載所出州土今䖏䖏有之其木大而結
橡斗者為橡櫟小而不結橡斗者為靑岡其青岡樹枝
葉條幹皆類橡櫟但葉色頗靑而少花叉味苦性平無
毒
　　救飢　採嫩葉煠熟以水浸漬作成黃色换水淘
　　　　　洗浄油鹽調食
　
　
　
　
　
　
　
　
檀樹芽　生宻縣山野中樹髙一二丈葉似槐葉而長
大開淡粉紫花葉味苦
　　救飢　採嫩芽葉煠熟換水浸去苦味淘洗浄油
　　　　　鹽調食
　
　
　
　
　
　
　
　
山茶科　生中牟土山田野中科條髙四五尺枝梗灰
白色葉似皂莢葉而團又似槐葉亦團四五葉攅生一
處葉甚稠宻味苦
　　救飢　採嫩葉煠熟水淘洗浄油鹽調食亦可蒸
　　　　　晒乾做茶煑飲
　
　
　
　
　
　
　
　
木葛　生新鄭縣山野中樹髙丈餘枝似杏枝葉似杏
葉而團又似葛根葉而小味㣲甜
　　救飢　採葉煠熟水浸淘浄油鹽調食
　
　
　
　
　
　
　
　
花楸樹　生宻縣山野中其樹髙大葉似囘囘醋葉㣲
薄又似兠櫨樹葉邊有鋸齒叉其葉味苦
　　救飢　採嫩芽葉煠熟換水浸去苦味淘洗浄油
　　　　　鹽調食
　
　
　
　
　
　
　
　
白辛樹　生榮陽塔兒山崗野間樹髙丈許葉似青檀
樹葉頗長而薄色㣲淡緑又似月芽樹葉而大色亦差
淡其葉味甘㣲澁
　　救飢　採葉煠熟水浸淘去澁味油鹽調食
　
　
　
　
　
　
　
　
木欒樹　生宻縣山谷中樹髙丈餘葉似楝葉而寛大
稍薄開淡黄花結薄殻中有子大如豌豆烏黒色人多
摘取串作數珠葉味淡甜
　　救飢　採嫩芽葉煠熟换水浸淘浄油鹽調食
　
　
　
　
　
　
　
　
烏棱樹　生宻縣梁家衝山谷中樹髙丈餘葉似省沽
油樹葉而背白又似老婆布䩞葉微小而􁎈開白花結
子如梧桐子大生青熟則烏黒其葉味苦
　　救飢　採葉煠熟換水浸去苦味作過淘洗浄油
　　　　　鹽調食
　
　
　
　
　
　
　
　
刺楸樹　生宻縣山谷中其樹髙大皮色蒼白上有黄
白班　枝梗間多有大刺葉似楸葉而薄味甘
　　救飢　採嫩芽葉煠熟水浸淘洗浄油鹽調食
　
　
　
　
　
　
　
　
黄絲藤　生輝縣太行山山谷中條䫫葛條葉似山格
刺葉而小又似婆婆枕頭葉頗硬背㣲白邊有細鋸齒
味甜
　　救飢　採葉煠熟水浸淘浄油鹽調食
　
　
　
　
　
　
　
　
山格刺樹　生宻縣韶華山山野中作科條生葉似白
槿樹葉頗短而尖􁎈又似茶樹葉而濶大及似老婆布
䩞葉亦大味甘
　　救飢　採葉煠熟水浸作成黄色淘洗浄油鹽調
　　　　　食
　
　
　
　
　
　
　
　
􁁊樹　生輝縣太行山山谷中其樹髙丈餘葉似槐葉
而大却頗軟薄又似檀樹葉而薄小開淡紅色花結子
如菉豆大熟則黄茶褐色其葉味甜
　　救飢　採葉煠熟水浸淘浄油鹽調食
　
　
　
　
　
　
　
　
報馬樹　生輝縣太行山山谷間枝條似桑條色葉似
青檀葉而大邊有花叉又似白辛葉頗大而長硬葉味
甜
　　救飢　採嫩葉煠熟水淘浄油鹽調食硬葉煠熟
　　　　　水浸作成黄色淘去涎沫油鹽調食
　
　
　
　
　
　
　
　
椵樹　生輝縣太行山山谷間樹甚髙大其木細膩可
為卓噐枝叉對生葉似木槿葉而長大㣲薄色頗淡緑
皆作五花椏叉邊有鋸齒開黄花結子如豆粒大色青
白葉味苦
　　救飢　採嫩葉煠熟水浸去苦味淘洗浄油鹽調
　　　　　食
　
　
　
　
　
　
　
　
臭􁢖　生宻縣楊家衝山谷中科條髙四五尺葉似杵
𤓰葉而尖􁎈又似金銀花葉亦尖􁎈五葉攅生如一葉
開花白色其葉味甜
　　救飢　採葉煠熟水浸淘浄油鹽調食
　
　
　
　
　
　
　
　
堅莢樹　生輝縣太行山山谷中其樹枝幹堅勁可以
作棒皮色烏黑對分枝叉葉亦對生葉似拐棗葉而大
㣲薄而色淡緑又似土欒樹葉極大而光潤開黄花結
小紅子其葉味苦
　　救飢　採嫩葉煠熟水浸去苦味淘油鹽調食
　
　
　
　
　
　
　
　
臭竹樹　生輝縣太行山山野中樹甚髙大葉似楸葉
而厚頗􁎈却少花叉又似柺棗葉亦大其葉面青背白
味甜
　　救飢　採葉煠熟水浸去邪臭氣味油鹽調食
　
　
　
　
　
　
　
　
馬魚兒條　俗名山皂角生荒野中葉似初生刺䕷花
葉而小枝梗色紅有刺似棘針㣲小葉味甘㣲酸
　　救飢　採葉煠熟水浸淘浄油鹽調食
　
　
　
　
　
　
　
　
老婆布䩞　生鈞州風谷頂山野間科條淡蒼黄色葉
似匙頭様色嫩綠而光俊又似山格刺葉却小味甘性
(闕/)
　　救飢　採葉煠熟水浸作過淘浄油鹽調食
　
　
　
　農政全書卷五十四
欽定四庫全書
　農政全書卷五十五
　　　　　　　　　　　　明　徐光啓　撰
　　荒政(採周憲王救荒本草/)
　　　木部(實可食/)
　
　
　
㽔核樹　俗名㽔李子生函谷川谷及巴西河東皆有
今古崤關西茶店山谷間亦有之其木髙四五尺枝條
有刺葉細似枸杞葉而尖長又似桃葉而狹小亦薄花
開白色結子紅紫色附枝莖而生状類五味子其核仁
味甘性温微寒無毒其果味甘酸
　　救飢　摘取其果紅紫色熟者食之
　
　
　
　
　
　
　
　
酸棗樹　爾雅謂之樲棗出河東川澤今城壘坡野間
多有之其木似棗而皮細莖多棘刺葉似棗葉㣲小花
似棗花結食紅紫色似棗而圓小核中仁㣲匾名酸棗
仁入藥用味酸性平一云性㣲熱惡防已
　　救飢　採取其棗為果食之亦可釀酒熬作燒酒
　　　　　飲未紅熟時採取煮食亦可
　𤣥扈先生曰嘗過
　
　
　
　
　
　
　
　
橡子樹　本草橡實櫟木子也其殻一名杼斗所在山
谷有之木髙二三丈葉似栗葉而大開黄花其實橡也
有梂彚自褁其殻即橡斗也橡實味苦澁性㣲温無毒
其殻斗可染皂
　　救飢　取子換水浸煮十五次淘去澁味蒸極熟
　　　　　食之厚腸胃肥徤人不飢
　𤣥扈先生曰食麥橡令人徤行
　　又曰取子碾或舂或磨細水淘去苦味次淘取粗
　　查飼豕甚充膓淘取細粉如製真粉天花粉法與
　　栗粉不異也凡木實草根去惡味取浄粉法並同
　
　
　
　
　
　
　
　
荆子　木草有牡荆實一名小荆實俗名黃荆生河間
南陽寃句山谷并眉州蜀州平夀都鄉髙岸及田野中
今䖏䖏有之即作箠杖者作科條生枝莖堅勁對生枝
叉葉似麻葉而踈短又有葉似㮏葉而短小却多花叉
者開花作穗花色粉紅㣲帶紫結實大如黍粒而黃黒
味苦性溫無毒防風為之使惡石膏烏頭陶隠居登眞
隠訣云荆木之蕐葉通神見鬼精
　　救飢　採子換水浸淘去苦味晒乾搗磨為麵食之
　
　
　
　
　
　
　
　
實棗兒樹　本草名山茱茰一名蜀棗一名鷄足一名
鬾實一名䑕矢生漢中川谷及瑯琊寃句東海承縣海
州今鈞州宻縣山谷中亦有之木髙丈餘葉似榆葉而
寛稍團紋脉㣲麄開淡黃白花結實似酸棗大㣲長兩
頭尖􁎈色赤既乾則皮薄味酸性平㣲溫無毒一云味
鹹辛大熱蓼實為之使惡桔梗防風防已
　　救飢　摘取實棗紅熟者食之
　
　
　
　
　
　
　
　
孩兒拳頭　本草名莢蒾一名擊蒾一名弄先舊不著
所出州土但云所在山谷多有之今輝縣太行山山野
中亦有其木作小樹葉似木槿而薄又似杏葉頗大亦
薄澁枝葉間開黄花結子似溲疏兩兩切並四四相對
數對共為一攅生則靑熟則赤色味甘苦性平無毒葢
檀榆之類也其皮堪為索
　　救飢　採子紅熟者食之又煮枝汁少加米作粥
　　　　　甚美
　𤣥扈先生曰詩疏云斫檀不得得繫迷即此木也
　
　
　
　
　
　
　
　
山䔧兒　一名金剛樹又名鈇刷子生鈞州山野中科
條髙三四尺枝條上有小刺葉似杏葉頗團小開白花
結實如葡蔔顆大熟則紅黃色味甘酸
　　救飢　採果食之
　
　
　
　
　
　
　
　
山裏果兒　一名山裏紅又名映山紅果生新鄭縣山
野中枝莖似初生桑條上多小刺葉似菊花葉稍團又
似花桒葉亦團開白花結紅果大如櫻桃味甜
　　救飢　採樹熟果食之
　
　
　
　
　
　
　
　
無花果　生山野中今人家園圃中亦栽葉形如葡萄
葉頗長硬靣厚稍作三叉枝葉間生果初則青小熟大
狀如李子色似紫茄色味甜
　　救飢　採果食之
　　治病　今人傳說治心痛用葉煎湯服甚効
　𤣥扈先生曰子本佳果第須良種宜廣植之
　
　
　
　
　
　
　
　
青舎子條　生宻縣山谷間科條微帶柿黄色葉似胡
枝子葉而光俊㣲尖枝條間開淡粉紫花結子似枸杞
子㣲小生則青而後變紅熟則紫黒色味甜
　　救飢　採摘其子紫熟者食之
　
　
　
　
　
　
　
　
白棠子樹　一名沙棠梨兒一名羊妳子樹又名剪子
果生荒野中枝梗似棠梨樹枝而細其色㣲白葉似棠
葉而窄小色亦頗白又似女兒茶葉却大而背白結子
如豌豆大味酸甜
　　救飢　其子甜熟時摘取食之
　
　
　
　
　
　
　
　
拐棗　生宻縣梁家衝山谷中葉似楮葉而無花叉却
更尖􁎈靣多紋脉邊有細鋸齒開淡黄花結實伏似生
姜拐叉而細短深茶褐色故名拐棗味甜
　　救飢　摘取拐棗成熟者食之
　
　
　
　
　
　
　
　
木桃兒樹　生中牟土山間樹髙五尺餘枝條上氣脉
積聚為　㾑狀類小桃兒極堅實故名木桃其葉似楮
葉而狹小無花叉却有細鋸齒又似青檀葉稍間另又
開淡紫花結子似梧桐子而大熟則淡銀褐色味甜可
食
　　救飢　採取其子熟者食之
　
　
　
　
　
　
　
　
石岡橡　生汜水西茶店山谷中其木髙丈許葉似橡
櫟葉極小而薄邊有鋸齒而少花叉開黄花結實如橡
斗而極小味澁㣲苦
　　救飢　採實換水煮五匕水令極熟食之
　
　
　
　
　
　
　
　
水茶臼　生宻縣山谷中科條髙四五尺莖上有小刺
葉似大葉胡枝子葉而有尖又似黒豆葉而光厚亦尖
開黄白花結果如杏大状似甜𤓰瓣而色紅味甜酸
　　救飢　果熟紅時摘取食之
　
　
　
　
　
　
　
　
野木𤓰　名八月樝叉名杵𤓰出新鄭縣山野中蔓延
而生妥附草木上葉似黒豆葉㣲小光澤四五葉攅生
一處結𤓰如肥皂大味甜
　　救飢　採嫩𤓰换水煮食樹熟者亦可摘食
　
　
　
　
　
　
　
　
土欒樹　生汜水西茶店山谷中其木髙大堅勁人常
採斫以為秤簳葉似木葛葉㣲狹而厚背頗白㣲毛又
似靑楊葉亦窄開淡黄花結子小如豌豆而匾生則靑
色熟則紫黒色味甘
　　救飢　摘取其實紫熟者食之
　
　
　
　
　
　
　
　
驢駝布袋　生鄭州沙崗間科條髙四五尺枝梗㣲帶
赤黄色葉似郁李子葉頗大而光又似省沽油葉而尖
頗齊其葉對生開花色白結子如菉豆大兩兩並生熟
則色紅味甜
　　救飢　採紅熟子食之
　
　
　
　
　
　
　
　
婆婆枕頭　生鈞州宻縣山坡中科條髙三四尺葉似
櫻桃葉而長􁎈開黄花結子如菉豆大生則青熟紅色
味甜
　　救飢　採熟紅子食之
　
　
　
　
　
　
　
　
吉利子樹　一名急䕷子科荒野處有之科條髙五六
尺葉似野桑葉而小又似櫻桃葉亦小枝葉間開五瓣
小尖花碧玉色其心黄色結子如椒粒大兩兩並生熟
則紅味甜
　　救飢　其子熟時採摘食之
　
　
農政全書卷五十五
欽定四庫全書
　農政全書卷五十六
　　　　　　　　　　　　明　徐光啓　撰
　　荒政(採周憲王救荒本草/)
　
　
　
　
枸杞　一名杞根一名枸忌一名地輔一名羊乳一名
却暑一名仙人杖一名西王母杖一名地仙苗一名托
盧或名天精或名却老一名枸檵(杞/同)一名苦杞俗呼為
甜菜子根名地骨生常山平澤今處處有之其莖幹髙
三五尺上有小刺春生苗葉如石榴葉而軟薄莖葉間
開小紅紫花隨便結實形如棗核熟則紅色味微苦性
寒根大寒子微寒無毒白色無刺者良陜西枸杞長一
二丈圍數寸無刺根皮如厚朴甘美異於諸處生子如
櫻桃全少核暴乾如餅
　　救飢　採葉煠熟水淘淨油鹽調食作羮食皆可
　　　　　子紅熟時亦可食若渇煮葉作飲以代茶
　　　　　飲之
　𤣥扈先生曰嘗過子本勝藥葉亦嘉蔬
　
　
　
　
　
　
　
　
栢樹　夲草有栢實生太山山谷及陜州宜州其乾州
者最佳宻州側栢葉尤佳今處處有之味甘一云味甘
辛性平無毒葉味苦一云味苦辛㣲溫無毒牡礪及桂
𤓰子為之使畏菊花羊蹄草諸石及麫麯
　　救飢　列仙傳云赤松子食栢子齒落更生採栢
　　　　　葉新生并嫩者換水浸其苦味初食苦澁
　　　　　入蜜或棗肉和食尤好後稍易喫遂不復
　　　　　飢冬不寒夏不熱
　
　
　
　
　
　
　
　
皂莢樹　生雍州川谷及魯之鄒縣懐孟產者為勝今
處處有之其木極有高大者葉似槐葉瘦長而尖枝間
多刺結實有三種形小者為猪牙皂莢良又有長六寸
及尺一者用之當以肥厚者為佳味辛鹹性溫有小毒
栢實為之使惡麥門冬畏空靑人參苦參可作沐藥不
入湯
　　救飢　採嫩芽煠熟換水浸洗淘淨油鹽調食又
　　　　　以子不以多少炒舂去赤皮浸軟　熟以
　　　　　糖漬之可食
　𤣥扈先生曰嘗過
　
　
　
　
　
　
　
　
楮桃樹　本草名楮實一名榖實生少室山今所在有
之樹有二種一種皮有斑花紋謂之斑榖人多用皮為
冠一種皮無花紋枝葉大相䫫其葉似葡萄作瓣乂上
多毛澁而有子者為佳其桃如彈大青緑色後漸變深
紅色乃成熟浸洗去穰取中子入藥一云皮斑者是楮
皮白者是榖洗可作食實味甘性寒葉味甘性涼俱無毒
　　救飢　採葉并楮桃帶花煠爛水浸過握乾作餅
　　　　　焙熟食之或取樹熟楮桃紅色食之甘美
　　　　　不可久食令人骨軟
　𤣥扈先生曰嘗過子花勝藥
　
　
　
　
　
　
　
　
柘樹　本草有柘木舊不載所出州土今北土處處有
之其木堅勁皮紋細宻上多白㸃枝條多有刺葉比桑
葉甚小而薄色頗黄淡葉稍皆三乂亦堪飼蠶綿柘刺
少葉似柿葉㣲小枝葉間結實狀如楮桃而小熟則亦
有紅蕋味甘酸葉味甘㣲苦柘木味甘性溫無毒
　　救飢　採嫩葉煠熟以水浸作成黄色換水浸去
　　　　　邪味以水淘浄油鹽調食其實紅熟甘酸
　　　　　可食
　
　
　
　
　
　
　
　
木羊角科　又名羊桃一名小桃花生荒野中紫莖葉
似初生桃葉光俊色㣲帶黄枝間開紅白花結角似豇
豆角甚細而尖􁎈每兩兩角並生一處味㣲苦酸
　　救飢　採嫩稍葉煠熟水浸淘浄油鹽調食嫩角
　　　　　亦可煠食
　
　
　
　
　
　
　
　
青檀樹　生中牟南沙崗間其樹枝條紋細薄葉形類
棗㣲尖􁎈背白而澁又似白辛樹葉㣲小開白花結青
子如梧桐子大葉味酸澁實味甘酸
　　救飢　採葉煠熟水浸淘去酸味油鹽調食其實
　　　　　成熟亦可摘食
　
　
　
　
　
　
　
　
　　木部(花可食/)
臘梅花　多生南方今北土亦有之其樹枝條頗類李
其葉似桃葉而寛大紋㣲麄開淡黄花味甘㣲苦
　　救飢　採花煠熟水浸淘浄油鹽調食
　
　
　
　
　
　
　
　
藤花菜　生荒野中沙崗間科條叢生葉似皂角葉而
大又似嫩椿葉而小淺黄緑色枝間開淡紫花味甘
　　救飢　採花煠熟水浸淘浄油鹽調食㣲焯過晒
　　　　　乾煠食尤佳
　
　
　
　
　
　
　
　
壩齒花　本名錦鷄兒又名醤瓣子生山野間中州人
家園宅間亦多栽葉似枸杞子葉而小每四葉攢生一
處枝梗亦似枸杞有小刺開黄花狀類鷄形結小角兒
味甜
　　救飢　採花煠熟油鹽調食炒熟喫茶亦可
　
　
　
　
　
　
　
　
楸樹　所在有之今宻縣梁家衝山谷中多有樹甚髙
大其木可作琴瑟葉類梧桐葉而薄小葉稍作三角尖
乂開白花味甘
　　救飢　採花煠熟油鹽調食及將花晒乾或煠或
　　　　　炒皆可食
　
　
　
　
　
　
　
　
馬棘　生榮陽崗野間科條髙四五尺葉似夜合樹葉
而小又似蒺莉葉而硬又似新生皂莢科葉亦小稍間
開粉紫花形狀似錦鷄兒花㣲小味甜
　　救飢　採花煠熟水浸淘淨油鹽調食
　
　
　
　
　
　
　
　
槐樹芽　本草有槐實生河南平澤今䖏䖏有之其木
有極髙大者爾雅云槐有數種葉大而黒者名櫰槐又
有晝合夜開者名守宫槐葉細而青緑者但謂之槐其
功用不言有别開黄花結實似豆角狀味苦酸鹹性寒
無毒景天為之使
　　救飢　採嫩芽煠熟換水浸淘洗去苦味油鹽調
　　　　　食或採槐花炒熟食之
　　　　　𤣥扈先生曰嘗過花性太冷亦難食
　　　　　晉人多食槐葉又槐葉枯落者亦拾取和
　　　　　米煮飯食之嘗見曹都諫真予述其鄉先
　　　　　生某云世間真味獨有二種謂槐葉煮飯
　　　　　蔓菁煮飯也
　　　　　乙夘見趙六亨民部言食槐芽法煠熟置
　　　　　新磚瓦上隂乾更煠如是三過絶不苦凡
　　　　　食樹芽葉並宜用此法去其苦味
　
　
　
　
　
　
　
　
棠梨樹　今䖏䖏有之生荒野中葉似蒼术葉亦有團
葉者有三乂葉者葉邊皆有鋸齒又似女兒茶葉其葉
色頗白開白花結棠梨如小棟子大味甘酸花葉味㣲
苦
　　救飢　採花煠熟食或晒乾磨麫作燒餅食亦可
　　　　　及採嫩葉煠熟水浸淘浄油鹽調食或蒸
　　　　　晒作茶亦可其棠梨經霜熟時摘食甚美
　
　
　
　
　
　
　
　
文冠花　生鄭州南荒野間陜西人呼為崖木𤓰樹髙
丈許葉似榆樹葉而狹小又似山茱萸葉亦細短開花
彷彿似藤花而色白穗長四五寸結實狀似枳殻而三
瓣中有子二十餘顆如肥皂角子子中瓤如栗子味㣲
淡又似米麫味甘可食其花味甜其葉味苦
　　救飢　採花煠熟油鹽調食或採葉煠熟水浸淘
　　　　　去苦味亦用油鹽調食及摘實取子煑熟
　　　　　食
　𤣥扈先生曰嘗過子本嘉果花甚多可食
　
　
　
　
　
　
　
　
桑椹樹　本草有桑根白皮舊不載所出州土今䖏䖏
有之其葉飼蚕結實為桑椹有黒白二種桑之精英盡
在於椹桑根白皮東行根益佳肥白者良出土者不可
用殺人味甘性寒無毒製造忌鐵器及鈆葉椏者名鷄
桑最堪入藥續斷麻子桂心為之使桑椹味甘性暖或
云木白皮亦可用
　　救飢　採桑椹熟者食之或熬成膏攤於桑葉上
　　　　　晒乾搗作餅収藏或直取椹子晒乾可藏
　　　　　經年及取椹子清汁置瓶中封三二日即
　　　　　成酒其色味似葡萄酒甚佳亦可熬燒酒
　　　　　可藏經年味力愈佳其葉嫩老皆可煠食
　　　　　皮炒乾磨麫可食
　
　
　
　
　
　
　
　
榆錢樹　本草有榆皮一名零榆生頴川山谷秦州今
處處有之其木髙大春時未生葉其枝條間先生榆莢
形状似錢而薄小色白俗呼為榆錢後方生葉似山茱
萸葉而長尖􁎈潤澤榆皮味甘性平無毒
　　救飢　採肥嫩榆葉煠熟水浸淘浄油鹽調食其
　　　　　榆錢煮糜羮食佳但令人多睡或焯過晒
　　　　　乾備用或為醬皆可食榆皮刮去其上乾
　　　　　燥皴澁者取中間軟嫩皮剉碎晒乾炒焙
　　　　　極乾搗磨為麫拌糠麧草末蒸食取其滑
　　　　　澤易食又云榆皮與檀皮為末服之令人
　　　　　不飢根皮亦可搗磨為麫食
　
　
　
　
　
　
　
　
竹笋　本草竹葉有䈽竹葉苦竹葉淡竹葉本經並不
載所出州土今處處有之竹之類甚多而入藥者惟此
三種人多不能盡别䈽竹堅而促節體圓而質勁成白
如霜作笛者有一種亦不名䈽竹苦竹亦有二種一種
出江西及閩中本極麄大笋味甚苦不可噉一種出江
浙近地亦時有之肉厚而葉長濶笋味㣲苦俗呼甜苦
笋食所最貴者亦不聞入藥用淡竹肉薄節間有粉南
人以燒竹瀝者醫家只用此一品又有一種薄殻者名
甘竹葉最勝又有實中竹篁竹並以笋為佳於藥無用
凡取竹瀝惟用淡竹苦竹䈽竹爾陶隱居云竹實出藍
田江東乃有花而無實而頃来斑斑有實状如小麥堪
可為飯圖經云竹笋味甘無毒又云寒
　　救飢　採竹嫩笋煠熟油鹽調食焯過晒乾煠食
　　　　　尤好
　
　
　
　
　
　
　
　
　
　農政全書卷五十六
欽定四庫全書
　農政全書卷五十七
　　　　　　　　　　　　明　徐光啓　撰
　　荒政(採周憲王救荒本草/)
　　　米穀部(實可食/)
　
　
　
野豌豆　生田野中苗初就地拖秧而生後分生莖又
苗長二尺餘葉似胡豆葉稍大又似苜蓿葉亦大開淡
粉紫花結角似家豌豆角但秕小味苦
　　救飢　採角煮食或收取豆煮食或磨麵製造食
　　　　　用與家豆同
　
　
　
　
　
　
　
　
􁀙豆　生平野中北土處處有之莖蔓延附草木上葉
似黒豆葉而窄小微尖開淡粉紫花結小角其豆似黒
豆形極小味甘
　　救飢　採取豆淘洗浄煮食或磨為麫打餅蒸食
　　　　　皆可
　
　
　
　
　
　
　
　
山扁豆　生田野中小科苗髙一尺許葉似蒺䔧葉㣲
大根葉比苜蓿葉頗長又似初生豌豆葉開黄花結小
匾角兒味甜
　　救飢　採嫩角煠食其豆熟時收取豆煮食
　
　
　
　
　
　
　
　
回回豆　又名那合豆生田野中莖青葉似蒺䔧葉又
似初生嫩皂莢而有細鋸齒開五瓣淡紫花如蒺䔧花
様結角如杏仁様而肥有豆如牽牛子㣲大味甜
　　救飢　採豆煮食
　
　
　
　
　
　
　
　
胡豆　生田野間其苗初搨地生後分莖又葉似苜蓿
葉而細莖葉稍間開淡䓤白榻花結小角有豆如􁀙豆
狀味甜
　　救飢　採取豆煑食或磨麫食皆可
　
　
　
　
　
　
　
　
蚕豆　今處處有之生田園中科苗髙二尺許莖方其
葉狀類黒豆葉而團長光澤紋脉堅直色似豌豆頗白
莖葉稍間開白花結短角其豆如豇豆而小色赤味甜
　　救飢　採豆煮食炒食亦可
　
　
　
　
　
　
　
　
山菉豆　生輝縣太行山車箱衝山野中苗莖似家菉
豆莖㣲細葉比家菉豆葉狹窄􁎈開白花結角亦瘦其
豆黯緑色味甘
　　救飢　採取其豆煮食或磨麫攤煎餅食亦可
　
　
　
　
　
　
　
　
蕎麥苗　處處種之苗髙二三尺許就地科乂生其莖
色紅葉似杏葉而軟㣲􁎈開小白花結實作二小蒴味
甘平性寒無毒
　　救飢　採苗葉煠熟油鹽調食多食㣲瀉其麥或
　　　　　蒸使氣餾(音/溜)於烈日中晒令口開舂取人
　　　　　煮作飯食或磨為麵作餅蒸食皆可
　
　
　
　
　
　
　
　
御米花　本草名甖子粟一名象榖一名米囊一名囊
子䖏䖏有之苗髙一二尺葉似靛葉色而大邊皺多有
花乂開四瓣紅白花亦有千葉花者結榖似骲(音/雹)箭頭
殻中有米數千粒似葶藶子色白隔年種則佳米味甘
性平無毒
　　救飢　採嫩葉煠熟油鹽調食取米作粥或與麵
　　　　　作餅皆可食其米和竹瀝煑粥食之皆美
　玄扈先生曰甞過嘉蔬嘉實不必救荒
　
　
　
　
　
　
　
　
赤小豆　夲草舊云江淮間多種蒔今北土亦多有之
苗髙一二尺葉似豇豆葉㣲團􁎈開花似豇豆花㣲小
淡銀褐色有腐氣人故亦呼為腐婢結角比菉豆角頗
大角之皮角㣲白帶紅其豆有赤白䵩色三種味甘酸
性平無毒合鮓食成消渇為醬合鮓食成口瘡人食則
體重
　　救飢　採嫩葉煠熟水淘洗浄油鹽調食眀目豆
　　　　　角亦可煮食又法赤小豆一升半炒大黄
　　　　　豆一升半焙二味搗末每服一合新水下
　　　　　日三服盡三升可度十一日不飢又説小
　　　　　豆食之逐津液行小便乆服則虚人令人
　　　　　黒痩枯燥
　
　
　
　
　
　
　
　
山絲苗　夲草有麻蕡(音/焚)一名麻勃一名茡(音/字)一名麻
母生太山川谷今皆處處有之人家園圃中多種之績
其皮以為布苗髙四五尺莖有細線楞葉形狀似栁葉
而邊皆有乂牙鋸齒每八九葉攅生一處又似荆葉而
狹色深青開淡黄白花結實小如菉豆顆而匾圗經云
麻蕡此麻上花勃勃者味辛性平有毒麻子味甘性平
㣲寒滑利無毒入土者損人畏牡蠣白㣲惡茯苓
　　救飢　採嫩葉煠熟换水浸去邪惡氣味再以水
　　　　　淘洗浄油鹽調食不可多食亦不可乆食
　　　　　動風子可炒食亦可打油用
　
　
　
　
　
　
　
　
油子苗　本草有白油麻俗名脂麻舊不著所出州上
今䖏䖏有之人家園圃中多種苗髙三四尺莖方窊面
四楞對節分生枝乂葉類蘓子葉而長尖􁎈邊多花乂
葉間開白花結四稜蒴兒毎蒴中有子四五十餘粒其
子味甘㣲苦生則性大寒無毒炒熟則性熱壓窄為油
大寒
　　救飢　採嫩苗葉煠熟水浸淘洗淨油鹽調食其
　　　　　子亦可炒熟食或煑食及笮為油食皆可
　
　
　
　
　
　
　
　
黄豆苗　今處處有之人家田園中多種苗髙一二尺
葉似黒豆葉而大結角比黒豆葉角稍肥大其葉味甘
　　救飢　採嫩苗葉煠熟水浸淘浄油鹽調食或採
　　　　　角煮食或収豆煮食及磨為麵食皆可
　
　
　
　
　
　
　
　
刀豆苗　處處有之人家園籬邉多種之苗葉似豇豆
葉肥大開淡粉紅花結角如皂角狀而長其形似屠刀
様故以名之味甜㣲淡
　　救飢　採嫩苗葉煠熟水浸淘淨油鹽調食豆角
　　　　　嫩時煮食豆熟之時収豆煮食或磨麫食
　　　　　亦可
　
　
　
　
　
　
　
　
眉兒豆苗　人家園圃中種之妥(他果切/)蔓而生葉似
菉豆葉而肥大濶厚潤澤光俊毎三葉攅生一處開淡
粉紫花結匾角毎角有豆止三四顆其豆色黒匾而皆
白眉故名味甜
　　救飢　採嫩苗葉煠食豆角嫩時採角煮食豆成
　　　　　熟時打取豆食
　𤣥扈先生曰南名匾豆種類甚多植其佳者
　
　
　
　
　
　
　
　
紫豇豆苖　人家園圃中種之莖葉與豇豆同但結角
色紫長尺許味微甜
　　救飢　採嫩苖葉煠熟油鹽調食角嫩時採角煮
　　　　　食亦可做菜食豆熟時打取豆食之
　
　
　
　
　
　
　
　
蘇子苗　人家園圃中多種之苗髙二三尺莖方窊面
四楞上有澁毛葉皆對生似紫蘇葉而大開淡紫花結
子比紫蘇子亦大味㣲辛性溫
　　救飢　採嫩葉煠熟換水淘洗浄油鹽調食子可
　　　　　炒食亦可笮油用
　
　
　
　
　
　
　
　
豇豆苗　今處處有之人家田園多種就地拖秧而生
亦延籬落葉似赤小豆葉而極長􁎈開淡紫粉花結角
長五七寸其豆味甘
　　救飢　採嫩葉煠熟水浸淘浄油鹽調食及採嫩
　　　　　角煠熟食亦可其豆成熟時打取豆食
　
　
　
　
　
　
　
　
山黑豆　生宻縣山野中苗似家黒豆毎三葉攅生一
處居中大葉如菉豆葉傍兩葉似黒豆葉㣲圓開小粉
紅花結角比家黒豆角極瘦小其豆亦極細小味㣲苦
　　救飢　苗葉嫩時採取煠熟水淘去苦味油鹽調
　　　　　食結角時採角煮食或打取豆食皆可
　
　
　
　
　
　
　
　
舜芒榖　俗名紅落䔧生田野及人家舊㽵窠(音/科)上多
有之科苗髙五尺餘葉似灰菜葉而大㣲帶紅色莖亦
髙麄可為拄扙其中心葉甚紅葉間出穗結子如粟米
顆灰青色味甜
　　救飢　採嫩苗葉晒乾揉(音/柔)去灰煠熟油鹽調食
　　　　　子可磨麵做燒餅蒸食
　
　農政全書卷五十七
欽定四庫全書
　農政全書卷五十八
　　　　　　　　　　　　明　徐光啟　撰
　　荒政(採周憲王救荒本草/)
　
　
　
　
櫻桃樹　詳見樹藝果部
　救飢　採果紅熟者食之
　
　
　
　
　
　
　
　
胡桃樹　詳見樹藝果部
　救飢　採核桃漚去青皮取瓤食之令人肥健
　
　
　
　
　
　
　
　
杮樹　詳見樹藝果部
　救飢　摘取軟熟柿食之其柿未軟者摘取以温水
　　　　醂(音/攬)熟食之麄心柿不可多食令人腹痛生
　　　　柿彌冷尤不可多食
　
　
　
　
　
　
　
　
梨樹　詳見樹藝果部
　救飢　其梨結硬未熟時摘取煑食已經霜熟摘取
　　　　生食或蒸食亦佳或削其皮晒作梨糁収而
　　　　備用亦可
　
　
　
　
　
　
　
　
葡萄　詳見樹藝果部
　救飢　葡萄為果食之又熟時取汁以釀酒飲
　
　
　
　
　
　
　
　
李子樹　詳見樹藝果部
　救飢　取摘李實色熟者食之不可臨水上食亦不
　　　　可和蜜食損五臟及與雀肉同食和漿水食
　　　　令人霍亂澀氣多食令人虚熱
　
　
　
　
　
　
　
　
木𤓰　詳見樹藝果部
　救飢　採成熟木𤓰食之多食亦不益人
　
　
　
　
　
　
　
　
櫨子樹　舊不著所出州土今鞏縣趙峯山野中多有
之樹髙丈許葉似冬青樹葉稍濶厚背色微黄葉形又
類棠梨葉但厚結果似木𤓰稍團味酸甜㣲澀性平
　救飢　果熟時採摘食之多食損齒及筋
　
　
　
　
　
　
　
　
郁李子　詳見樹藝果部
　救飢　其實紅熟時摘取食之酸甜味美
　
　
　
　
　
　
　
　
菱角　詳見樹藝蓏部
　救飢　採菱角鮮大者去殻生食殻老及雜小者煮
　　　　熟食或晒其實火燔以為米充糧作粉極白
　　　　潤宜人服食家蒸爆蜜和餌之斷榖長生又
　　　　云多食臟冷損陽氣痿莖腹脹滿暖薑酒飲
　　　　或含吳茱萸嚥津液即消
　
　
　
　
　
　
　
　
軟棗　詳見樹藝果部
　救飢　採取軟棗成熟者食之其未熟結硬時摘取
　　　　以温水漬養醂去澀味另以水煮熟食之
　
　
　
　
　
　
　
　
野葡萄　俗名煙黑生荒野中今處處有之莖葉及實
俱似家葡萄但皆細小實亦稀疎味酸
　救飢　採葡萄顆紫熟者食之亦中釀酒飲
　
　
　
　
　
　
　
　
梅杏樹　詳見樹藝果部
　救飢　摘取黄熟梅果食之
　
　
　
　
　
　
　
　
野櫻桃　生鈞州山谷中樹髙五六尺葉似李葉更尖
開白花似李子花結實比櫻桃又小熟則色鮮紅味甘
㣲酸
　救飢　摘取其果紅熟者食之
　
　
　
　
　
　
　
　
果部　(葉及實皆可食/)
石榴　詳見樹藝果部
　救飢　採嫩葉煠熟油鹽調食榴果熟時摘取食之
　　　　不可多食損人肺及損齒令黑
　
　
　
　
　
　
　
　
杏樹　詳見樹藝果部
　救飢　採葉煠食以水浸漬作成黄色換水淘浄油
　　　　鹽調食其杏黄熟時摘取食不可多食令人
　　　　發熱及傷筋骨
　
　
　
　
　
　
　
　
棗樹　詳見樹藝果部
　救飢　採嫩葉煠熟水浸作成黄色淘浄油鹽調食
　　　　其棗紅熟時摘取食之其結生硬未紅時煑
　　　　食亦可
　
　
　
　
　
　
　
　
桃樹　詳見樹藝果部
　救飢　採葉煠熟水浸作成黄色換水淘浄油鹽調
　　　　食桃實熟軟時摘取食之其結硬未熟時亦
　　　　可煮食或切作片晒乾為糁収藏備用
　
　
　
　
　
　
　
　
沙果子樹　一名花紅南北皆有今中牟崗野中亦有
之人家園圃亦多栽種樹髙丈餘葉似櫻桃葉而色深
綠又似急䕷子葉而大開粉紅花似桃花瓣微長不尖
結實似李而甚大味甘㣲酸
　救飢　摘取紅熟果食之嫩葉亦可煠熟油鹽調食
　𤣥扈先生曰此即柰也有多種
　
　
　
　
　
　
　
　
果部　(根可食/)
芋苗　本草一名土芝俗呼芋頭生田野中今處處有
之人家多栽種葉似小荷葉而偏長不圓近蔕邊皆有
一劐(音/霍)兒根狀如雞彈大皮色茶褐其中白色味辛性
平有小毒葉冷無毒
　救飢　本草芋有六種青芋細長毒多初煮須要灰
　　　　汁換水煮熟乃堪食白芋真芋連禪芋紫芋
　　　　毒少蒸煑食之(又宜冷食療熱止渇/野芋大毒不堪食也)
　
　
　
　
　
　
　
　
鉄葧臍　本草名烏芋詳見樹藝蓏部
　救飢　採根煮熟食製作粉食之厚人腸胃不飢服
　　　　丹石人尤宜食解丹石毒孕婦不可食
　𤣥扈先生曰茨菰葧臍二種絶異混合註釋為不精
　　　　也
　
　
　
　
　
　
　
　
果部　(根及實皆可食/)
蓮藕　詳見樹藝蓏部
　救飢　採藕煠熟食生食皆可蓮子烝食或生食亦
　　　　可又可休糧仙家貯石蓮子乾藕經千年者
　　　　食之至妙又以蓮磨為麪食或屑為米加粟
　　　　煑飯食皆可
　
　
　
　
　
　
　
　
雞頭實　一名芡詳見樹藝蓏部
　救飢　採嫩根莖葉煠熟食採實剥仁食之蒸過烈
　　　　日晒之其皮即開舂去皮搗碎為粉蒸煠作
　　　　餅皆可食多食不益脾胃氣兼難消化生食
　　　　動風冷氣與小兒食不能長大故駐年耳
　
　
　
　
　
　
　
　
菜部　(葉可食/)
蕓薹菜　詳見樹藝蔬部
　救飢　採苗葉煠熟水浸淘洗浄油鹽調食
　
　
　
　
　
　
　
　
莧菜　詳見樹藝蔬部
　救飢　採苗葉煠熟水淘洗浄油鹽調食晒乾煠食
　　　　尤佳
　𤣥扈先生曰恒蔬不必救荒
　
　
　
　
　
　
　
　
苦苣菜　本草云即野苣也又名褊苣俗名天精菜舊
不著所出州土今處處有之苗搨地生其葉光者似黄
花苗葉葉花者似山苦蕒葉莖葉中皆有白汁味苦性
平一云性寒
　救飢　採苗葉煠熟用水浸去苦味淘洗浄油鹽調
　　　　食生亦可食雖性冷甚益人乆食輕身少睡
　　　　調十二經脉利五臟不可與血同食作痔疾
　　　　一云不可與蜜同食
　
　
　
　
　
　
　
　
馬齒莧菜　又名五行草舊不著所出州土今處處有
之以其葉青梗赤花黄根白子黒故名五行草耳味甘
性寒滑
　救飢　採苗葉先以水淖過晒乾煠熟油鹽調食
　𤣥扈先生曰嘗過可作恒蔬
　
　
　
　
　
　
　
　
苦蕒菜　俗名老鸛菜所在有之生田野中人家園圃
種者為苦蕒脚葉似白菜小葉抪莖而生梢葉似鴉嘴
形每葉閒分叉攛葶如穿葉狀稍閒開黄花味㣲苦性
冷無毒
　救飢　採苗葉煠熟以水浸洗淘浄油鹽調食出蠶
　　　　蛾時切不可取拗令蛾子赤爛蠶婦忌食
　𤣥扈先生曰可作恒蔬蠶特忌之嘗過
　
　
　
　
　
　
　
　
莙薘菜　所在有之人家園圃中多種苗葉搨地生葉
類白菜而短葉莖亦窄葉頭稍團形狀似糜匙様味鹹
性平寒㣲毒
　救飢　採苗葉煠熟以水浸洗浄油鹽調食不可多
　　　　食動氣破腹
　𤣥扈先生曰恒蔬
　
　
　
　
　
　
　
　
邪蒿　生田園中今處處有之苗髙尺餘似青蒿細軟
葉又似胡蘿蔔葉㣲細而多花叉莖葉稠宻梢間開小
碎瓣黄花苗葉味辛性温平無毒
　救飢　採苗葉煠熟水浸淘浄油鹽調食生食微動
　　　　風氣作羮食良不可同胡荽食令人汗臭氣
　
　
　
　
　
　
　
　
同蒿　處處有之人家園圃中多種苗髙一二尺葉類
葫蘿蔔葉而肥大開黄花似菊花味辛性平
　救飢　採苗葉煠熟水浸淘浄油鹽調食不可多食
　　　　動風氣熏人心令人氣滿
　
　
　
　
　
　
　
　
冬葵菜　本草冬葵子是秋種葵覆養經冬至春結子
故謂冬葵子生少室山今處處有之苗髙二三尺莖及
花葉似蜀葵而差小子及根俱味甘性寒無毒黄芩為
之使根解蜀椒毒葉味甘性滑利為百菜主其心傷人
　救飢　採葉煠熟水浸淘浄油鹽調食服丹石人尤
　　　　宜食天行病後食之頓夜明熱食亦令人熱
　　　　悶動風
　
　
　
　
　
　
　
　
蓼芽菜　本草有蓼實生雷澤川澤今處處有之葉似
小藍葉㣲尖又似水葒葉而短小色微帶紅莖㣲赤梢
閒出穗開花赤色莖葉味辛性温
　救飢　採苗葉煠熟水浸去辣氣淘浄油鹽調食
　
　
　
　
　
　
　
　
苜蓿　出陜西今處處有之苗髙尺餘細莖分叉而生
葉似綿雞兒花葉㣲長又似豌豆葉頗小每三葉攢生
一處梢間開紫花結彎角兒中有子如黍米大腰子様
味苦性平無毒一云微甘淡一云性涼根寒
　救飢　苗葉嫩時採取煠食江南人不甚食多食利
　　　　大小腸
　𤣥扈先生曰嘗過嫩葉恒蔬
　
　
　
　
　
　
　
　
薄荷　一名雞蘓舊不著所出州土今處處有之莖方
葉似荏子葉小頗細長又似香菜葉而大開細碎黪白
花其根經冬不死至春發苗味辛苦性温無毒一云性
平東平龍腦崗者尤佳又有胡薄荷與此相類但味少
甘為别生江浙間彼人多作茶飲俗呼為新羅薄荷又
有南薄荷其葉㣲小
　救飢　採苗葉煠熟水浸去辣味油鹽調食(與薤作/虀食相)
　　　　(宜煎豉湯暖酒和飲煎茶並宜新病瘥人勿/食令人虚汗不止猫食之即醉物相感耳)
　
　
　
　
　
　
　
　
荆芥　本草名假蘓一名䑕蓂一名薑芥生漢中川澤
及岳州歸徳州今處處有之莖方窊面葉似獨掃葉而
狹小淡黄緑色結小穗有細小黑子銳圓多生節中以
香氣似蘓故名假蘓味辛性平無毒
　救飢　採嫩苗葉煠熟水浸去邪氣油鹽調食初生
　　　　香辛可噉人取作生菜醃食
　
　
　
　
　
　
　
　
水􁁊(音/勤)俗作芹菜一名水英出南海池澤今水邊多有
之根莖離二三寸分生莖叉其莖方窊面四楞對生葉
似痢見菜葉而濶短邊有大鋸齒又似薄荷葉而短開
白花似蛇床子花味甘性平無毒又云大寒春秋二時
龍帶精入芹菜中人遇食之作蛟龍病
　救飢　發英時採之煠熟食芹有兩種秋芹取根白
　　　　色赤芹取莖葉並堪食又有渣芹可為生菜
　　　　食之
　𤣥扈先生曰恒蔬
　
　
　
　
　
　
　
　
　
　
　
　
　
　
　農政全書卷五十八
欽定四庫全書
　農政全書卷五十九
　　　　　　　　　　　　明　徐光啟　撰
　　荒政(採周憲王救荒本草/)
　
　
　
　
香菜　生伊洛間人家園圃種之苗髙一尺許莖方窊
面四稜莖色紫稔葉似薄荷葉㣲小邊有細鋸齒亦有
細毛稍頭開花作穗花淡藕褐色味辛香性温無毒
　救飢　採苗葉煠熟油鹽調食
　
　
　
　
　
　
　
　
銀條菜　所在人家園圃多種苗葉皆似萵苣長細色
頗青白攛葶髙二尺許開四瓣淡黄花結蒴似蕎麥蒴
而圓中有小子如油子大淡黄色其葉味微苦性凉
　救飢　採苗葉煠熟水浸淘浄油鹽調食生揉亦可
　　　　食
　
　
　
　
　
　
　
　
後庭花　一名雁來紅人家園圃多種之葉似人莧葉
其葉中心紅色又有黄色相間亦有通身紅色者亦有
紫色者莖葉間結實比莧實差大其葉衆葉攢聚狀如
花朶其色嬌紅可愛故以名之味甜微澁性涼
　救飢　採苗葉煠熟水浸淘浄油鹽調食晒乾煠食
　　　　尤佳
　𤣥扈先生曰莧屬也可作恒蔬
　
　
　
　
　
　
　
　
火焰菜　人家園圃多種苗葉俱似菠菜但葉稍㣲紅
形如火焰結子亦如菠菜子苗葉味甜性寒冷
　救飢　採苗葉煠熟水淘洗浄油鹽調食
　
　
　
　
　
　
　
　
山蔥　一名隔蔥又名鹿耳蔥生輝縣大行山山野中
葉似玉簮葉微團葉中攛葶似蒜葶甚長而澁稍頭結
蓇葖(音骨/突)似蔥蓇葖微開白花結子黑色苗味辣
　救飢　採苗葉煠熟油鹽調食生醃食亦可
　
　
　
　
　
　
　
　
背韭　生輝縣太行山山野中葉頗似韭葉而甚寛大
根似蔥根味辣
　救飢　採苗葉煠熟油鹽調食生醃食亦可
　
　
　
　
　
　
　
　
水芥菜　水邊多生苗髙尺許葉似家芥菜葉極小色
㣲淡緑葉多花又莖叉亦細開小黄花結細短小角兒
葉味㣲辛
　救飢　採苗葉煠熟水浸去辣氣淘洗過油鹽調食
　
　
　
　
　
　
　
　
遏藍菜　生田野中下濕地苗初搨地生葉似初生菠
菜葉而小其頭頗團葉間攛葶分叉上結莢兒似榆錢
狀而小其葉味辛香㣲酸性㣲温
　救飢　採葉煠熟水浸去酸辣味復用水淘浄作虀
　　　　油鹽調食
　
　
　
　
　
　
　
　
牛耳朶菜　一名野芥菜生田野中苗髙一二尺苗莖
似萵色葉似牛耳朶形而小葉間分攛葶又開白花結
子如粟粒大葉味㣲苦辣
　救飢　採苗葉淘洗浄煠熟油鹽調食
　
　
　
　
　
　
　
　
山白菜　生輝縣山野中苗葉頗似家白菜而葉莖細
長其葉尖􁎈有鋸齒叉又似莙薘菜葉而尖瘦亦小味
甜微苦
　救飢　採苗葉煠熟水淘浄油鹽調食
　
　
　
　
　
　
　
　
山宜菜　又名山苦菜生新鄭縣山野中苗初搨地生
葉似薄荷葉而大葉根兩傍有叉背白又似青莢兒菜
葉亦大味苦
　救飢　採苗葉煠熟油鹽調食
　
　
　
　
　
　
　
　
山苦蕒　生新鄭縣山野中苗髙二尺餘莖似萵苣葶
而節稠其葉甚花有三五尖叉似花苦苣葉甚大開淡
棠褐花表微紅味苦
　救飢　採嫩苗葉煠熟水淘去苦味油鹽調食
　
　
　
　
　
　
　
　
南芥菜　人家園圃中亦種之苗初搨地生後攛葶叉
葉似芥菜葉但小而有毛澁莖葉稍頭開淡黄花結小
角兒葉味辛辣
　救飢　採苗葉煠熟水浸淘去澁味油鹽調食生焯
　　　　過醃食亦可
　
　
　
　
　
　
　
　
山萵苣　生輝縣山野間苗葉搨地生葉似萵苣葉而
小又似苦苣葉而却寛大葉脚花叉頗少葉頭㣲尖邊
有細鋸齒葉間攛葶開淡黄花苗葉味㣲苦
　救飢　採苗葉煠熟水浸淘去苦味油鹽調食生揉
　　　　亦可食
　
　
　
　
　
　
　
　
黄鵪菜　生宻縣山谷中苗初搨地生葉似初生山萵
苣葉而小葉脚邊微有花叉又似孛孛丁葉而頭頗團
葉中攛生葶叉髙五六寸許開小黄花結小細子黄茶
褐色葉味甜
　救飢　採苗葉煠熟換水淘浄油鹽調食
　
　
　
　
　
　
　
　
鷰兒菜　生宻縣山澗邊苗葉搨地生葉似匙頭様頗
長又似牛耳朶菜葉而小㣲澁又似山萵苣葉亦小頗
硬而頭㣲團味苦
　救飢　採苗葉煠熟換水浸淘浄油鹽調食
　
　
　
　
　
　
　
　
孛孛丁菜　又名黄花苗生田野中苗初搨地生葉似
苦苣葉微短小葉叢中間攛葶稍頭開黄花莖葉折之
皆有白汁味㣲苦
　救飢　採苗葉煠熟油鹽調食
　𤣥扈先生曰南俗名黄花郎本草蒲公英
　
　
　
　
　
　
　
　
柴韭　生荒野中苗葉形狀如韭但葉圓細而痩葉中
攛葶開花如韭花狀粉紫色苗葉味辛
　救飢　採苗葉煠熟水浸淘浄油鹽調食生醃食亦
　　　　可
　
　
　
　
　
　
　
　
野韭　生荒野中形狀如韭苗葉極細弱葉圓比柴韭
又細小葉中攛葶開小粉紫花似韭花狀苗葉味辛
　救飢　採苗葉煠熟油鹽調食生醃食亦可
　
　
　
　
　
　
　
　
菜部(根可食/)
甘露兒　人家園圃中多栽葉似地𤓰兒葉甚濶多有
毛澁其葉對節生色微淡緑又似薄荷葉亦寛而皺開
紅紫花其根呼為甘露兒形如小指而紋節甚稠皮色
黪白味甘
　救飢　採根洗浄煠熟油鹽調食生醃食亦可
　𤣥扈先生曰又一種與甘露同而根作直枝無節者
　名銀條菜
　
　
　
　
　
　
　
　
地𤓰兒苗　生田野中苗髙二尺餘莖方四楞葉似薄
荷葉㣲長大又似澤蘭葉抪莖而生根名地𤓰形類甘
露兒更長味甘
　救飢　掘根洗浄煠熟油鹽調食生醃食亦可
　
　
　
　
　
　
　
　
菜部(根葉皆可食/)
澤蒜　又名小蒜生田野中今處處有之生山中者名
蒿苗似細韭葉中心攛葶開淡粉紫花根似蒜而甚小
味辛性温有小毒又云熱有毒
　救飢　採苗根作羮或生醃或煠熟油鹽調皆可食
　
　
　
　
　
　
　
　
樓子蔥　人家園圃中多栽苗葉根莖俱似蔥其葉稍
頭又生小蔥四五枝叠生三四層故名樓子蔥不結子
但掐下小蔥栽之便活味甘辣性温
　救飢　採苗莖連根擇去細鬚煠熟油鹽調食生亦
　　　　可食
　治病　與本草菜部木蔥同用
　𤣥扈先生曰俗名龍爪蔥
　
　
　
　
　
　
　
　
薤韭　一名石韭生輝縣太行山山野中葉似蒜葉而
頗窄狹又似肥韭葉微濶花似韭花頗大根似韭根甚
麄味辣
　救飢　採苗葉煠熟油鹽調食生亦可食冬月採取
　　　　根煠食
　
　
　
　
　
　
　
　
水蘿蔔　生田野下濕地中苗初搨地生葉似薺菜形
而厚大鋸齒尖花葉又似水芥葉亦厚大後分莖叉稍
間開淡黄花結小角兒根如白菜根而大味甘辣
　救飢　採根及葉煠熟油鹽調食生亦可食
　
　
　
　
　
　
　
　
野蔓菁　生輝縣栲栳圏山谷中苗葉似家蔓菁葉而
薄小其葉頭尖􁎈葉脚花叉甚多葉間攛出枝叉上開
黄花結小角其子黑色根似白菜根頗大苗葉根味微
苦
　救飢　採苗葉煠熟水浸淘浄油鹽調食或採根換
　　　　水煮去苦味食之亦可
　
　
　
　
　
　
　
　
菜部(葉及實皆可食/)
薺菜　生平澤中今處處有之苗搨地生作鋸齒葉三
四月出葶分生莖叉稍上開小白花結實小似菥蓂(音/錫)
(覔/)子苗葉味苦性温無毒其實亦呼菥蓂子其子味甘
性平患氣人食之動冷疾不可與麪同食令人背悶服
丹石人不可食
　救飢　(採子用水調攪良乆成塊或作燒餅或煮粥/食味甚粘滑葉煠作菜食或煮作羮皆可)
　𤣥扈先生曰恒蔬
　
　
　
　
　
　
　
　
紫蘓　一名桂荏又有數種有勺蘓魚蘓山蘓出簡州
及無為軍今處處有之苗髙二尺許莖方葉似蘓子葉
微小莖葉背面皆紫色而氣甚香開粉紅花結小蒴其
子狀如黍顆味辛性温又云味微辛甘子無毒
　救飢　採葉煠食煮飲亦可子研汁煑粥食之皆好
　　　　葉可生食與魚作羮味佳
　𤣥扈先生曰葉堪為味子堪為藥必求充腹宜以他
　種襍之
　
　
　
　
　
　
　
　
荏子　所在有之生園圃中苗髙一二尺莖方葉似薄
荷葉極肥大開淡紫花結穗似紫蘓穗其子如黍粒其
枝莖對節生東人呼為䔡(音/魚)以其蘇字但除禾邊故也
味辛性温無毒
　救飢　採嫩苗葉煠熟油鹽調食子可炒食又研雜
　　　　米作粥甚肥美亦可窄油用
　
　
　
　
　
　
　
　
灰菜　生田野中處處有之苗髙二三尺莖有紫紅線
楞葉有灰􁀙(音/勃)結青子成穗者甘散穗者微苦性暖生
墻下樹下者不可用
　救飢　採苗葉煠熟水浸淘浄去灰氣油鹽調食晒
　　　　乾煠食尤佳穗成熟時採子搗為米磨麪作
　　　　餅蒸食皆可
　
　
　
　
　
　
　
　
丁香茄苗　亦名天茄兒延蔓而生人家園籬邊多種
莖紫多刺藤長丈餘葉似牽牛業甚大而無花叉又似
初生嫩檾葉却小開粉紫邊紫色心筒子花狀如牽牛
花様結小茄如丁香様而大有子如白牽牛子亦大味
㣲苦
　救飢　採茄兒煠食或醃作菜食嫩葉亦可煠熟油
　　　　鹽調食
　𤣥扈先生曰嘗過恒蔬亦作蜜煎
　
　
　
　
　
　
　
　
菜部(根及實皆可食/)
山藥　本草名薯蕷一名山芋一名諸薯一名脩脆一
名兒草秦楚名玉延鄭越名土藷(音/諸)出明州除州生嵩
山山谷今處處有之春生苗蔓延籬援莖紫色葉青有
三尖角似千葉狗兒秧葉而光澤開白花結實如皂莢
子大其根皮色黲黄中則白色人家園圃種者肥大如
手臂味美懐孟間産者入藥最佳味甘性温平無毒紫
芝為之使惡甘遂
　救飢　掘取根蒸食甚美或火燒熟食或煮食皆可
　　　　其實亦可煮食
　𤣥扈先生曰嘉蓏不必救荒
　
　
　
　
　
　
　
　
　
　
　
　
　農政全書卷五十九
欽定四庫全書
　農政全書卷六十
　　　　　　　　　　　　明　徐光啟　撰
　　荒政
　　　野菜譜
王磐野菜譜序曰糓不熟曰饑菜不熟曰饉饑饉之年
堯湯所不能免惟在有以濟之耳正徳間江淮迭經水
旱飢民枕藉道路有司雖有賑發不能遍濟率皆採摘
野菜以充食頼之活者甚衆但其間形類相似美惡不
同誤食之或至傷生此野菜譜所不可無也予雖不為
世用濟物之心未甞忘田居朝夕歴覽詳詢前後僅得
六十餘種取其象而圖之俾人人易識不至誤食而傷
生且因其名而為詠庶乎因是以流傳非特於吾民有
所補濟抑亦可以備觀風者之採擇焉此野人之本意
也同志者因其未備而廣之則又幸矣
張綖跋曰昔陶隠居註本草謂誤註之害甚於註周易
之誤其言雖過要之有補於世也吾西樓著野菜譜觀
其自叙亦隠居之意歟較又㣲矣雖然無逸豳風其言
稼穡艱難至矣自井田廢王政缺民生之艱尤有不忍
言者斯譜備述閭閻小民艱食之情仁人君子觀之當
憮然而感惻然而傷由是而講孟子之王道備周官之
荒政思艱圖易使怨咨者獲乃寧之願不特多識庶草
之名而已故曰可以備觀風者之採擇意正在此歟然
則斯譜也孰謂其微哉孰謂其微哉
　
　
　
　
　
　
　
　
白皷釘
　白皷釘白皷釘豐年賽社皷不停凶年罷社皷絶聲
　皷絶聲社公惱白皷釘化為草
　救飢　一名蒲公英四時皆有惟極寒天小而可用
　　　　采之熟食
　
　
　
　
　
　
　
　
猪殃殃
　猪殃殃胡不祥猪不食遺道傍我拾之充餱粮
　救飢　春采熟食猪食之則病故名
　
　
　
　
　
　
　
　
絲蕎蕎
　絲蕎蕎如絲縷昔為養蠶人今作挑菜侣養蠶衣整
　齊挑菜衣襤褸張家姑李家女隴頭相見淚如雨
　救飢　二三月采熟食四月結角不用
　
　
　
　
　
　
　
　
牛塘利
　牛塘利牛得濟種草有餘青蓄水有餘味年來水草
　枯忽變為荒薺采采療人飢更得牛塘利
　救飢　二三月采熟食亦可作虀
　
　
　
　
　
　
　
　
浮薔
　采采浮薔涉彼滄浪無根可托有莖可嘗野風浩浩
　野水茫茫飄蕩不返若我流亡
　救飢　入夏生水中六七月采生熟皆可食
　
　
　
　
　
　
　
　
水菜
　水菜生水中水深不可得挈筥遶堤行日暮風波息
　水清忽照人面色如菜色
　救飢　秋生水田狀類白菜熟食
　
　
　
　
　
　
　
　
看麥娘
　看麥娘來何早麥未登人未飽何當與爾還厥家共
　嚥糟糠暫相保
　救飢　隨麥生隴上因名春采熟食
　
　
　
　
　
　
　
　
狗脚跡
　狗脚跡何處㝷狡兎亂走妖狐吟北風揚沙一尺深
　狗脚跡何處㝷
　救飢　生霜降時采之熟食葉如狗印故名
　
　
　
　
　
　
　
　
破破衲
　破破衲不堪補寒且飢聊作脯飽煖時不忘汝
　救飢　臘月便生正二月采熟食三月老不堪食
　
　
　
　
　
　
　
　
斜蒿
　斜蒿復斜蒿采采臨春郊終日不盈把悵望登東臯
　欲進不能進風日寒瀟瀟
　救飢　三四月生小者一科俱可用大者摘嫩頭於
　　　　湯中畧過晒乾再用湯泡油鹽拌食白食亦
　　　　可
　
　
　
　
　
　
　
　
江薺
　江薺青青江水緑江邊挑菜女兒哭爺娘新死兄趂
　熟止存我與妺看屋
　救飢　生熟皆可用花時不可食但可作虀臘月生
　
　
　
　
　
　
　
　
燕子不來香
　燕子不來香燕子來時便不香我願今年燕不來常
　與吾民充餱粮
　救飢　早春採可熟食燕來時則腥臭不堪食故名
　
　
　
　
　
　
　
　
猢猻脚跡
　猢猻脚跡宜爾泉石胡不自安犯我田宅遭彼侵陵
　畎畆蕭瑟獲而烹之償我稼穡
　救飢　三月采之熟食
　
　
　
　
　
　
　
　
眼子菜
　眼子菜如張目年年盻春懷布糓猶向秋來望時熟
　何事頻年倦不開愁看四野波漂屋
　救飢　采之熟食六七月採生水澤中青葉背紫色
　　　　莖柔滑而細長可數尺
　
　
　
　
　
　
　
　
猫耳朶
　猫耳朶聽我歌今年水患傷田禾倉廪空虚䑕棄窠
　猫兮猫兮將奈何
　救飢　正二月採搗爛和粉麪作餅蒸食
　
　
　
　
　
　
　
　
地踏菜
　地踏菜生雨中晴日一照郊原空莊前阿婆呼阿翁
　相擕兒女去匆匆須㬰采得青滿籠還家飽食忘歳
　凶東家懶婦睡正濃
　救飢　一名地耳狀如木耳春夏生雨中雨後采熟
　　　　食見日即枯沒
　
　
　
　
　
　
　
　
窩螺薺
　窩螺薺如螺髻生水邊照華麗去年郎家田不收挑
　菜女兒不上頭出門忽見窩螺羞
　救飢　正月二月采之熟食
　
　
　
　
　
　
　
　
烏藍擔
　烏藍擔擔不動去時腹中飢歸來肩上重肩上重行
　路遲日暮還家方早炊
　救飢　此菜但可熟食烏大也村人呼大為烏
　
　
　
　
　
　
　
　
蒲兒根
　蒲兒根生水曲年年砍蒲千萬束水鄉人家衣食足
　今年水深渰絶蒲食盡蒲根生意無
　救飢　即蒲草嫩根也生熟皆可食
　
　
　
　
　
　
　
　
馬攔頭
　馬攔頭攔路生我為拔之容馬行只恐救荒人出城
　騎馬直到破柴荆
　救飢　二三月叢生熟食又可作虀
　
　
　
　
　
　
　
　
青蒿兒
　青蒿兒纔發穎二月二日春猶冷家家競作茵陳餅
　茵陳療病還療飢借問采蒿知不知
　救飢　即茵陳蒿春月采之炊食時俗二月二日和
　　　　粉麪作餅者是也
　
　
　
　
　
　
　
　
藩籬頭
　藩籬頭延蔓草傍籬生青裊裊今年薪貴糓不収拆
　藩籬煮藩籬頭
　救飢　臘月采熟食入春不用
　
　
　
　
　
　
　
　
馬齒莧
　馬齒莧馬齒莧風俗相傳食元旦何事年來采更頻
　終朝賴爾供飡飯
　救飢　入夏采沸湯㵸過曝乾冬用旋食亦可楚俗
　　　　元旦食之
　
　
　
　
　
　
　
　
鴈腸子
　鴈腸子遺溝壑應是今年絶飲啄兩翼低垂去不前
　苦遭餓鶻相擒搏嗟哉鴈兮有羽翰何况人生行路
　難
　救飢　二月生如豆芽菜熟食之生亦可食
　
　
　
　
　
　
　
　
野落籬
　野落籬舊遮䕶昔為里正家今作逃亡戸春來荒薺
　滿堦生挑菜人穿屋裏行
　救飢　正二月采頭湯過可食
　
　
　
　
　
　
　
　
茭兒菜
　茭兒菜生水底若蘆芽勝菰米我欲充飢采不能滿
　眼風波淚如洗
　救飢　入夏生水澤中即茭芽也生熟皆用
　
　
　
　
　
　
　
　
倒灌薺
　倒灌薺生旱田上無雨露下有泉抱甕不來還自鮮
　造物㝠㝠觧倒懸
　救飢　采之熟食亦可作虀
　
　
　
　
　
　
　
　
灰條(北藋也葉間有勃故稱/灰焉北方藋條同音)
　灰條復灰條采采何辭勞野人當年飽藜藿凶歳得
　此為佳殽東家鼎食滋味饒徹却少牢羮太牢
　救飢　此菜二種一種葉大而赤即藜藿一種葉小
　　　　而青即今所采者湯過油鹽拌食
　
　
　
　
　
　
　
　
烏英
　烏英花烏英菜菜可茹兮花可愛連朝摘菜不聊生
　豈有心情摘花戴
　救飢　一名烏英花入夏生水澤中生熟皆食六月
　　　　不可用
　
　
　
　
　
　
　
　
抱孃蒿
　抱孃蒿結根牢觧不散如漆膠君不見昨朝兒賣商
　船上兒抱孃啼不肯放
　救飢　二三月采熟食叢生故名
　
　
　
　
　
　
　
　
枸杞頭
　枸杞頭生髙丘實為藥餌來甘州二載淮南糓不収
　采春采夏還采秋飢人飽食如珍饈
　救飢　村人采為甜菜頭春夏采嫩頭熟食秋采實
　　　　即枸杞子冬采根即地骨皮
　
　
　
　
　
　
　
　
苦蔴薹
　苦蔴薹帶苦嘗雖逆口勝空腸但願収租了官府不
　辭喫盡田家苦
　救飢　三月采用葉搗和麪作餅生亦可食
　
　
　
　
　
　
　
　
羊耳秃
　羊耳秃短簇簇穿籓籬如牴觸飢來進退無如何前
　村後村荆棘多
　救飢　二三月采熟食
　
　
　
　
　
　
　
　
剪刀股
　剪刀股剪何益剪得今年地皮赤東家羅綺西家綾
　今年不聞剪刀聲
　救飢　春采生食兼可作虀
　
　
　
　
　
　
　
　
水馬齒
　水馬齒何時落食玉粒銜金嚼我民餓殍盈溝壑惟
　皇震怒剔厥齶化為野草充藜藿
　救飢　采之熟食生水中與旱馬齒菜相類
　
　
　
　
　
　
　
　
野莧菜
　野莧菜生何少盡日采來充一飽城中赤莧美且肥
　一錢一束賤如草
　救飢　夏采熟食類家莧
　
　
　
　
　
　
　
　
黄花兒
　黄花兒郊外草不愛爾花愛爾充我飽洛陽姚家深
　院深一年一賞費千金
　救飢　正二月采熟食
　
　
　
　
　
　
　
　
野荸薺
　野荸薺生稻畦苦薅不盡心力疲造物有意防民饑
　年來水患絶五糓爾獨結實何纍纍
　救飢　四時采生熟皆食
　
　
　
　
　
　
　
　
蒿柴薺
　蒿柴薺我獨憐葉可食稭可燃連朝風雪攔村路饑
　寒不能出門去
　救飢　正二三月采熟食又可作虀
　
　
　
　
　
　
　
　
野菉豆
　野菉豆匪耕耨不種而生不萁而秀摘之無窮食之
　無臭百糓不登爾何獨茂
　救飢　生熟皆可食莖葉似菉豆而小生野田多藤
　　　　蔓
　
　
　
　
　
　
　
　
油灼灼
　油灼灼光錯落生岸邊照溝壑溝壑朝來餓殍填骨
　肉未冷攅烏鳶
　救飢　生熟皆食又可作乾菜生水邊葉光澤
　
　
　
　
　
　
　
　
雷聲菌
　雷聲菌如卷耳恐是蟄龍兒雷聲呼輒起休誇瑞草
　生莫嘆靈芝死如此凶年糓不登縱有禎祥安足倚
　救飢　夏秋雷雨後生茂草中如蔴菇味亦相似
　
　
　
　
　
　
　
　
蔞蒿
　采蔞蒿采枝采葉還采苗我獨采根賣城郭城裏人
　家半凋落
　救飢　春采苗葉熟食夏秋莖可作虀心可入茶
　
　
　
　
　
　
　
　
掃箒薺
　掃箒薺青簇簇去年不収空倚屋但願今年収兩熟
　場頭掃箒掃盡秃
　救飢　春采熟食
　
　
　
　
　
　
　
　
雀兒綿單
　雀兒綿單託彼終宿如茵如衾匪絲匪縠年饑願得
　充我餐任穿我屋蔽爾寒
　救飢　三月采可作虀此菜甚延蔓鋪地而生故名
　
　
　
　
　
　
　
　
菱科
　采菱科采菱科小舟日日臨清波菱科采得餘幾何
　竟無人唱采菱歌風流無復越溪女但采菱科救飢
　餒
　救飢　夏秋采熟食
　
　
　
　
　
　
　
　
燈蛾兒
　燈蛾兒落滿地化作草青青遭此饑荒歳曽見當年
　遶絳紗於今燈火幾人家
　救飢　二月采熟食
　
　
　
　
　
　
　
　
薺菜兒
　薺菜兒年年有采之一二遺八九今年纔出土眼中
　挑菜人來不停手而今狼籍已不堪安得花開三月
　三
　救飢　春月采之生熟皆可食
　
　
　
　
　
　
　
　
芽兒拳
　芽兒拳生樹邊白如雪軟如綿煮來不食淚如雨昨
　朝兒賣他州府
　救飢　正二月采熟食
　
　
　
　
　
　
　
　
板蕎蕎
　板蕎蕎兮吾不識出無路兮入無室將學道兮歸空
　山草為衣兮木為食
　救飢　正二月和菱采之炊食三四月結角老不堪
　　　　用
　
　
　
　
　
　
　
　
碎米薺
　碎米薺如布糓想為民飢天雨粟官倉一月一開放
　造物生生無盡藏
　救飢　三月采止可作虀
　
　
　
　
　
　
　
　
天藕兒
　天藕兒降平陸活生民如雨粟昨日湖邊聞野哭忽
　憶當年采蓮曲
　救飢　根如藕而小熟食楷葉不可食
　
　
　
　
　
　
　
　
老鸛觔
　老鸛觔老鸛觔去年水涸無纎鱗蟻垤纍纍聲不聞
　老鸛何在觔獨存
　救飢　二月采之熟食亦可作虀
　
　
　
　
　
　
　
　
鵝觀草
　鵝觀草滿地青青鵝食飽年來赤地不堪觀又被饑
　人分食了鵝觀草
　救飢　正二月如麥青炊食
　
　
　
　
　
　
　
　
牛尾瘟
　牛尾瘟不敢吞疫氣重流逺村黄毛牸烏毛犜十莊
　九疃無一存摩挱犁耙淚如湧田中無牛更無種
　救飢　生深水中葉如髮莖如藻冬月和魚煮食夏
　　　　秋亦可食
　
　
　
　
　
　
　
　
兎絲根
　兎絲根美可嘗千萬結如我腸饑人得食不輟口腸
　細食多死八九
　救飢　一名兎絲苗春采葉苗秋冬采根蒸食味甘
　　　　多食令人眩暈
　
　
　
　
　
　
　
　
野蘿蔔
　野蘿蔔生平陸匪蔓菁若蘆菔求之不難烹易熟飢
　來獲之勝粱肉
　救飢　葉似蘆菔故名熟食
　
　
　
　農政全書卷六十
