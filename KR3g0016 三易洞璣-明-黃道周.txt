#+TITLE: 三易洞璣-明-黃道周
#+DATE: 2018-05-12 10:17:59
#+SOURCE: github.com/kanripo/KR3g0016 master 2556a447                
欽定四庫全書　　　　　子部七
　三易洞璣　　　　　　　術數類一(數學之屬/)
　　提要
　　　　(臣/)等謹案三易洞璣十六卷明黃道周撰道
　　　　周有易象正已著録是編葢約天文厯數歸
　　　　之於易其曰三易者謂伏羲之易文王之易
　　　　孔子之易也曰洞璣者璣衡乃測天之器謂
　　　　以易測天毫忽不爽也一卷二卷三卷為宓
　　　　圖經緯上中下即陳邵所傳之先天圖四卷
　　　　五卷六卷為文圖經緯上中下即周易上下
　　　　經次序七卷八卷九卷為孔圖經緯上中下
　　　　即說卦傳出震齊巽之方位十卷十一卷十
　　　　二卷為雜圖經緯上中下則雜卦傳之義十
　　　　三卷為餘圖經緯則因周官太卜而及於占
　　　　夢之六夢眂祲之十煇以及後世竒門太乙
　　　　之術十四卷十五卷十六卷為貞圖經緯上
　　　　中下與新圖相凖有衡有倚有環衡者平也
　　　　倚者立也環者圖也其自述曰夫子有言書
　　　　不盡言言不盡意凡易之言語文字僅修辭
　　　　尚玩之一端即焦京管郭幽發微中取騐不
　　　　過一時揲扐不過數䇿聖人不為此鑚仰亦
　　　　己明矣舎此二條夫子所謂三極互立窮變
　　　　極賾範圍曲成與天地相似者果為何物盖
　　　　天地人之象數皆具於易布而為歴次而為
　　　　律統而為易去其圖蓍别其虗實以為春秋
　　　　詩又以孟子所言千歲之日至五百興王為
　　　　七十二相乘之歴故是書之作意欲網羅古
　　　　今囊括三才盡入其中雖其失者時時流於
　　　　禨祥入於駁雜然易道廣大不泥於數不滯
　　　　於一端而亦不遺於一端縦橫推之各有其
　　　　理唐李鼎祚周易集觧序云鄭多叅天象王
　　　　全釋人事天道難明人事易習易之為道豈
　　　　偏滯於天人哉故道周此書乍觀似屬創獲
　　　　然鄭康成解随之初九云震為大塗又為日
　　　　門當春分隂陽之所交此道周言嵗氣之所
　　　　本也故云晷益則日損晷損則日益康成解
　　　　比之初六云有孚盈缶爻辰在未上值東井
　　　　井之水人所汲故用缶此道周言星名之所
　　　　本也故云坤為箕復為尾斗之翕舌則為噬
　　　　嗑牛之任重致逺則為随卦氣值日始於京
　　　　房充之則為元㑹之運推䇿定歴詳於一行
　　　　衍之則為章蔀之紀推其源流各有端緒史
　　　　稱道周殁後家人得其小册自推終於丙戌
　　　　年六十二則其於藏徃知來之道葢非徒托
　　　　空言者然旁見側出究自為一家之學以為
　　　　經之正義則不可退而列諸術數從其類也
　　　　乾隆四十六年十月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　　總　校　官(臣/)陸　費　墀
三易洞璣畧例
　宓圗經緯三卷
宓一卷
　(肇本先天上元始箕卦周三乘與象相麗斗井箕參/為姤復次數生以九象生以三三九相乘以别度始)
　(一候餘分七百二十有九三候之餘二千一百八十/有七嵗餘五萬二千四百八十有八去其卦數以命)
　(嵗餘故嵗日相得象數不盭為萬嵗歴行之五十三/萬一千四百四十一嵗七精還始與天無弊是第一)
　(首羲前所立非諸述譔之所經説疑義有九開端十/二作十二開别繋於後)
宓二卷
　(日行進退見於表晷表晷贏縮厯律所出法置天方/四周各百二十有八方圎相削凡十八變而反於極)
　(兩極出地表當天中一表之中僅當一方方各有八/與卦相直九八相除以視贏縮九以為法八以為實)
　(晷影之端别日月食陽厯交盡一尺四寸八分隂厯/交盡一丈六尺一寸二分以倍命日八九除之或終)
　(或中皆得其食為百二十以聴其律陽以九九隂以/六六盈縮於三為百十七嵗十二辰以三命之三昧)
　(全律兩命其率而象數不失是第二首羲前所立非/諸述譔之所經説亦十二開别繋於後)
宓三卷
　(天日競旋地牽其中九道遲差若雌與雄鎮嵗熒日/金水月地在於天下輕重相次月遲以日地遲以月)
　(大小度分各踰十三地之從天一月所牽强贏十三/凡嵗地行一百五十六分二十五秒周卦之嵗而進)
　(一度以嵗乘卦而得度周以餘乘嵗而得周度大地/之分當天十一故十一乘而精物可畢以四因之而)
　(無餘厯故百有二萬八千五百四十四嵗為四十五/㑹而差合不閡是第三首羲前所立非諸述譔之所)
　(經説亦十二/開别繋於後)
　文圗經緯三卷
文一卷
　(姬文上聖始變卦次序六十四為七十二爰立八表/九次相起揆象定表吹律命位每卦十八或贏或乏)
　(三分損益逾九而越或從其陽或從其隂大地所治/當日月心一萬三千一百四十九里而聖人不事赤)
　(道準極各三十六赤極相距各五十五日月上下卯/酉子午視其星繫以為卦土泛而視之為六十四屯)
　(䝉需訟不知其數揆象吹律迺知其故是第四首至/文始立非諸述譔之所經説亦十二開别繋於後)
文二卷
　(人得地息準於日度隂陽既合每倍其數一六四六/息與動俱臟腑十二與圗書相副天泉兩間五嵗間)
　(遷戊巳當乾以司地泉嵗星之行亦左右臨象數相/交直於其隂倍七十三嵗而屯需師畜左右間尋日)
　(星相交如顧兩手循股至跗以復於肘是第五首至/文始立非諸述譔之所經説亦十二開别繫於後)
文三卷
　(七十二卦以五乘之為乾坤䇿日月晝夜以别冬夏/損益嵗餘復反其初日臨月觀天地復還開物當名)
　(不違其端八際月交二百四十有八又踰其一以㑹/日月日月之行則有贏縮地亦因之以遲以速非地)
　(亦有遲速日月高下以離其服圗書相交五十之中/以乘四方總除其央再乘十九上下象數以為大章)
　(大章之月與辰相直去八十一為日月式是第六首/至文始立非諸述譔之所經説亦十二開别繋於後)
　孔圗經緯三卷
孔一卷
　(仲尼妙言始命卦位萬物終始視日所在五精從之/各依其方以其本數察五精度艮蔵其已坤蔵其戊)
　(震有木火兑有金水二五十五以復其數性有所著/命有所屬情有所好亦有所惡好惡以貞性命迺固)
　(視日所在以正其度以正父子君臣賓主兄弟夫婦/是第七首至孔始立姫文首乾仲尼首震乾以立性)
　(震以立命知性命迺立知命性迺盡見在繋/傳非諸述譔之所經説亦十二開别繫於後)
孔二卷
　(天上地下頂踵迺立隂陽腹背左右互易乾坤之等/七十有二以八乘之五百七十有六每卦之分一十)
　(有八積三十二而究於本末三部九候以眡生脱八/表之交在於中逹謹守孚過勿使氣奪隂陽太少平)
　(於渙節其上二百九十有七其下二百七十有九日/月兩交互於濟中乾坤以通踵動於咸恒氣發於屯)
　(蒙自亢還濳不戰焉窮是第八首至孔始立/非諸述譔之所經説亦十二開列繫於後)
孔三卷
　(歸蔵首坤連山首艮何以首艮兩乙之命仲尼函三/兼兌與震震委兌源山澤以蟠方於兩臂一尺千里)
　(八表經圍為八尺水中街兩交逹於四末左陽右隂/任督上下七百二十九穴萬物有命皆繫房中大未)
　(見陽列國廼從水落水歸安知東西故已不破亥未/不破癸河漢縱横為百國界不識八界何言八㑹不)
　(測八表何言天老人從地之為天地從天之為道是/第九首至孔始立非諸述譔之所經説亦為十二開)
　(别繫/於後)
　雜圗經緯三卷
雜一卷
　(古聖知作雜圗始出雜圗若吕貞圗若律春秋之元/在貞雜端距古甲子太隂之厯四千三百七十四嵗)
　(太陽之行五千三百四十六九六始戰為災嵗㑹乗/陽就隂退行九百七十二嵗太陽之極八十有一乘)
　(之以六四百八十有六又倍退之而反於厯始少陽/之極二百四十有三乘之以兩四百八十有六又半)
　(進之而及於災嵗故為災限四千六百一十有七知/無謬言聖無妄作反復其道以辨憂樂往九則來七)
　(徃六則來八往一則來三往四則來二往二則來四/往三則來一往五則來十象八數九往來相直推之)
　(百世不失其一是第十首亦為孔設非/諸述譔之所經説亦十二開别繫於後)
雜二卷
　(為象記嵗紀嵗以明運為數紀日紀日以暑月月行/十三月交二十有七大餘并五小并十九故為十九)
　(以當章二十七章以當際八際以周卦周卦而去八/月㑹平行四十有七以㑹經食六千三百四十五㑹)
　(上下一百三十五食餘分之積以交數為實八乘食/法而四分嵗之一以嵗四分一千八十餘十有二而)
　(加其一象數終㑹春秋用之以紀日食是第十一首/至孔始立非諸述譔之所經説亦十二開别繫於後)
雜三卷
　(三易之道本於天地浹以人事有易有詩有春秋春/秋紀日詩以紀月日紀以軌月紀以蔀軌有三交其)
　(嵗八十有一蔀有四章其嵗七十有六四章之始以/别日至五分月候以立五際故易二百九十六嵗而)
　(終易之軌三百一十四嵗而與天始㑹三垣九野經/辰之四以為詩緯故詩易春秋同次天地以治兩緯)
　(是第十二首至孔始立非諸述譔/之所經説亦十二開别繫於後)
　餘圗總緯一卷
餘一卷
　(總圗象嵗餘圗象閏即孔圗位别為十六精魂交變/乾坤迺配一爻之分各九千五百有八餘分五五定)
　(於地道不為嵗積六十四嵗而度移一直日月相追/近一逺三五震八風申令其間常事一行與卦往還)
　(有道而行之為徳無道而行之為賊知道者不言知/言者不惑是第十三首疑義有九開端十二亦為孔)
　(設非諸述譔之所經説亦十二/開凡百五十六開别繫於後)
　觀三易要引
　(凡觀是書須先明三五畧覽七精九衡之動/然後開易依其緯序作十三圗求其經説)
　(凡觀是書須備集墳典自經傳史籍雜緯而/下别其紕誤然後引經原要始終以聖為法)
　(凡觀是書須篤信周孔知自端符而後㣲言俱/絶不食不寢仰思待旦然後尋味知所入首)
　(凡觀是書須加納前哲知甘石平閎焦京尋奉雄衡/馬鄭宣洪管郭皆合經之一體然後漸次以領道趣)
　(凡觀是書須迸棄俗學知東漢稱道不及前漢宋不/如唐唐不如晉遁甲竒門六壬太乙諸俱傭妄為城)
　(旦書然後專/翕漸解妙言)
　(凡觀是書須先除我見盡千百袠不存一字唯仰/九環虚空交㑹作百世史然後開卷夜見文字)
　(凡觀是書須洗心研慮以敬靜為本履仁蹈義迸/絶嗜欲不求世人名譽然後可固聰明損益百世)
　
　
　
　
　
　
　
　
　
　
　
　宓圗經緯三卷
欽定四庫全書
　三易洞璣卷一
　　　　　　　　　　　　明　黄道周　撰
　宓圗經上
易有太極極不可道道則入於象故象者道易而之賾
極者道易而之黙舉賾反黙迺通於極極而後復窮天
下之賾故易三乘十有八變營成之卦二十六萬二千
一百四十有四象數之差二百九十有六天動於外卦
周於内象矅之行經於其中日夕相摧易以之生故易
者易也易變而不可執聖人屢出分變各適夫欲觀其
不變則貞乎象矣象繫兩極著乎河漢漢沒於箕尾殷
於觜首日月發乎龍尾則河漢平於虎首乾精始孽媾
陽於雌斗魁紀星化流迺來故復箕也坤尾也箕一在
復天道之所從始也尾炁垂地與漢俱沒至於箕而復
矣故謂之復復徳之本也復繼之以頥頥猶箕也箕適
於斗斗者屯也承箕而行之小施而未光故謂之屯屯
在漢津量於斗杓杓前為建建者建也故屯則可以建
矣君子慎口以安其身盤桓以保其光維食維農以敦
有人先嗇而後榮先昧而後明若是則可以經綸矣屯
繼之以益益猶斗也益動而巽施生旡方聖人損己以
益天下審時以為物紐則始於此益而後震震猶未可
以動也奮作焉耳於時則雉已呴矣震而繼之噬嗑噬
嗑者斗之所翕舌也君子食人則思其毒動物則慮其
害故頒祿而勅之法法合也法具而治隨焉隨牛也徳
之善隨者則具於牛矣先王觀益而作耒耜葢取之建
觀噬嗑而作市盖取之津弁觀隨而服牛任重致逺盖
取之列國天田故隨者牛也女則猶之隨也丈夫子也
小子女也向晦入息旡妄所以自舉也行牛繫災邑不
憂妄行有𤯝命不祐故君子齋戒神明其徳天祐而物
與則其維女政乎明夷者女之試藥也日入矣而慝不
息離瑜與居危非與趨幽哭迺俱故君子用晦以正其
志致餙以辨其治賁者餙也餙者陽選之極也君子餙
陽徳以飭隂患謹闇而謝耗至於禄命則俛俛以為天
治之耳故虚闕者行之所以僂也既濟者涉之所反顧
也虚危之界哲人所勤慮也適墓者知哀騎極者知凜
度梁者知戒以禱祝則過以憂恤則不敗故危者家人
之道也豐屋蔀家非家人之道也持危莫若明憂盛則
不傾離之滂沱出涕興嗟故以保家故雷電者所以為
雨憂戚者所以為處也革之為義勝以武則治以文同
人之義辨於外則類於内虎豹羽林致以文鈇鑕壁壘
治以内故内治之離至於同人而止矣同人而臨直於
西方八月之中鈇鉞錝錝覆於離宫是五帝之駕螣蛇
之所馭也璧損也壁不可損而損之天子敬其下臣損
聖而益賢報圭以璋則莫之違也故璧者損也奎者節
也圭璧之崇不及土功故文著於外庭而信格於昆蟲
中孚信也歸妹歸也輦轂之間姊尚其君以上則疑於
信以下則疑於順婁有兩更而姊娣疑生故為異以得
同為暌以得情溝瀆以平鬼豕不興將卒以和市獄以
寧故君子之於獄市則慎矣慎而説説以使民從上而
輕難履者君子所以使民從上而輕難也傳舎之下霣
尸如丘虎落所蕃百草不旉君子敬其賓次審其葆旅
厚積而施下故天下受爪牙之福無武人之禍非神武
而能如此乎故治者運也亂者積也亂生於多積福生
於知戒積義則多惠積利則多稗泰者稗也復隍之尸
胃所載也大畜廪也牙角之戢畜不敗也昴者需也飲
食所聚則讒邪生焉小畜苑也牧産之間可小畜不可
大聚也葢自小畜而望雲雨則在西郊矣晉進而畜止
豫動而需處日月之道隂陽之序也大壯節也大有囿
也古之大臣位極則身遜權重則纓落壯直於天高短
耳而長噣趾角過動則五徳不屬故壯以剛而處節有
以柔而處囿五車之府賢貴所休以讓貴則民多義以
讓賢則民多夀古之懸象者不知治所在則視之車囿
其富不勾其髙不倨故苑囿廪廥積於内八榖五兵順
於外魚旟告徵旗斿不戒故謂之大有大有則可以夬
矣夬者畢之終也觜者夬之凶也夬之為道則己剛觜
之為言則己龎夫揚庭之道至於言而龎矣大哉天道
之著明則其維參乎參者阿柄之所出也虎視而龍徳
故謂之參姤者參之始衰也於是隂生矣章漢西發水
徳且壯故謂之大過大過禍也傷鉞禍井兩者君子之
所慎也君子觀於隂陽盛滿之交則大過其慎始矣大
過慎之至也鼎者萬物之所食也恒浚井者也巽繘也
井兩河之間也井厯六位至於五而復焉故謂之井君
子以貴而食徳則問其器無位而食徳則問其地鼎以
溉而享於王侯井以渫而汲於天子夫其自舉之也君
子養人不窮於人下人而慎其身雖在卑奥亦有王道
焉井道既衰逺外而近内鬼食其覆蠱慝迺作故巽與
蠱者先王所正女徳也无妄閑之明夷傷之男女之交
也巽之防其互也庚者所以砭巽也蠱之防其傍也甲
者所以去蠱也巽道之升載柔以明南風之薰集於文
昌故至於升而内徳之被盛矣聖人之治始於酒食以
享以祀以假有廟嚚者以之訟洄者以之困故鳥注之
義君子逺之逺内以慎身逺㫖以慎口故以服則敬以
言則信夫困之有二義也酒食一也赤紱二也二者古
人所以命爵也君子受爵進益恭小人受爵飫益多是
皆有江河之懼焉後世聖人作則必有疑於受命之事
者矣未濟者河漢之涯也河漢始䧏下於天稷循於南
極君子有功不以倖其成有賞不以吝於國賞不疑重
罪不疑輕雷雨作解而百甲以生故以告於明堂而信
享於宗廟而敬故渙者天子之正治也渙而後坎受之
坎者天下之明準也古者天子教其胄子則與士齒從
官虎賁皆立之師故常陳之前謂之蒙執法之前謂之
師遯者贄御幸謁之事也咸者鳥帑之肆也咸之為道
不利逺者以近則和以逺則訛夫出其言善則千里應
之寂思致虚天下可呼夫何逺之有君子在名位其猶
之旅次乎公卿之前脂牽所都成之則為徳留之則為
禍已過則過矣小過逐軫者也承旅而為之帑中孚逐
奎者也承節而為之𨽻夫以好爵寵遇為可以弋取者
魚鳥之致也魚鳥之致雖狎而不親君子一揖而退三
讓而進故厚於共報而薄於獨競乎道之衢進賢以居
衎衎盤盤樂且有儀是漸之羽儀也羽儀者公輔之器
蹇蹇者王臣之事也艮入亢而知止遺物而外身鞠躬
而行不為杓人故兩乙之前得道者其維謙乎謙徳之
柄也其上為氐氐者七曜之柄也氐服而亢心外下人
而内以上人者隂凝於下氣結於上是之謂否徳否徳
必反故車軾者謙徳之中著也車騎者馳驟之務也君
子觀徳於其所萃觀亂亦於所萃要於衆志筮吉而出
晝殷於三接夜休於兩咸故䗬鼓息而大樂存也故晝
者所為晉也夜者非所為豫也觀者心也萬物之所著
也是東西行則天下目熒故聖人不動而敬不言而信
靜正吾身以鏡天下端居無為命之日神觀之與比神
宫之間也聖人澡身神明其徳外不以損貌内不以貶
志則可以率内祀成親比之務矣故剥者婦寺之居魚
貫宫寵聖人所不去也坤者氷霜之府聖人之所懼也
君子式其床簀灑其獄市故善徳而不迷合化而不死
貫索市樓女床之間君子則慎以處之矣君子觀象而
知化觀化而知序觀著以知微觀㣲以知著名星二百
九十有六其數一千四百六十有一㣲星之概萬一千
五百二十箕以命始尾以命尾精炁所屬而爻象以治
仁者以之仁智者以之智性以之盡命以之至夫欲觀
於動靜之原反精致㣲窮理郤思原於無為則舎極何
之矣㣲乎希矣非復爻象文説之所能繫矣
　(右圗稱宓圗者即先天圗也宓前有易大約本於天/度以為卦數名字之立則自羲皇而始歴烈山軒轅)
　(其義迺備今獨稱宓圗者尊始也説卦自神妙而下/六章皆闡宓圗之義然其序次不傳義難意起今起)
　(其本皆出於元象八宫之卦與星辰相次歴代因之/互有差池至於周孔迺統兼諸聖立為運例宓為先)
　(天則周為中天孔為後天本天則一而三統難分故/還以宓文孔為主以雜餘暢其義凡宓圗三乘初乗)
　(八八六十有四次乘六十四得四千九十六次乘四/千九十六得二十六萬二千一百四十四如今揲蓍)
　(每一爻必得一卦偶八而竒四過揲得九者皆乾過/揲得六者皆坤過揲得七者有震坎艮過揲得八者)
　(有巽離兑六爻通十八變三六十八故自六十四三/乘之得二十六萬二千一百四十四此探賾之自然)
　(不可一毫損益也以十八變分為十八爻泛度得十/為百八十兩極分距中爻三四為黄赤進退之爻極)
　(體不動不在象度之限聖人所以致虛役使羣動也/以十八爻分隂陽陽者得一三五七九隂者得二四)
　(六八實數得九分於十八爻隂陽相乘三陽之數一/十五三隂之數十二一陽之數十三一隂之數十四)
　(以三爻相乘乾得一百二十五坤得六十四震坎艮/得八十巽離兑得一百以六爻相乘乾得一萬五千)
　(六百二十五坤得四千九十六陽子得六千四百隂/子得一萬隂陽相交者皆得八千咸統其數為五十)
　(三萬一千四百四十一中分二十六萬五千七百二/十有半與三乘易㑹而餘三千五百七十六半為爻)
　(與數㑹之差以六十年分之每嵗之歴四千三百八/十三積辰二十六萬二千九百八十與易統數㑹而)
　(餘二千七百四十半為數與度㑹之差兩差之餘以/十乗之各當日周月周之數以六十年分之每嵗之)
　(餘易不及天十三辰九十三分三十抄每辰以刻均/之八百三十三分三十三抄以十二乘之約就萬分)
　(十二辰為一日餘一辰九分三釐三毫得一千五百/八十六分八十三抄三十三系為半交差之數合之)
　(得二萬三千一百七十三分六十六秒六十六系為/一月交差之數㑹於三乘餘三千五百七十六半以)
　(十約之為三百五十七度六千四百分為一嵗之正/交以一嵗正交之數合一月交差之數納於天周過)
　(易之分八百三十有六内絀五分七釐六毫為隂陽/二歴交食之初分故陽食入交五十七刻九十五分)
　(九十二秒已下日月皆食隂食入交一日十五刻九/十一分八十四秒已下月食日不食是為日月食數)
　(之始故以二十六萬五千七百二十半為日月交食/之全限當二十六日五刻三十分四十秒而餘三百)
　(八十四者為易之初體以十三辰九分三釐三毫三/系為日月交差之半限當一日十五刻九十一分八)
　(十四秒而餘五秒七塵六忽者為易之初幾以三千/五百七十六半為日之正交當三百五十七度六四)
　(者為易之日歴以二千七百四十半為月之正交當/二十七日二千一百二十二分二十四秒而餘一十)
　(九辰二十七分者為易之月閏閏食相差本於日行/六十年中不及五分七釐六毫者為易之差法五者)
　(相覆以求於數日月屈伸而易道生焉故易生而有/象象生而有數象數難明理道易説自有易以來與)
　(歴歴俱始軒轅顓頊堯舜之所共治纎悉奥窈皆備/於伸尼而言者既難習之不察相率逃虚歸於訓詁)
　(而已自堯典以前冬至日軌皆在虚危羲炎之時日/宜在危中度今斷以易復始箕者天道著明視於雲)
　(漢尾在雲漢之隂箕在雲漢之陽尾去極一百二十/七度下距南極五十四度天道轉轂於是已極故謂)
　(之尾箕去極一百二十一度下距南極六十度天道/東行於是復始故謂之箕古人命象以為物始取精)
　(天鳥火星虚義先於易非復羲炎之所創説故取象/則箕自為箕尾自為尾取義則尾自為終箕自為始)
　(也坤集於尾謂之龍尾乾集於觜謂之虎首繇是以/推八卦三乗終始本象淵源逺矣日月積差生於乾)
　(元合數與象象簡而數滋象一而數二易之追天三/百一十四嵗而合天之追數九十五嵗而合象數相)
　(追七十三嵗而合其間贏縮各不能整為星移斗差/之數總其􁃸歸不過二十六萬五千七百二十半以)
　(倍究之為五十三萬一千四百四十一進退相追以/嵗命日而紀蔀可廢也古法立元逺不可詰七精散)
　(屬既無盤始之理差分密移又無膠刻之法今雖知/隨測立元而不知日月實於何始範圍何以不過徒)
　(使宫分襲其虚名轉差沿其空數雖稱明作/之不知故畧舉其大數與象相貫次於緯中)
　宓圗緯上
























　
　(右緯三百八十四爻分直三百六十度餘五度四分/一分納於二十四爻中每氣納虚各二千一百八十)
　(七即嵗咸之數四千三百七十四中分之半也以十/二乗嵗咸之全以二十四乗嵗咸之半也得五日四)
　(分一為一嵗之餘黄赤道度加减不齊要其總數納/於虚中至三百八十四爻而周三百六十五度四分)
　(之一每爻不及一度萬分之四百九十進退十分以/為贏縮約得九千五百一十一半以為每爻之常分)
　(散其常分納於虚積以盡嵗餘取要簡便其歸一也/納虚積分不盡四十八即為贏縮進退之常分以十)
　(乘之積於常度即為章嵗通於卦變即為週歴卦變/每卦四千九十六積卦二十六萬二千一百四十四)
　(與半數相差三千五百七十六半即為日度之差皆/與星曜相直以為卦序星矅各數晉隋上下多寡亦)
　(殊今定為名星二百九十六星數一千四百六十一/詩與春秋三乗之數也星名取象皆自戰國不能邃)
　(古然要古有其書時遷其説如鳥火星虚龍尾虎首/天黿天駟皆古今仍貫不變其名司空郎將羽林虎)
　(賁造父王良傅説軒轅或先後同名因襲其號騎陣/壁壘羅堰北落長沙東甌列國庫樓或彼此易號同)
　(存其占不得謂周泰之時異於羲軒之嵗也唯周時/春秋定中十月為營室之候離宫葢屋墳墓土功俱)
　(集其下今差兩月時乖其義耳然自周時秋成農隙/適與定合因星以命事非因事以命星也今放易序)
　(最顯灼者斗舌天黿問謂之頥兩旗間謂噬嗑牛謂/之隨女謂之无咎危非謂之明夷杵臼謂之家人虚)
　(梁謂之豐離宫謂之離雷電霹靂豐離之東謂之革/革之九五在於帝座同人九五在於天皇臨在勾陳)
　(損在於壁天之河在於泰天廪在於大畜䜛在於需/天苑在小畜天髙在於大壯五車在於大有参旗在)
　(於夬参伐在於乾軍市在於妬老人在於大過巽在/於巽井在於井鬼在於蠱栁在於升内平之謂解明)
　(堂之謂渙虎賁之謂蒙帝子之謂師進賢之謂漸杓/首之謂蹇右攝之謂艮左攝之謂謙月在於需日在)
　(於晉天王在於豫女床在於剥皆名義燦然次第可/尋歴代因之互有變易至於姫孔而後大定猶大傳)
　(所稱五帝相承作十二卦各有繇始更革上下杵臼/弓矢墳墓棟宇耒耜舟楫闗市漁畋文契衣服皆有)
　(仰觀通變不倦以定其義别其位序非感十二卦始/作十二事察十二辰只定十二卦也羲軒所定謂之)
　(體歴古不變始孔所定謂之運積世而遷體經五萬/九千四十九嵗周而復始運經四千三百七十四嵗)
　(周而復始皆本星象考騐人事積乆而定不敢自為/穿鑿維四象四方距極逺近别須實考今只據宋中)
　(興志為本參之甘石隋唐以得其髙下而細分秒忽/猶在所畧葢爻通直度星有兼分膺距首尾間不甚)
　(逺也黄赤道加減俱依授時叅之七歴日法還歸四/分損益象數要於自然可以上質羲軒下俟億世故)
　(復著其易簡略例於端使後有作者/可以依象定數不為歴家諸術所亂)
嵗法四千三百八十三(加象十三餘九分三釐三三毫/減數四十五餘六分七釐五)
周法二十六萬二千九百八十(加象八百三十六十半/減數二千七百四)
大象四千三百六十九　　六釐六毫六絲六忽
大數四千四百二十八六分七釐五毫
易差五十九餘六分　　八毫三絲四忽
象周二十六萬二千一百四十四
數周五十三萬一千四百四十一(半周二十六萬五千/七百二十半)
天差三千五百七十六半
倍差七千一百五十三
天差二千七百四十半(加交一十九餘二十二分强/)
倍差五千四百八十一
朔法二十九日五十三刻五分九十三秒
交法二十七日二十一刻二十二分二十四秒
交差二日三十一刻八十三分六十九秒
半交一日一十五刻九十一分八十四秒半(加虚四分/九十九)
象虚一日一十五刻八十六分八十三秒三十三㣲
周食一日六日五刻三十分四十秒
日法萬
辰法八百三十三分三十三秒三十㣲
數㑹七百二十九象㑹二百九十六(數㑹七十三四/象會三百十)
數限九象限六
中淮五萬九千四十九終嵗五十三萬千四百四十一
　
　
　
　
　
　
　
　
　
　
　
　
　
　
　
　三易洞璣卷一
欽定四庫全書
　三易洞璣卷二
　　　　　　　　　　　　明　黄道周　撰
　宓圖經中
八尺之表晷於土中倚尺五寸而日永迺極極浸以南
晷丈三尺贏寸之二去尺五寸為萬一千五百二十以
命律吕律為恒嵗易積以閏故律之實一千四百四十
以三乘之為一嵗之實晷之實萬一千五百二十以十
二居之為通閏之䇿兩者鉤致之始也律尺二寸隂陽
中分為上下宫兩龢之間酌其窕分七百二十有九晷
丈一尺五寸南北中交為隂陽歴兩陸之間酌其泛影
五千七百六十繇是差之衡斜環周而逺深可測矣箕
之隂蹻去極上下百二十有一杵臼之端至於宗垣三
十有九宗垣而上至於紫樞八十有一故黄鐘之陽八
寸一分其隂三寸有九隂始於市樓之北陽終於天弁
之西環徑互交而晷端其中故箕始也杵臼而南天道
始益益者損也損上益下謂之益晷益則日損晷損則
日益陽軌長男御於内則長女從坤御於外隂軌季女
御於内則季男從乾御於外貞悔剛柔之等也益以承
坤益為黄鐘之下宫杵臼而西八十有一則其東三十
有九益長三寸二分而授之噬嗑噬嗑物之始動也物
蠢始動動合而隨隨尺有咫而復故隨九五在斗建之
間交於大吕之上宫隨復而頥頥而屯屯之六三水澤
腹堅河鼓而上七十强五其下四十強四於是日月迺
次於亥其辰在丑是為大吕之下宫歴頥无妄至於嬃
女兩蓏而上交於太簇之上宫太簇渙也物將發而初
渙渙而且濟謂之未濟未濟迺困困猶屯也於是陽軌
則已中矣困者中男之治也困之九五魚陟負氷人星
而下四十有八其上七十有二於是日月迺次於戍其
辰在寅是為太簇之下宫歴師與蒙至於坎中營室之
棟交於夾鐘之上宫夾鐘坎也水動而雨雨水而解解
迺訟雷電霹靂以謂之羽羽雨也訟䆒而漸漸者少男
之治也於是陽軌則浸上矣漸之初六雷電迺奮壁好
之端其上六十强七其下五十强二於是日月迺次於
酉其辰在卯是為夾鐘之下宫歴旅與咸至於奎邸交
於姑洗之上宫姑洗謙也漸極而謙謙極而艮艮極而
蹇故漸者修景之始中也過者中景之已過也中之則
已漸漸之則且過晷丈尺有五寸漸而五千七百六十
一去其尺則己謙再去其尺則己蹇過之則己過故艮
者所以持謙也蹇者所以受過也炎炎之熱骨靡其肉
美隂不宿而况其逐之乎故艮者限也重艮而蹇受之
蹇承以婁在姑洗之下宫軍門小隂其上六十有四其
下五十有六於是日月迺次於申其辰在辰歴過與遯
以至小畜天河之隂交於仲吕之上宫於是陽上則竟
上矣胃上大陵為天之比門隂吕所居發於其中陽趨
囿之謂之大有陽趨御之其勢必夬夬之九五昴卷所
宅其上贏於六十其下縮於六十是天地之滿氣也滿
瀉中昃是為仲吕之下宫仲吕中也而不謂之中者物
各中於未泰不中於其且泰於是日月皆次於未其辰
在己巳者止也物且止而不可已也小止而泰泰而大
畜大畜迺需五車之中交於㽔賓之上宫㽔賓進也道
進而退禮進而反故謂之需需居也夫是則不可居矣
需而大壯大壯而乾乾體之晷迺并於坤體之䇿故乾
極而晷盡晷盡之餘尺有五寸上中之準也土秉十五
虚徳而遺其體以考天下而得其過與不過是聖人所
聴五方而别柔競之氣也天闗之中其上六十强三其
下五十强六於是日月皆在於午午與子直故參尾則
箕為之首箕尾則参為之首参之陽蹻當三之一其上
八十有一其下三十有九黄鐘之體也箕自天棓而上
女床而下蔵體而互應故㽔賓之隂不可益益之則已
陵㽔賓之陽不可損損之則已抑損益之極揆六而復
故大不踰宫細不過羽重細輕大修短以適故子益而
生晝午益而生夜隂陽之繫坤艮之紀也益之迺損損
下而益上謂之損故損㽔賓之隂為大吕之隂大吕之
隂龢於無射之陽益㽔賓之陽為大吕之陽大吕之陽
龢於無射之隂火徳之且究也日損而晷益凡益三寸
二分為㽔賓之下宫損極迺節節而歸妹季女之始歸
也歸妹六五在五諸侯積水之北交於林鐘之下宫歴
履中孚以至於睽睽者季女之治也睽之六三在林鐘
之下宫爟上龍尾其下六十有六其上五十有四於是
日月迺次於己其辰在未厯兊與臨而交於夷則之上
宫其晷二尺八寸有八始賁而餙兩晷之所𠂻也晷盈
三尺二寸而為既濟既濟迺豐豐之六五在夷則之下
宫内平小西軒轅所都其上五十而贏下七十而絀中
女治之於是日月皆㑹於辰辰在於申斗魁之前亦所
以正四時也豐而同人同人家人以至於離常陳而上
交於南吕之上宫離迺革革迺夷夷迺蠱蠱者長女之
治也蠱之初六在南吕之下宫郎位而下軫轄而上其
隂七十有二其陽四十有八是與太簇相為表裏寅酉
之門羲燧之所究始也於是晷影則又中矣晷自南而
北少男主之垂隂浸退則懸陽浸進晷自北而南長女
主之垂隂浸進則懸陽浸退蠱歴井而恒交於無射之
上宫恒為之主恒隂也漸歴旅而咸交於姑洗之上宫
咸為之主咸陽也自咸而謙晷影日短歴艮與蹇至於
小過短景三尺六寸小於黄鐘之隂小者過也過之小
者也自恒而下晷影日長歴巽與鼎至於大過脩景八
尺三寸大於黄鐘之陽大者過也過之大者也鼎之九
三為無射之下宫鼎耳而上四十强四其下七十强五
於是日月皆㑹於寅其辰在戍鼎而大過大過而升升
極而剥剥之初六交於應鐘之上宫於是隂下則竟下
矣隂陽之故損損益益髙髙下下權以為蠱杓以為巽
恒以為甲咸以為庚前有六甲之治後有兩乙之令為
治者則在其所取也蠱繇前則以甲巽繇後則以庚剥
夬之在兩門君子之所毖治也剥極而比比極而豫豫
在應鐘之下宫七公所界其上四十強二其下七十强
七於是日月皆宿於丑其辰在亥亥合於丑而午子又
直故分至四極䋲直之不旁引也卦徳之貞至也漸蠱
咸恒損益隨歸妹八者徳應之符也豫極而否否而觀
否以開塞觀以進退觀審而晉晉之六三迺反於黄鐘
之上宫黄鐘之上宫天地之至隂也六為中色以三益
之隂陽之動籥於其中衡童鈞石於是乎出故尾箕之
交天地之終始也神宫去極三分天際為萬物之元端
少進而於天籥之下晷盈迺極疾步將復君子堅以為
質順以為體晦以為度明以為志卑卑其行與時偕揚
故表者所以為志也晷者所以為度也極者所以為性
也日者所以為命也日極相離性命以平近榮而逺枯
平𤾉而亢隂故準地之徑一百二十中吕之中晝夜以
分箕尾之比有晝絀日之三者矣故熈晦時也髙卑位
也趨舎義也時不改志位不改度命不惑性揆變定慮
迺不懼熟慮知常迺不佯自萃而坤晷長一丈三尺去
尺四寸有八以交於黄鐘之下宫而二十四律還復相
生故終至者天地之所慎事也益黄鐘之隂為應鐘之
陽損仲吕之陽為黄鐘之隂二氣所交終至之通經也
君子之為易也辨方於天度圜於地至以歸之中以要
之矩兩而規參易以之行律以之旋故天規地㣲絀而
為虚地矩天㣲贏而為閏方圜盈虚差等其間而神明
之響可聽矣五德之運舍金而土金者土之襲也火生
三吕三吕從金立子者貴其母立母者樹其子陽損以
下隂益以上大宫細羽五差其間竒質而偶閒往而復
反反而復連故往而不反反而不連非律之制也律有
長短晷有遲疾進退盈縮日不相及而原始損益相要
不過故易有二中中有兩過大過而知患小過而知慎
夷者以明訟者以平婦子以寧邦國以清事物不干福
禄以興無他則坐叶之道也
　(右圗以隂陽升降為八索之序十二律各有隂陽為/上下宫以準二十四氣律之與晷義不相襲而其消)
　(長進退相似不違一也測表吹律皆在黄姚以下而/制器尚象實自羲軒而前周室致日八尺之表立於)
　(土中夏至晷影一尺五寸冬至晷影一丈三尺葢陽/城土中北極出地三十四度天中去極五十七度六)
　(分南距赤道亦二十四度赤道去地五十七度六分/赤道之北二十四度為夏至日道去天中十度㣲强)
　(赤道之南二十四度為冬至日道去天中五十八度/㣲弱以十度當尺日近則晷停益之以半故夏至晷)
　(斜一尺五寸此一尺五寸為參伍之本以五度當尺/日逺則晷倚益之以倍故冬至晷斜一丈一尺五寸)
　(二分此一丈一尺五寸二分為分至之法易乾坤之/策萬一千五百二十當表晷之釐數以三十二分分)
　(之各三百六十為三十二嵗之日兩分其中五千七/百六十以九括之為六十四凡得六十四者九十天)
　(數九而地數十晷數以十而用九律數以九而用十/故晷一丈一尺五寸二分以九除之得九百三十八)
　(分以九乗之得八千四百四十二分以二分之半分/之得四千二百二十一釐以當常嵗之辰約少一寸)
　(二分為九十九釐不及常嵗之數於表本之晷約取/一寸二分則表端之晷不殊天行之度矣易道未作)
　(之初即有晷表量移之法但其圖義未明爻象不著/今以函葢方圎損益上下九十八變而歸於極法置)
　(地平一百廿八以為徑準方田四周五百一十二以/徑圍之一三未合尚餘十八當為一百廿八之徑三)
　(百八十四之圍餘分十八得徑一百廿八圍四百有/二以三百八十四為徑圍之常數加十八為圭黍之)
　(寛分是為天方初乗一變天圎之數以四百二度再/矩為方即得四方九十一度竒方田四周三百六十)
　(六以徑圓之一三未合又餘十二當為九十一度之/徑二百七十四之圍餘分十二以二百七十四為徑)
　(圍之常數加十二為圭黍之寛分是為天方再變天/圎之數以一百八十六再矩為方即得四方六十四)
　(度方田四周二百五十六以徑圍之一三未合尚餘/九度當為六十四度之徑一百九十二之圍餘分有)
　(九以一百九十二為徑圍之常數加九為圭黍之寛/分是為天方三變易卦之數故以百二十八為徑五)
　(百一十二為周再矩而得天之常度三矩而得易之/常體天道自然與易相配無纎毫牽合是歴律表晷)
　(之原也故表以八為尺即準易之尺當地一方地平/一百二十八得八者十六衡為十六方表居土中日)
　(在表南以䋲引之外方天圎與再矩天方濶狹雖殊/皆正三百六十六度中涵易方整得四千九十六平)
　(分三十二以八乗之二百五十六天圎之晷去表十/度則晷長一方五分一方八寸五分四寸實一尺二)
　(寸命為一尺五寸去表三十三度則晷長五方八分/實四尺六寸四分命為五尺七寸六分去表五十七)
　(度六分則晷長十六方實一百二十八分當丈二尺/八寸不復命方以實為數於前一尺五寸取其二分)
　(於後一丈二尺八寸益其二分故云一丈三尺也繇/前言方以見表之為丈繇後言實以見十之為數後)
　(世迷源遂立十尺之表増减愈淆多至一十餘尺周/髀乾鑿不復能窮矣天方自三變而後遂減半方四)
　(變四十五徑圍一百三十五五變三十二徑圍九十/六六變二十一徑圍六十三六變而又减半方七變)
　(為二十七八變為十六方五分九變為十二十二而/中涵復六十四故六十四為九變之歸三百八十四)
　(為天圎之始五百十二為天方之本三百六十六為/天方之歸以天方為矩上下損益一兩一參而萬變)
　(以適周髀去古非逺所立徑圍皆有嬴分然以天方/為本則寛分不復左度皆在本數之内必如徑狹圍)
　(寛亦但以天方為法徑率一百二十八則圍率四百/有二為天圎加易十八之寛分其實三百八十四徑)
　(率一百二十二則圍率三百八十四為易加天方十/八之寛分其實三百六十六徑率一百十八則圍率)
　(三百六十六為天加日行十二之寛分其實三百五/十四故以四百有二為天圎而易之去天表十八三)
　(百八十四為易圎而天之去易十八三百六十六為/天地方圎之實而日之去天十二因其十二上下損)
　(益刓圎削方皆法於三行八隔五而律吕出焉自有/律以來皆言黄鐘九寸八十一分而吕覧又言黄鐘)
　(三寸九分諸儒沿争又為聚訟不知一律各有隂陽/嶰谷兩龢當尺二寸管氏言小素之宫州鳩别宣厲)
　(之制皆有隂陽上下以分諸宫漢儒傳黄鐘之陽秦/儒傳黄鐘之隂以三十九合八十一互見相宣猶二)
　(至之晷傳實者為丈三尺傳方者為尺五寸互見相/宣何離異乎然自有晷律以來未有别其差數者律)
　(猶倚虚氣難貌視而晷既從日景可毫分今以天方/實測得洛中冬至八尺之表以八為度盈初縮未八)
　(十八日九十一刻分為六段第一段晷十六尺一寸/二分第二叚十三尺七寸第三段十一尺四寸第四)
　(段九尺六寸第五段八尺四寸第六叚七尺七八五/六即五尺七寸又一寸六分為二分後二日㣲强之)
　(交限夏至十尺之表以十為度縮初盈末九十三日/七十一刻分為六叚第一段一尺四寸八分第二段)
　(二尺第三段二尺六寸第四叚三尺三寸第五段四/尺第六段四尺九寸以八分之即五尺七寸六分為)
　(二分前二日㣲强之交限測其積差冬至第二叚差/五寸二分第三叚六寸第四叚七寸第五叚七寸第)
　(六段九寸第七叚八寸六分第八叚一尺四寸第九/叚一尺二寸第十叚一尺八寸第十一叚二尺三寸)
　(第十二叚二尺四寸二分約差一丈三尺二寸而參/差莫齊必精較圎徑使縱横度均纎忽不亂然其大)
　(要以五寸四分二寸七分間六叚之差併於南至之/晷而差分盡還比差僅可一寸而南差至四五寸者)
　(日平則景逺徑袤之數異也今以分至定為三晷夏/至一尺四寸八分以八命之得一尺一寸八分四釐)
　(以九命之得一尺三寸三分二釐冬至十六尺一寸/二分以八命之得一丈二尺八寸九六以九命之得)
　(一丈四尺五寸六分八釐春秋分五尺七寸六分以/八命之得四尺  寸八釐以九命之得五尺一寸八)
　(分四釐皆九為虚而八為實十為體而八為用自冬/至至二分皆舉實而離體自夏至至二分皆舉體而)
　(藏用是皆宜以八分盡改其舊然自測咎以來為説/已乆又以一丈三尺為萬三千分去其表本一尺四)
　(寸八分為萬一千五百二十易所命物之數不可廢/也今以一尺一寸八分四釐除一丈二尺八寸九分)
　(六釐得一萬一千七百一十二為三十二嵗天周之/數與古法同用而古法易簡便於推候故盡去其餘)
　(分使晷與律相準晷之凖易者一日六分四釐為六/十四積六十日而三百八十四分一朞而萬一千五)
　(百二十餘分之積三百八十四釐故晷以易象之變/律之準歴者一宫而百二十十二宫而千四百四十)
　(倍之則二千八百三十参之則四千三百二十倍以/合徑参以命圍餘分之積六十有三故律以効天之)
　(動晷律兩事數雖分行而法同一致欲窮新法别須/測驗故合併晷律使新舊相起總其損益繫於大方)
　宓圗緯中
中天卦度　　土中表晷　　　律上下宫











　
　
　
　
　
　
　
　
　
　(右緯以律十二宫分為上下宣一嵗之氣上宫為節/下宫為中得二十四律陽以上生下自子順行以至)
　(於亥隂以下生上自亥逆行以至於子隂節氣陽中/中氣也二氣久十二又自為隂陽自子至已為陽自)
　(亥至午為隂陽以上生下者始於黄鐘之闕律縮三/一縮五一四六為大吕之下宫自是陽律隂)
　(為陽縮四為隂故寅縮三分餘八五四卯縮四分餘/五七五辰縮三分餘四二五巳縮四餘○六六以下)
　(縮三為陽縮二為隂故午縮三餘○四三未縮二餘/八八八申縮二餘四三一酉縮二餘五六九戍縮三)
　(餘○○五亥縮二餘二九九再縮三分六六六而歸/於黄鐘之上宫故歴以三分六六六為隂陽始終之)
　(交際應鐘之陽損三分六六六以反於黄鐘之隂黄/鐘之陽損三分六六六以至於應鐘之隂故應鐘之)
　(隂七十有七餘分三三三縮二二七三為無射之下/宫自是隂律逓减縮三為隂縮二為陽故酉縮三分)
　(餘○五○申縮二餘五四九未縮三餘四三一午縮/二餘九九九已縮三餘一一八以下縮四為陽縮三)
　(為隂故辰縮四餘○六七卯縮三餘四二五寅縮四/餘五七五丑縮三餘八五四再縮五一四六而歸於)
　(黄鐘之上宫凡子損五一四六為大吕之陽丑損五/一四六為黄鐘之隂則子益五一四六為大吕之隂)
　(丑益五一四六為黄鐘之陽故律以五分一四六為/損益上下之積差三分六六六為隂陽終始之交際)
　(皆以三四三二為差縮極於二贏極於五五者天地/之中故分五於黄鐘之宫子丑之間萬物之徳祖也)
　(子丑上下生聚之差皆以圎徑方分為法記言下生/者倍其實三其法上生者四其實三其法皆與昜圎)
　(天方相為表裏但彼言生娶之序世數衍序之差耳/左旋間七右旋間五間五者為五徳之運間七者為)
　(七列之律故傳言鶉火至於天駟析木至於嬃女皆/為七列黄鐘七列而至林鐘林鐘七列而至太簇大)
　(簇七列而至南吕南吕七列而至姑洗四周七列而/遍諸宿三周列宿而别置閏故正者歴也變者閏也)
　(十二旋宫各得七歴以為七音雨閏之餘為五嵗之/歸故五嵗之運以為正聲黄鐘為宫太簇為商姑洗)
　(為角林鐘為徵南吕為羽是為五正應鐘變宫㽔賓/變徴是為二變推十二宫為八十四音為三周天宿)
　(八十四列其右旋之數子未寅酉辰亥午丑申夘戌/巳實六十宫為六十音倍之為百二十三之為一朞)
　(之日故三其二十八六其六十六其十二以三為次/以六為甲以十二為嵗故日紀之以三平之以六成)
　(之以十二神而存之雖妙必効此之謂也律吕之行/實以五七而沿言隔八與易相亂今以亥子為端丑)
　(戌次之寅酉次之卯申辰未巳午次之陽左而隂右/循環相均子與亥均相去三分餘六六六丑與成均)
　(相去八釐四絲寅與酉均無餘卯與甲均相去二分/一釐五絲辰與未均相去二分午與巳均相去三分)
　(一毫九絲以隂較陽以陽較隂差分而外亦在毫髮/之際然陽七五皆生隂七五不生者葢古人制律使)
　(輕從重大從細脩從短清從濁相和以間参兩而行/故謂之調律既相近則非本律聲既相近亦非子聲)
　(故妻必異姓□不齊年夫子制義婦人從夫其義一/也凡律隂皆不生唯寅陽七十二生酉陽四十八寅)
　(隂四十二生酉隂七十二者寅酉日月所出入火徳/之終始也淮南言姑洗生應鐘比於正音故為和應)
　(鐘生㽔賓不比於正音故為繆後世謂律有餘分損/益破除故謂謬不知律皆有餘分唯上下相裨皆百)
　(二十乃為完律平以三六則皆完分以五十則皆謬/淮南亦不見秦前之律疑吕吕之實一十三萬一千)
　(七十二三分不盡同於應鐘之繆不知仲吕上宫四/萬三千八百一絲下宫四萬三千七百七十通為二)
　(十嵗歴以十二乘之為二百四十嵗歴於是分齊又/倍仲吕之實為易咸之半猶三黄鐘之實為咸數之)
　(全易律歴三者皆於是取準非有缺陷齟齬坐廢觚/䇿也古今言律惟左氏最精學者思五位七律平六)
　(紀三之説因而求之於緯觀六子之周旋得日道之/髙下以日道之髙下恭晷影之屈伸義前之易可以)
　(坐悉也近世初學研理不精輕於變古既疑史遷以/黄鐘之律襲管氏之宫又疑淮南以管氏之宫創經)
　(辰之法不知漢初去古未違淮南史氏推原管左得/先聖之遺言如所云函三為一又云置一而十一三)
　(之子黄鐘十七萬七千一百四十七是参天之始亥/仲吕十三萬一千○○七十二是兩地之終兩以為)
　(象參以為數大易所以終始仲尼明開其端不竟其/説後人不思可為惋歎又如伶鳩所云七律五音别)
　(上下宫雖以五音函七自别上下其實一律各有兩/宫一日十二辰辰逾八刻各以四刻自為上下故云)
　(王以二月癸亥夜陳未畢而雨以夷則之上宫畢之/當辰辰在戍上故長夷則之上宫名之曰羽言是日)
　(甲子寅時雨畢自辰至戌凡得七數以黄鐘子宫逆/數之至夷則申宫得羽以姑洗未宫順數之至夷則)
　(申宫亦得羽故即以夷則上宫為長取其藩屏名之/曰羽夷則之上宫合於姑洗之上宫兩律始和互為)
　(宫羽夾鐘無射别為變律合於上聲故曰七同其數/律和其聲於是乎有七律也凡大師吹銅各别日辰)
　(以審方義甲子之日辰時剪伐姑洗上宫氣主清明/辰在戌上天地之氣究於霜䧏故武王用之以為民)
　(則鐘聲尚羽故長夷則之羽聲從姑洗之宫令也子/下四刻為黄鐘之下宫以此時布我于牧之野故謂)
　(之厲寅下四刻為太簇之下宫以此時布令於商厎/紂多辠故謂之宣戌上四刻為無射之上宫以此時)
　(布憲施舎百姓反及嬴内故謂之嬴亂皆在一日之/内自朝迄夕天下永清所用七同以為律淮則自辰)
　(至戌七宫而已宫有上下位别隂陽循環相生隔八/之間其實為七相距十五也凡律六陽辰各當其位)
　(以上下命宫猶廟之有昭穆六隂辰各易其衝以對/互命宫猶室之有婦姑故言吕則林鐘以未來居丑)
　(南吕以酉來居夘應鐘以亥來居已謂之逆婦大吕/以丑性居未夾鐘以夘往居酉仲吕以已居亥謂之)
　(承姑言律則黄鐘在㽔賓之上太簇在夷則之上姑/洗在無射之上謂之北昭㽔賓在黄鐘之下夷則在)
　(太簇之下無射之姑洗之下謂之南穆今言黄鐘下/宫則宜為㽔賓夷則上宫則宜為太簇太簇下宫則)
　(宜為夷則無射上宫則宜為姑洗又寘不用者甲子/之日辰時畢陳其律為姑洗姑洗即無射之上宫則)
　(此時未及嬴内也以㽔賓之午布戎牧野則已遲以/夷則之申底紂多辠亦差晚故按伶鳩之律推大師)
　(之銅甲子之日自寅至申自辰至戌皆為七律寅為/雨霽之朝申為底定之㑹辰為總干之候戌為反師)
　(之期用六陽辰為七律始是今昔之所疑難也杜氏/以辰在戍上為斗柄加戌之辰故上下宫羽多所諱)
　(誤不知是嵗戊子是月壬子是日甲子以辰時翦伐/申時底定戌為七律之終申在戌時之下長申之上)
　(宫以為民則非長寅之上宫以為人首也其實隂吕/之互對陽律之上下隔八取七其義皆通彼此蔵用)
　(以夷則之上宫為太簇之下宫未為乖繆矣黄鐘之/實十七萬七千一百四十七當一丈一尺五寸二分)
　(之晷每分各得氣策之數一百五十三七以氣策一/十五日二十一刻八十四分三十七秒約之各餘本)
　(氣之策即為丈尺寸分之數因以損益其晷大吕損/一萬一千二百五十九為十六萬五千八百八十八)
　(太簇損八千四百二十四為十五萬七千四百六十/四夾鐘損一萬有八為十四萬七千四百五十六姑)
　(洗損七千四百八十八為十三萬九千九百六十八/仲吕損八千八百九十六為十三萬一千七十二凡)
　(大象之數至仲吕而中倍之則為易之全象故曰中/吕三分中吕為四萬三千六百九十○○小餘六六)
　(益為黄鐘十七萬四千七百六十二以三乘之為五/十二萬四千二百八十八比黄鐘正律差二千三百)
　(八十五去其六十六為日月交差二日三千一百八/十三分六十九秒故象與數相追不及二千三百八)
　(十五即月與日相追不及二萬三千一百八十三强/之數象數日月四者相追百二十嵗相差七千一百)
　(五十三三百八十四年而進退小合與差分相等約/為律吕上下間居始於黄鐘終於中吕非周孔不究)
　(其妙諸律吕舊法各有成書不復/詳録以其通於象數者略著於篇)
　
　三易洞璣卷二
欽定四庫全書
　三易洞璣卷三
　　　　　　　　　　　　明　黄道周　撰
　宓圖經下
五徳無定繫五繫無定運五運無定化五化無定質天
以健而著動地以靜而㣲息㣲息之動嵗不及度六十
四分之一故地運六十有四嵗而日至改度天運二萬
三千四百二十有四嵗而日月更始進退伸絀五百七
十有六六九交際而物開聖出故象以靜著六十有四
度以動繫九十有六六九損益而天地竟十復反於一
故天地之數常十有一積差之䆒四百五十伸絀相乘
二十六萬二千九百四十有四而象度交畢故一嵗日
餘始於四分終於五分之一五四之間四十有五在於
軌中以為中率故天從右也地從左也火麗於天水麗
於地火以右著水以左次五物之精皆繫於天其魄皆
著於地地六十四嵗而逾天一度六十一嵗而更爻之
直故地不轉轂則無以見易轉積相命七八乘餘而日
與嵗并故易九變倍以十八天地七精之所分治也爻
變以參治之以兩度其周數以為分次初地上天月日
五星别居其中地與月處下而多濳鎮與天處上而多
亢月與水處二而多譽日與火處四而多懼金與日處
三而多凶嵗與鎮處五而多功六者璣衡之等也天六
十有一度當地三千九百有四嵗以六命之而星日相
浹天地之位也天地之分各萬一千五百二十餘百九
十二當乾坤之界六府相次以順其事聖人繼作則萬
世永賴水火金木土榖各以其敘從地與嵗故箕治以
水終之於亢角治以木終之於張星治以火終之於井
參治以土終之於婁婁治以榖終之於危虚治以金終
之於斗斗終而箕始斗坤而箕復故易逆數也天數始
一地數始十箕之有十地數所命始也故斗二十有五
而箕一以始一十更端黄地赤天一與九從天而左􁚔
十與二從地而右旋左右更命而天地交政故坤與頥
交而尾更於斗晉與隨交而氐更於牛謙與賁交而亢
更於虚艮與濟交而角更於危六十四爻左右更命而
六十一度治弗隨之矣故天下之治弗可以逆數也箕
參者兩極之至中也姤復遯臨天地之中際也始生於
中中承於終三際互分以徳自命故觀徳察命而聖賢
庸妹損益隆替舉可知也箕斗之間陽節以微氷堅於
上膚剥於下坤復相次直於斗柄距箕三尺而天下底
定故自箕逆數距斗六尺至於魁間坤與剥際天黿(闕/)
中而仁者出世其後二十餘嵗日月五星㑹於降婁文
明之治也故坤者天下之至順也其得天下也不威其
失之也日匱利西南不利東北之云者强敵之肆也剥
者雜也王霸之雜也以統則甚盛以術則甚漏扶筐在
上女史為候輦道前後各三十六年中間二百九十六
載正北方女慝之治也比者弊也天下之憂弊也運無
寧嵗國無寧家彊梁薦爭犬豕摩牙葢盡六爻之年而
據名號者十有八家故陽者羣隂所共取寶者雄力所
競舉也孤陽據實隂力争道天下易暴剥以隂當位禍
食於内比以陽當位禍食於外寵利之尚芒射之害也
觀者進退之間也觀得其輔剥不窮於上敗不䘮其主
雖有兩姓不失鍾皷豫者虞也王熄則霸著九鼎已蝕
帝子再出侯王數建師武是力葢自坤而豫五卦二十
九度强半損益上下一千九百二十嵗贏縮之數三十
有二乘以十二舉其贏數而天道始究自晉而艮五卦
二十九度强半損益上下則亦猶是矣晉與隨交出於
天津王者中衰蒼帝之柄授於素聖津道前後各三十
六年中間二百九十六載正東土衰王之治也萃與无
妄交宿於婺女蒼帝始出本於女徳後五十六載日月
五星㑹於大辰水徳始衰𤣥鳥降妖繇是而上否交明
夷元帝司命本於金徳君臣義替蒙垢不讓而帝徳始
降故否者帝王之分際也帝王之命祖於天誕以應地
㑹𤣥白異尚或以母貴或以子貴各授其類志與子者
金徳而元珪志與母者黒龜而白馬謙者金徳之復興
也易之初上或廢或興其徳盛者躓而復起其徳薄者
蹶而遂已謙交於賁文命所紀雖有哭泣不霣其祀艮
者天地之季㑹也艮與既濟交於戍㑹柱直於上綱直
於下其先四度二百五十六嵗其後五十六度三千五
百八十四嵗而六分天地之㑹故日之始於虚不自虚
始也虚危元枵不為日紀也杵臼之前以禪以受帝王
之初候也斗杓之前以戰以復天地之更作也爻六十
四行度六十四氣之交散分其一為六十有一履度以
命配命以徳故為度以命禮為徳以命樂禮樂之興徳
度是宗聖智不違之為義不言而成之為信危而不疑
之為定萬世從之之為靜伸屈進退之為正故六㑹之
分折為十二天地伸屈與月相逐四分之㑹九百六十
三五而贏三五而絀其絀以四十贏以四十中於三百
二十度差以八五差而得四十舉中而留過中而疾故
疾於二百八十而遲於三百六十日月之準天地之序
也故亥之下宫自疾而留而遲則其上宫自遲而留而
疾子亥之分直於斗杓入箕八度左右相命艮兊未既
濟四者六㑹之交限也故欲觀於百世之治成敗之數
則艮既濟之端其前準矣艮交於既濟在復之隂故為
復之隂以治姤之陽兊交於未濟在姤之陽故為姤之
陽以治復之隂艮交於未濟在遯之陽故為遯之陽以
治臨之隂兊交於既濟在臨之隂故為臨之隂以治遯
之陽故自箕八度而下循復以乾萬一千七百十二年
治亂之景反照可悉也故乾者天下之至健也機杼之
窮變為井鉞絲之所為亂鉞之所為斷也夬者決也隂
陽之決也井瀆之決狼弧為候婦寺之禍於是始艾自
乾以來七百三十餘年揚廷始厲閹宦廼汰故去小人
之難也内瀦不漾則決澤不道六爻之内興廢必再或
數易宗皆造於宵人比於昬寺剥夬相距萬有一千五
百二十嵗僅廼決之憂世聖人或未見之矣故決小人
之難也剥之反夬正南方五侯之道也大有元亨亦弧
矢之制也有之反比蔵富於天下故天下不以位為利
夫天下之亂則必在於髙據衆薾而上尊衆枯而上腴
衆外比之而隂以為市者乎大有之上順信而尚賢正
闕丘五侯之治也壯者進也畜者止也壯在兩河胡越
之為事畜在薪爟享祀之為理自乾而小畜五卦二十
九度强半伸縮之數與坤豫等一千九百五十二嵗隂
陽之撰備矣需之反晉大畜之反萃泰之反否履之反
謙兊之反艮五者皆淳治之世也帝王之治一尊一親
一文一質一貴寒冽一貴世戚一貴郡國一貴邦族一
易一嚴一競一柔嚴治上喬易治下樛各千九百餘年
及其窮厭而後廼變故變道之易而變勢之難也道餙
人以天故能者動其應勢餙愚以聖故貴者怙其命動
應者以爻怙命者以象爻以世數象以代積故五徳六
府贏絀之殊積也皆準於十一以為之損益雖聖人莫
之能易也箕参之合赤道二十一度凡十有一以盡箕
度餘四十四分之十而天地終始故五徳六府無有終
始其有終始則爻象之務聖人之事也大地之周一十
三萬二千九百五十六里聖人所治不過十一分之一
水以之流木以之平火以之興金以之成榖以之登再
倍周數而天道以盡觀徳所集而地與之合火發於東
方木生於西北土榖金水榮於冀洛故自中國規際方
圎勾髀萬二千百餘里之外聖人不復稱治之矣聖人
之所不治與日月同制日月之晷南過丈有六尺則晝
短絀十之四北不及尺有五寸則晝永贏十之六晝永
贏十之六則女傷魄無以成男晝短絀十之四則男傷
魂無以成女男女所成日月之申乾北行二百一十有
六坤南行一百四十有四取地之徑四分其一聖人治
之與日同制晝夜以宜寒暑以序以制刑賞以和男女
男女不慝而天地無事大地東行與日中逢人集艮端
坤連離交表中之差七度強三二千六百七十里故晷
表之移二千六百七十里則卯酉交分距於二日之外
矣聖人之治使夏不過乾冬不過坤日月交差不過二
萬三千一百八十餘分爻象之究不過二十六萬五千
七百二十有半因而倍之四分地周而造化之體命二
儀之心魄出沒顯幽舉可測也故天以動閲地者若騁
地以靜閲天者無竟靜見百世聖人之性動見一度中
人之命中人有聖人之性聖人有中人之命體地命天
㣲息淵然不見其旋乆而復還謂之長年
　(右圗以地動㣲息原日纒之差以日差交象證天行/之運萬物盛衰皆本於地地道回還皆著於水地道)
　(既靜則水應常停水既不停則地明自轉古緯雖有/左旋右轉之文歴圗只指順數逆數之事不知空中)
　(無一梗物渾體既成無一礙法如四七九曜日常如/馳而九􁀙八垓頑如積塊無論動靜悖違亦且旦夕)
　(霣壊渾葢兩法義不相通言渾則地轉天中言葢則/水停地内以渾轉葢似有水車之儀以葢納渾實蹈)
　(枘鑿之疵近世諸家俱明渾體而斗差諸法只立天/分當繇易繫地著不動之文不悟川上逝者如斯之)
　(難也軀骸纎𥪡不及大地之㣲塵踵指貼根亦猶水/空之魚鳥而蔽於咫尺疑其顛踣猶行舟者眩於徒)
　(岸下瀨者安於馮几不復知馬頭之不動鷁首之臨/懸也凡地通兩極規䡒精貫日環其中東西無際以)
　(表揆之陽城天中猶在日北衡陽影直廼當夏仲約/人頂際南當赤道一萬三千二百九十餘里為三十)
　(六度天中地平距日正等折分其中六千六百四十/餘里南炎北涼在十分六四之内凡日萬分晝夜通)
　(度冬至日經一百四十四得坤策在十分之四夏至/日經二百一十六得乾策在十分之六皆在南北六)
　(千六百四十餘里之内過此南北有晝短逾十之三/夜永逾十之七晝夜反照短永逾十者矣聖人所治)
　(中華南北約萬二千里以天一度當地三十六十里/分之大地之周一十三萬二千九百五十六里中華)
　(南北近當十一分之一逺當十分之一也日在天中/之南則地在天中之北故云人集艮端坤連離裏而)
　(人狃所聞謂地在東南不思而已地既迎日而行與/夘酉直人居赤道之北與紫極税故人以極為性以)
　(日為命日當夘酉則晝夜常均人雖倚北而日道正/直冬至出辰入申則去逺而寒生夏至出寅沒戌則)
　(去近而暑極理甚淺明不勞奥悟也列宿七曜既皆/右旋則大地規輪漸牽而右積嵗成差日移地面故)
　(虞書以前日在虚十逾六十四嵗則地移虚九日以/子限而别嵗差地以夘限而别日纒子邜同移而分)
　(至各測常見天度退就日纒其實日纒因於地面故/日追天一日不及一度積而成退者歴之所以見端)
　(地追天六十四嵗始及一度積而成進者易之所以/分爻也進則從左退則從右左則自一而十為日之)
　(成嵗右則自九而一為地之追天故復而後頥自箕/一至箕十一賁而後既濟自虚一至於虚九為日之)
　(左行而順艮謙之交於濟賁自虚九至虚一坤復之/交於頥復自箕十至箕一為地之右行而逆繫辭所)
　(言逆數天一地二天九地十六十四爻差一度葢指/是也舊法致差本宋大明歴與授時相較以强弱相)
　(減於四分一中内外各出七十五秒為一分五十秒/即一刻五十分積為差數今以内分與日贏自四分)
　(之一絀自五分之一於三百六十五日二十分至二/十五分上别無餘秒以外分與地上不及天下不及)
　(日於六十四年中為六十四分萬分之度毎嵗日行/一百五十六分二十五秒積二萬三千四百二十四)
　(嵗而周三百六十六度減其四分度之三得四十八/嵗為二萬三千三百七十六嵗以箕赤道十一度乗)
　(之凢十一周二十五萬七千一百三十六餘數五千/八百四十四而及於天之全分以四乗五千八百四)
　(四為二萬三千三百七十六所謂四分之一也以乾/坤之䇿倍之為二萬三千四十則全度之餘三百八)
　(十四得全爻者六十有一故以六十一為爻則爻週/之嵗二萬三千四百二十四為去策則存爻以六十)
　(四為度則度週之數二萬三千三百七十六為去策/則存限上下相距各四十八故四十八度之間為日)
　(月之所上下凡象每過不及天八百三十六三百十/四週而與象始相合得嵗一萬八千八百四十盈歴)
　(二十六萬二千五百有四以一朞除之即為象始之/歴凡數毎週過天二千七百四十半九十六週而與)
　(數始相合得嵗五千七百六十盈歴二十六萬五千/八十八以九日除之即為數始之歴故象窮於四數)
　(窮於九以四千九百四百九十究象數之餘此兩者/天道所取𠂻也凡易與天終始九六還於一四易爻)
　(三百八十四以四分之為九十六以六分之為六十/四以九因六十四以六因九十六皆得五百七十六)
　(以四因五百七十六為二千三百四以十因二千三/百四為二萬三千四十十即一也以一週之歴因三)
　(百八十四為二萬三千四十以天週之度除之則為/日月交限三百三十六故日月進退四十八交限三)
　(百三十六晷中五百七十六月交分二千七百四十/半内絀十九日差分二萬三千一百八十四外贏百)
　(九十以二十六萬為中以十一週為限内外伸絀食/閏所以終始也六十嵗以二十六萬二千九百八十)
　(絀其三十六為五分之一故嵗贏四分之一至五日/二十五分嵗絀五分之一至五日二十分然不據為)
　(贏絀者以地行之度去其天分嵗各一百五十有六/贏行一百八十二絀行一百三十六上下九嵗以五)
　(十五七十三損益各得六十四也六分度週得三千/九百有四嵗分為六府之直加一拆除當恒嵗之數)
　(六分贏縮當一月之候度嵗參差繇是而生自乾象/而下嵗差置法或八十二年或六十六年或五十五)
　(年進退不等以星求之漢元和二年日在斗二十五/晉太元九年在斗十五誤為斗十七宋元嘉七年在)
　(斗十四梁大同十年在斗十二隋開皇十八年猶在/斗十二唐開元十二年在斗九度元至元十七年在)
　(箕十度各有五十餘年及七十餘年之差授時増減/大明歴定為六十七年亦未知度數之有贏縮猶月)
　(之遲遲疾上應星緯下當易爻陽饒隂乏在九六之/際也羲軒上下歴譜懸荒劉班徐皇所記各别諸家)
　(僉載原本易傳宓羲神農黄帝以為三皇少昊顓頊/帝嚳堯舜以為五帝自三皇以前七十餘代空存名)
　(氏以世本數之自宓羲至黄帝凡二十五世三皇在/位各百餘年較其世次雖無各萬八千嵗之誕亦當)
　(不啻數百嵗之歴矣五帝相承三百八十八年堯時/日在虚九則少昊時日在危六後世習聞故説但稱)
　(虚危元枵為顓頊之墟其實辰次數移與易終始自/堯舜而前至於歴始日還箕十交於斗杓逆數五十)
　(四卦三百有四度當得一萬九千四百餘嵗也史稱/三皇各萬八十嵗訛始於此少昊距宓羲不知嵗數)
　(度其日當在大梁大梁為子則降婁為丑實沈為亥/實沈為子則大梁為丑鶉首為亥鶉首為子則實沈)
　(為丑鶉火為亥天道數易各二萬三千三百七十六/嵗復還其始以其餘嵗而進一度過十一週以四乗)
　(之凡四十五周一百五萬一千九百二十嵗而天易/齊軌五徳六府以次相授古稱五徳不言六府者土)
　(榖一也五徳次其度九際辨其爻度横而爻縱爻十/八變環為三十六以九分之下二變為地地地行一)
　(百五十六分二萬三千三百七十六嵗一週天又二/變為月二十七日三十一刻一週天又二變辰星三)
　(百六十五日二十二刻一週天中二變為太白三百/六十五日二十三刻一週天又二變為日三百六十)
　(五日二十三刻一週天又二變熒惑一年三百三十/日九十三刻一週天上二變為嵗星十一年三百一)
　(十三日七十刻一週天又二變鎮星二十九年一百/五十五日三十五刻一週天又二變為列宿與地同)
　(分又四十五週一百五萬一千九百二十嵗而一大/週十八再還而九際六爻統分一也古星備云嵗星)
　(一日行十二分度之一故十二嵗而週天熒或日行/三十三分度之一故三十三嵗而週天鎮星日行三)
　(十八分度之一故二十八嵗而週天太白日行八分/度之一故八嵗而週天辰星日行一度故一嵗而週)
　(天是則嵗宜在鎮之下熒宜在鎮之前比今殊踈矣/五星體質自有輕重不因髙下以為疾徐然在爻次)
　(不得不以逺近為分故約六爻逺近以應遲速而地/月水當初二金日火當三四嵗鎮宿當五上其位易)
　(辨咎譽功凶可得而分也五徳統運自風木姜火軒/轅土少昊金顓頊水俱見蒨文帝嚳堯舜禹湯因之)
　(亦符徃意周秦而下始復逆行以勝為令歴祚永短/大畧觀於卦徳損益卦度今以堯典星虚及周歴八)
　(首度之則堯初虚九至女五度相距十五度得九百/六十餘年汲冡紀年夏歴壬子至壬戌四百三十一)
　(一殷歴紀年癸亥至戊寅四百九十六年通九百二/十七年以堯舜禪受間四十年足之則帝摯時在士)
　(榖之交矣春秋元年己未距乾分之度當三百二十/年在於牛女之交而周道始衰素王命綂至於秦末)
　(牛斗之交七度半四百八十六年又三十六年入斗/二十五度為漢歴之始自漢至宋皆在斗二十五度)
　(之内元當箕之十度距漢一千五百七十八年而斗/漢再闢以日纒狹度計黄赤之分當損一度有餘故)
　(不及千六百年而至元辛巳已在箕之九度故黄赤/損益義可相通卦嵗運差理不復易也凡計唐典以)
　(盡元歴五十四度得三千四百五十六年而日虚九/度終於箕之九度此其左騐也日躔黄道與赤道表)
　(裏古今改憲則差法殊分度其相距餘一非逺而地/行之卦二至先後出入赤道淮星配蓍不復差也)
　宓圗緯下
日差(天行自左而右/三百八十四卦)　地行(嵗周自右而左/七百六十八卦)











　
　
　(右緯日差地行各自為經緯日差生於地行而日周/於地有三百八十四爻爻自為經各成六卦積横成)
　(員亦三百八十四卦地揆於日只四十八度度自為/緯各得六爻比縱成員有七百六十八卦天一而地)
　(二也故日因於天一南一北為二十四氣地因於日/一降一升為四十八度天周之卦只三百八十地行)
　(之卦得七百六十八天皆得一地皆得二也圗經起/例皆謂箕斗交於坤中箕七為復初度箕一尾十八)
　(為復頥之交緯坤上六仍尾十八頥初九亦尾十八/者天左地右皆宗於復斗杓之前為復終始自箕一)
　(為一則復初為初御頥而左行自箕十一為一則復/上為初御頥而右轉故地行之緯皆以坤直頥交絡)
　(於復從復逆數則頥與坤左右互起也緯書七精反/元皆在斗前説本於此然彼本漢歴日在斗前非通)
　(天地之朔也箕十一度為天地十一度皆在斗前每/復二萬三千三百七十六嵗以十一乘之餘五千八)
　(百四十四以四因之為一復之數故四十五復而天/地七精皆在斗前凡一百五萬一千九百二十嵗洛)
　(書之本也六爻生變數有多少各依其方日行一度/者卦各五萬七千七十分從天而旋為三百六十五)
　(萬二千五百分軌進一度者嵗各一百五十六分二/釐五毫從地而旋為二千八百一步凡其生變乾坤)
　(六爻不過一卦既未濟不過二卦坎離震艮巽兌不/過三卦節渙隨蠱漸歸妹井困豐旅噬嗑賁各十二)
　(卦餘各六卦徳有盛衰象有違合萬物治弗之所繇/也也授時測二至出入南北各不及二十四度為二)
　(十三度九十分强其實南北率為四十八度又測黄/赤盈縮極差有二度三十分八十五秒其實黄赤之)
　(差生於地道逺近仰望正偏以易揆天則黄赤皆合/離於宿度逺近一也易六爻升降於四十八度之内)
　(各視天體所視之星不因赤道以為中際故尾心之/下無餘初畢昴之顛無餘上危虚張桞位不當中咎)
　(譽功凶非徒日舎也以四十八度分爻各得八度上/下太狹引為六十度至九十度則上當極際引為百)
　(八十則五當極中今㨿地行迎日前後二至為二五/之中則爻當十二度初尚出入尚二十四度合為七)
　(十二度應經緯之卦也地月水金日火嵗鎮宿分為/九際歴家又有四餘紫氣為木之餘平行一日得三)
　(分五十七秒嵗行十三度五分四秒六不毫强比月/之閏加行二度一十七分五十秒七十六毫强約二)
　(十八嵗凡萬二百二十七日有竒而一週天月孛為/水之餘平行一日得十一分五十九秒并於月行加)
　(日二度十一分四十秒半約八嵗十月凡三千二百/三十二日弱而一週天炁孛皆從日月順行為天之)
　(隠象羅㬋為火之餘計都為土之餘日平行五分三/十七秒即歴交之首尾凡月一交終二十七日二十)
　(一分二十二秒二十四毫而週三百六十三度七十/九分三十四秒餘一度四十六分三十秒即為羅計)
　(逆行之度凡十八嵗七月得六千七百六十三日有/竒而一週天羅計皆從日月逆行為地之隂表故炁)
　(孛從天羅計從地天從左而地從右故明生於左蝕/生於右也羅計之行九十三年而五週天凡一千二)
　(百五十八週而與地發於箕始炁以佐閏二十八嵗/十閏紫炁一週凡八百三十五週而與月發於箕始)
　(孛以佐月六十二年而七週天凡二千六百四十週/而與月發於箕始週數多者其直爻近週數少者其)
　(直爻逺繇是以推嵗星八十三嵗而七週天凡一千/九百七十一週而與日發於箕始熒惑七十九嵗而)
　(四十二週天凢一萬二千四百二十二週而與日發/於箕始鎮星五十九嵗而二週天凡七百九十二週)
　(而與日發於箕始太白八年一大週天凡二千九百/二十二週而與日發於箕始辰星四十六年一大週)
　(天凡四百有八週而與日發於箕始不因週數以為/逺近所繇金水皆一嵗週積乆廼盡火木鎮遲速逺)
　(近自分髙下以為爻坎也因爻所直以三十六分其/週數則得其所直之數因日所纒以三十六分其週)
　(數則得其所直之度以十一週四分之一乘之而象/數合步㑹於易元故察羅計以知蝕分定地行以知)
　(差度則不用虚增嵗差虚損/嵗餘古今循環其致一也)
　
　
　
　
　
　
　
　
　
　
　三易洞璣卷三
欽定四庫全書
　三易洞璣卷四
　　　　　　　　　　　　明　黄道周　撰
　文圗經上
易之體三十有六其卦七十有二以候四氣以正八際
寒暑以宣晨夕以稽故乾坤者易之元體也乾動而直
徑於兩極隂陽之所窮際坤動而闢周於四游日月之
所出入也兩極見於乾而隠於乾日月出於坤而入於
坤坤以闢緯乾以直經故乾坤毁則無以見易乾坤互
藏宅於四正坎離相取貫於四維頥體離而納坤大過
體坎而納乾離以巽兊納於中孚坎以震艮納於小過
四維定而八表立八表立而後諸卦可得而陳矣故屯
從乾比發於箕首歴斗而右行咸自乾南發於觜端歴
畢而西上屯歴八際十有八首以終於恒咸歴八際十
有八首而蒙迺見故乾坤上下屯咸所命各十八卦九
次相起以八代嬗而星日之舎燦乎序矣故比坤也而
乾宅之屯代乾始一際而生需屯二陽也需二隂也需
際於師次而小畜師一陽也小畜一隂也至於泰則匀
矣小畜際泰次而同人同人一隂也同人次謙謙一陽
也至於隨則匀矣隨復於臨臨復於噬嗑噬嗑復於剥
剥復於旡妄旡妄復於頥咸之代乾則亦猶是也咸一
際而遯再際而晉交於營室之中屯一際而需再際而
師交於室壁之際兩者日月之㑹也日月錯行分極以
周咸為畢終屯為箕始屯以寒風咸以暑雨故日有冬
夏星有風雨二者易之著位也咸始以風屯終以雨二
者極之成爻也兩極中道各四十有五兩而合之為日
月之際比贏而南絀南出日道三十有五十者絀也比
出極道五十有五十者贏也五者天也十者地也天數
二十有五地數三十五位相得故以日南之道合極比
之道各復九十以二位之南準五位之比則兩極之數
皆著矣故五者天地之所升降也九二陽交贏五而介
於南陸之道九五飛龍虚五而乗於上元之宫故五者
兩位之所得合也比極之南與赤道之比損益數中各
二十有四以其南而裁之為晝比而裁之為夜晝夜相
得配以寒暑則俯仰觀察而天地相似君子之道當時
則居之過時則去之極居而不遷時順而不過故以逺
於禍屯之代乾二貞而得常五貞而未光二在宗室之
内五在輔陳之外也夫天下之精微不在象際者則其
唯極乎否之於屯五徳未變也而時類異動吉凶將逺
焉其亡苞桑盖猶有屯之心乎否受之以臨臨斗也二
當於弁戴筐以魁以乗輦道以御天下至於八月則在
井瀆之外矣臨上為頥頥在天黿北維之始際也頥受
之未濟未濟天漢之交終也乾坎之間天漢所𠂻屯自
左來十有六首迺至於臨臨以立君咸自右來二十有
八首迺至於漸漸以立相未濟受終而尊其間矣未濟
而漸出於漸臺入於天津内階之北以為羽儀升猶之
漸也家人則猶之升也乾之始際終於家人九坎之北
以入於坎坎者乾之分體也於是迺受之需需者二際
之端也大有上五次於上台人順於下則天佑於上故
需以敬而得之人有以順而得之天噬嗑法也師理勅
於上危非明於下準法而動則於大過也逺矣大過亦
猶之頥也節之墳墓在於門庭其五在於天樞震之二
在於雷電其五近於勢姤以理勢含其章晉以帝主介
其慶於是兩際而坤終之至於師則又一際矣晉日也
師月也比輯也明夷食也以是出入皆在於坤濛汜虞
淵之間也師凶而有功豫樂而不終剥在女御而極於
天相不宜下而宜上中孚則猶之大過也兊之與震皆
在西維震脁而兊朒兊倚於閣道之傍革集於公輔而
上兩者天地之北闕也盖在斗杓而或以擊遯在兩乙
而或以嘉是在傳舎之下矣三際而離終之離之九四
積尸之陵也至於小畜則又一際矣天地之際在小畜
而物患生焉五宿於天門而上疑於招摇蠱以積廩慎
其端无妄以讒憂其終小過則猶之中孚也旅困之上
皆在貫索榮譽發於上而讒言動於下夫易之所憂患
其唯榮人乎日霆之前無湛澤帝王之前無腴體在於
明廷而渫伏者有之矣其進言益逺則其辨言益藐旅
困之言在於背閽天耳不屬誰為聴者解則宥矣咸則
感矣咸者咸池之前北為女床天子之所休解也自屯
而咸復為經首其西則兊震之所交其東則艮巽之所
治也咸反於乾而蒙受之蒙上於天棓在屯之六三其
下子也蒙適於泰泰上於女其下老人也觀在闕丘之
右上乗輦道以為進退觀矣而受之頥頥受之既濟猶
屯自頥而次於未濟也既濟之三在於兩河未濟之四
在於天津兩者天地之大界也夫天地之大當朞之步
以為里當朞之里以為度去當朞之里而損出極之度
故地去六萬六千六百餘里而衡平兩極因而兩之十
有三萬三千三百餘里而周環極端易道倍之故易二
十六萬二千一百四十有四地徑四萬四千四百餘里
當易六爻之一潔其兩端二五之合皆去四千三百二
十則以萬里之地湛垂象之照有餘矣故兩河天津相
距四萬三千二百里天參而地一之兩維之距一萬四
千四百餘里中外所界於溟渤也(闕/)　　　　　　禍
不存於(闕/)　殷克鬼方害不存於鬼方以為王者之治
柔逺焉耳未濟則猶在津右也歸妹方在河中萃之上
迺在津首矣夫天下之正志者則其唯獨乎升涉津而
不疑萃涉津而嗟故羣者所為獨也同者所為異也睽
之張弧天津之疑也天作易者其猶疑象乎漢津之弧
歸妹之筐鬼方在中狗馬在傍君子猶疑之君子正志
不惑於家逺女而尚賢遺形而帥氣則亦何疑之有睽
而坎受之坎而訟受之訟則泰之際盡矣於是而為同
人同人者泰之次際也同人而賁賁者文也師也相也
天柱之闕也或得之而歎者何也殷人之色也君子之
徳不文天下則不文其身違時之典不旌其人大過則
猶之頥也渙在天柱之首天子之所大號也艮在陽守
之限通人所不事也理勢之間或夬或疑明夷之巔帝
或霣師惡在螣蛇之夬也故晉之出地明夷之入地君
子所自致其昭晦也日月之行皆無有食者或比而食
之晉而明夷師而及比或食以朔或食以望君子之所
自討也自討而謙謙卑而光至於謙則又一際矣復有
於謙能謙而不終孚則猶之大過也巽之丁癸猶有六
甲之義焉夫六甲之義盖在易始不自軒轅氏有也蠱
之尚甲巽之尚庚一以立其義一以致其武二者天地
之大用也世無金木之用則水火之利皆廢矣君子為
仁足以全好為義足以領惡巽之上在於附路奚取乎
鼎者天地之中也其下三門天地之銓衡也兩濟乎於
上三門停於下河漢所環杓酌其間益者以之損損者
以之益壯者以之遯遯者以之壯壯在兩乙天地之情
也以天地之情履壯而行猶或危之而况於人乎况於
君子庶民乎壯而離受之離而後履之履之五二皆在
帝前其上則華盖之所覆也下則帝席之所跗也捧璧
御馬以為不足而益之履虎善履者莫若隨至於隨則
又一際矣隨而大畜畜於兩徳徳有隂陽是為徳房小
過則猶之中孚也出於鞬閉而上於卷舌八表之治於
是乎止矣豐中也羲陽方中不言前星天子總治不右
帝子君子之道當五則居之過二則去之井以知險心
惻而不憂蹇以知阻匪躬而不懼險阻不驚迺復於恒
至於恒而屯咸之治當復更始矣故咸之復於恒北方
之終卦也屯蒙咸恒晉師夷比八者乾坤之四輔也乾
坤坎離界於上際上三而從陽八表之治界於下際下
四而從隂上三以左下四以右故屯者天也蒙者地也
咸者天也恒者地也天地之統各三十有六五五相得
為三百六十五十相命而經首環始上者天也下者地
也陽者天也隂者地也兩濟之義在於乾始始而終之
隂陽交分故自表際而外天卦二十有五地卦三十上
下相維五十之申求於圗書兩極晝夜屈伸之故則亦
大乎備矣從而逆行迺授於臨臨者交㑹之元也
　(右文圗經七十二卦直極取度反周一卦為十二爻/爻直三百六十五度一卦反復而周極徑之度其横)
　(五度每卦各五亦七十二卦而周天圍之度凡卦反/復為十二爻兩極懸視則為兩卦唯乾坤坎離大小)
　(過頥申孚八卦反復不變故舉六爻則僅六十有四/舉全爻則反復不變八為十六遂加一八為七十有)
　(二盖宓圗對待以乾匹坤以坎匹離東西隂陽各三/十有二文圗反復反屯為蒙反咸為恒屯咸諸卦皆)
　(以一卦為兩卦反復相起八體之卦亦復如是故體/卦有八倍為十六交卦二十八倍為五十六兩體相)
　(命各三十六以為一嵗之候也其例各隔八相起如/乾卦直下以乾代坤次起屯位下直於蒙便隔八位)
　(而生需需直有訟又隔八位而生師師直有比又隔/八位而生小畜小畜直履又隔八位而生泰泰下有)
　(否又生同人同人下為大有又生謙謙下為豫又生/隨隨下有蠱又生臨臨下有觀又生噬嗑噬嗑下有)
　(賁又生剥剥下有復又生旡妄旡妄下為大畜又生/頥頥為體卦不動上距旡妄已隔九卦不生故前去)
　(四位而生坎坎還兩際而生離而左旋卦盡為上經/之終上經一周有乾坤頥大過坎離六卦合為十二)
　(卦間生屯需師小畜泰同人謙隨臨噬嗑剥旡妄十/二卦合為廿四卦并十二體卦為三十六卦而為上)
　(經咸卦起於南方乾卦之右與屯對發上直於恒亦/隔八位而生遯遯直大壯又隔八位而生晉晉直明)
　(夷又隔八位而生家人家人直睽又隔八位而生蹇/蹇直於解又上生損損直於益又上生夬夬直於姤)
　(又生萃萃直於升又上生困困直於井井又上生革/革直於鼎又上生震震直於艮又上生漸漸直歸殊)
　(又生豐豐下直旅又生巽巽下直兊又生渙渙下直/節前九卦值頥不生退八位而生中孚中孚九位生)
　(小過還復兩濟而終於頥右旋卦盡為下經之終下/經一周有中孚小過不動合為四卦間生咸遯晉家)
　(人蹇損夬萃困革震漸豐巽渙既濟十六卦合為三/十二卦并四體卦為三十六卦故上下二經各三十)
　(六卦者反復之序也上下二經共三十六卦者反對/之合也如依宓圗對待以論文圗則乾南坤北離東)
　(坎西頥東北中孚東南大過西南小過西北去十六/方之限而立八正之體則依然一六十四卦圗矣所)
　(以必加八限為七十二候者文圗原不對待直以極/南極北為晝夜之道一進一反成十二辰乾坤坎離)
　(頥大過中孚小過進反晝夜皆為一卦雖歴冬夏不/復異名屯需師畜雖有異名其實一體如乾之隂歴)
　(可遂為坤坤之隂歴可遂為乾則屯之下卦可遂為/鼎蒙之上卦可遂為革矣易先乾坤以立四正終坎)
　(離以立四維衘頥大過中孚小過以成八表此十六/卦自為名體屯䝉咸恒自輔一卦之首既濟未濟自)
　(隨一卦之終直徑兩極則上下異名横周四維則南/北再值非八體之卦則對待而成五十六卦則進反)
　(為序也故易舉乾以對坤猶舉屯蒙以對咸恒非舉/咸以對乾恒以對坤也故屯為上首隔八相起左行)
　(而抵於頥咸為下首隔八相起右行而抵於中孚易/之𥪡體合左右以立徑其圜體唯左行以為周徑有)
　(三百六十之度歴兩極而晝夜以知周有三百六十/之圍踰一卦而閏餘以定故宓圗明嵗差日行之順)
　(逆文圖明出極積閏之圍經也北極餘度入地三十/六以九十一割之出地北上五十五度南極出地三)
　(十六以九十一益之在天一百廿十七度以一百二/十七半合五十五得一百八十二半是天面之度地)
　(上所直之爻也爻各三十度六爻得百八十度去其/餘分則自北極以北五十五度上爻得三十為地之)
　(數五爻得二十五為天之數餘五數在北極之下正/屬五位之中自五數而下又八十五度為赤道度除)
　(六十為四三兩爻其餘二十五度為二爻之中又餘/五數在赤道之下餘三十而下爻以終因而反復晝)
　(夜之間二五互位其去上初皆五十有五河所為圗/也極去赤道與赤道去極折而兩之洛所為書也日)
　(行出入黄赤常二十四度月行出入不過五度故以/赤道距極之度加減六爻之分上而去極下而去赤)
　(各餘五度者為天地之中數以六爻距赤之分加減/出地之度二五前後各五十有五者為易爻之交度)
　(也天之一度當地三百六十里故去地三百六十里/而極没一度鳥繩曲道常三而當二故千八十里而)
　(當七百二十里去極二度矣古今測晷差殊約以一/期之數剗其餘分兩極相去百八十度當六萬四千)
　(八百里合其餘度以里準之當六萬六千六百二十/四周兩極為十三萬三千二百四十里里當三百六)
　(十步則兩極之周當四千八百六十三萬二千六百/步也圍三徑一則地周之徑當四萬四千四百餘里)
　(約以一朞之䇿兼益餘分得四萬三千八百三十乗/以六爻得二十六萬二千九百七十四五分二八此)
　(天地之全分也易以六十四乗六十四為四千九十/六以六十四乗四千九十六為二十六萬二千一百)
　(四十四不及天度八百有三十六爻上下各虚四百/一十五盡天之度與地里數餘分之積尚餘六千二)
　(百有一是則地之里數當日之辰數六十嵗積日之/辰當三百六十度積里之地也以一嵗之辰十之以)
　(為地徑之里以地徑之里六之以為天周之卦以天/周之卦半之以為地周之極以地周之極半之以為)
　(日距之道故出極之徑明而周度之圍著周度之圍/度著而閏蝕之差見也是篇之義專明二位之位以)
　(百八十度度二五之髙深五十之間以為表際上經/為天下經為地上卦為天下卦為地表際之間前三)
　(而後四故上經在前除八體卦入際之卦凡二十四/下經在後除八體卦入表之卦凡有三十兩濟二卦)
　(在坎離之終乾坤之首下不繫於渙節上不繫於屯/咸在乾坎之中合以與乾故乾之天卦二十有五坤)
　(之地卦三十是又一義也要於二五兩/極交赤之㑹上下晝夜則其較著者矣)
　文圗緯上












　
　
　
　(右緯所度南北二五天面之數皆櫽括言之盡三百/六十以為晝夜其寒暑永短黄赤餘袤皆包於爻數)
　(之内約自地平而上北至北極上餘三十六地平而/下南至南極上餘三十六則晝夜十二卦初上六爻)
　(平分天體較然著矣今言南百廿五度北五十五者/虚其五位以為距上出入之數合五與上率得六十)
　(也凡易陽爻據氣行三十度四十三分六十八厘七/十四毫隂爻據朔行二十九度五十三分五釐九十)
　(三毫乾六爻行三百五十四度三十六分七十五釐/坤六爻行三百五十四度三十六分七十一釐十六)
　(毫均之三百六十微有不及日月正交三百五十七/六四申交一百八十八有五及交終三百六十三度)
　(七九三四隂陽間雜率有餘分在於五中以為卦徳/故二五兩爻皆距虚五以象入交之數也其實黄赤)
　(離極合百一十五北出三十六合百五十一南平三/十二合百八十三内卦出入黄赤四十八度并地平)
　(之數卅二外卦逺近北極七十二度并斗維之數二/十八分為六際譽懼功凶之所繇生也六際反復乗)
　(七十二卦為八百六十四卦以十因之為二千六百/四十兩嵗之歴也以嵗積之八千六百四十嵗而差)
　(一百三十五度卦部雖殊積差一也律隔八而生上/下損益以三為限一為實易隔八而生上下損益以)
　(六為限二為實凡易十有八變每變舉十為百八十/以六分之每爻三十以四實之乾三十六則坤二十)
　(四震二十八則巽三十二坎離艮兊各從震巽分數/其隂以三實之坤二十五則乾十三震二十一則巽)
　(十七坎離艮兊各從震巽分數其陽隂陽老少上下/損益則七十二卦贏乏之分舉可齊矣今屯隔八生)
　(需適益二陽需隔八生師遂損三陽者需從其隂體/數一百九十二師從其陽體數一百三十七也師隔)
　(八生小畜適益四陽小畜隔八生泰但損二陽者小/畜從其陽體數一百二十二泰從其隂體數一百八)
　(十也泰隔八生同人適益二陽同人隔八生謙就損/四陽者同人從其隂體數二百有四謙從其陽體數)
　(一百三十八也謙隔八生隨適益二陽隨隔八生臨/但損一陽者隨從其陽體數一百十四臨從其隂體)
　(數一百六十八也舉此八端餘可意悟間有參差以/老少動靜絀伸相并則二十六萬二千一百四十四)
　(卦可以八際相生不竭然易之序卦自以象義為主/象有屢易而意義各配宓文占玩皆不相襲故圗但)
　(舉象不復從律律生於晷不生於象象主變而義無/窮晷主常而體一定也表晷之法具在天方圗宓圗)
　(天方五百一十二規而圎之中容天方三百六十六/規而圎之中容易方四千九十六三方二圎外内相)
　(函以中函之方直外圎之度以中函之圎直内方之/易故上下徑懸一百二十八中分地平上下六十四)
　(表髙八尺每尺各八細之則一尺而當八尺之表大/之則一表而當一尺之寸乾坤坎離頥中孚大小過)
　(各自勾股以辨弦矢之道故日之去地六十四倍表/端去日六十三倍日一度三百六十里下距地中二)
　(萬三千四十里夏至懸徑正當六十四倍春秋分倚/數六十七倍二萬四千一百二十里冬至大斜七十)
　(八倍二萬八千八十里三差之間二至相距五千四/十里以一丈三尺分之去其尺有二寸實晷一丈一)
　(尺二分共直四十八度每度二寸四分之晷當地五/百八十五里之差餘距天中九度微弱當五千四十)
　(里為尺二寸之本矣其法以繩直表端天中五十五/度有五北去地平三十六度以為極分南去黄道三)
　(十六度以為交分損益十二以為至分南至地平亦/五十有五以三十六與五十五相御取度自天中南)
　(至黄道十二度倚直之數微差一寸又南至赤道倚/直之數袤差三尺又南至黄道倚直大差一十四尺)
　(其晷端初差一寸則表端差一分晷端差三尺則表/端差一尺晷端差十四尺則表端差四尺表端差一)
　(尺者為日差一千八十里表端差四尺者為日差三/千九百六十里是北極出地三十六度之數如極出)
　(有髙庳則日道有逺近晷影因之前却可以數取也/唐開元間遣南宫說等分測晷極陽城晷長一尺四)
　(寸八分弱北極出地三十四度十分度之四浚儀岳/臺晷長一尺五寸微強極髙三十四度八分南至朗)
　(州晷長一尺一寸六分極髙二十九度半北至蔚州/晷長二尺六寸九分極髙四十度南北相距三千六)
　(百八十八里九十步極差十度晷差一尺五寸三分/則是不及三百里而晷差一寸記載之誤也今以天)
　(方繩凖實測得北極出地三十五度黄道距表端五/十六度三十一分七釐五毫則夏至之晷一尺一寸)
　(八分冬至之晷一丈三尺自古皆云冬至晷一尺四/寸八分無有知其故者北極出地二十九度半赤道)
　(距表端六十一度八十一分七釐五毫則夏至之晷/五寸冬至之晷一丈三寸北極出地四十度赤道距)
　(表端五十一度三十一分七釐五毫則夏至之晷一/尺八寸冬至之晷一丈六尺三寸是朗州夏至晷只)
　(五寸蔚州夏至晷只一尺八寸差一尺三寸無一尺/五寸之差又所載二晷分寸皆殊無疑其誤也蔚州)
　(極出地四十度與上都正等授時於燕都立四文表/冬至景七丈九尺八寸五分於正南二千里立四丈)
　(表冬至景七丈九尺二寸四分兩晷較差六寸一分/又燕都夏至景一丈一尺七寸一分正南二千里景)
　(一丈一尺四寸四分兩晷較差二寸七分以燕都夏/至四丈表與蔚州夏至八尺表較之五八得四以五)
　(進一尺八寸之晷為九尺晷較燕都晷長二尺七寸/為標長景逺之差不在極髙里亘之限以洛南一尺)
　(五寸二分除蔚州一尺八寸亦差二寸八分則夏至/晷景率六百三十里而差一寸如宋元嘉所測交州)
　(去洛萬八百二十里景在表南三寸二分其為一尺/八寸二分計六百里差一寸是皆夏至之晷非冬至)
　(之晷也冬夏二晷有贏有縮夏至日晷在於表端停/而漸縮冬至日晷勾於大弦袤而漸舒停者晷縮而)
　(里廣袤者晷舒而里促如上都冬至四丈表二千里/差六寸一分則一寸之晷當三百三十三里燕都夏)
　(至四丈表二千里差二寸七分則一寸之晷當七百/四十里以古法周南重表千里晷差一寸之說較之)
　(唯陽城為中施於異處則不復然亦唯冬至為然施/於夏至則一寸之晷只當三百八里矣故知靈憲所)
　(傳千里一寸與古今所疑六百里一寸者皆誤也盖/表出於地日斜於天舒縮漸逺古人測晷以啟盈縮)
　(之智非立景以定進退之度也今以天方繩表實測/得陽城冬至晷長十六尺一寸二分以八較之為一)
　(丈二尺八寸九分六釐夏至晷長一尺四寸八分以/八較之為一尺一寸八分四釐春秋分晷長五尺七)
　(寸六分以八較之為四尺六寸八釐以夏至之晷南/除二分之晷則北陸二十四度只餘三尺四寸二分)
　(四釐之短以二分之晷南除冬至之晷則南陸二十/四度便行八尺二寸八分八釐之長矣以一尺一寸)
　(八分四釐之本合北陸之晷為四寸六分八釐以一/尺一寸八分四釐之本合南陸之晷為九尺四寸七)
　(分二釐三分損益合差二寸五分七釐再以六段積/差北陸四尺二寸八分南陸九尺一寸二分亦三分)
　(損益合差五寸二分約以五寸二分為初差之本以/二寸五分七釐為餘差之未損益八尺舉可知也繇)
　(是以推損益之原數生於八存一不盡而差度迺分/三分六十有四則一為贏三分八十則一為縮故以)
　(七十二調之上舉八者得三十二下舉十者得四十/故以九命八上得四而下得五猶上經之為三十下)
　(經之為三十四也天下表晷唯洛南黄道距天中十/二赤道距黄道廿四三分損益晷律最真每尺八寸)
　(加二以為差本三分以為晷實餘四極表皆以四為/實以三為法故林邑極出地十八度冬至晷八尺春)
　(秋分二尺六寸五分安南極出地二十一度冬至晷/九尺五寸春秋分三尺一寸六分蔚州極出地四十)
　(度冬至晷二丈二尺五寸春秋分七尺五寸鐵勒極/出地五十二冬至晷三丈九尺春秋分一丈三尺皆)
　(損益四分之一矣與其八十分測多寡難調不如歸/之八尺損益之徑也唐人以林邑鐵勒出極逺近視)
　(陽城各上下十七南北相距六千一百一十二里分/之為每度三百六十里於天方最親但於晷尺冬夏)
　(殊未之合故復約以天方分其里數三百六十以為/度五百四十以為晷晷有長短各千八十里而差二)
　(寸故日鳥飛准繩三而當二里度既明然後以分卦/位每一表而定一方之位一方八尺内容四千九十)
　(六寸六十四方而容二十萬二千一百四十四寸凡/内四垣二千四十八寸徑五百一十二平分二百五)
　(十六為天中南過八十寸為夏至日道又南一百九/十二寸為二分中道自二分中道垂股外方一十六)
　(寸為日道外廉下視冬至二十四度在地平上三十/四方横矢上方一十六寸為日道上亷日晷所直前)
　(陽後隂前後五千四十里故過六千里則晷平六十/四丈冬夏損益日軌不周以萬八十里為隂陽之交)
　(以六十四為天方之徑損其四倍以得日道益其度/分以得天周則天度冐日四倍之寛日環當天一度)
　(之徑施之於易按表方知射晷巧妙迺知古人/捕影睨日之為虚談十尺八表之有隠義也)
　三易洞璣卷四
欽定四庫全書
　三易洞璣卷五
　　　　　　　　　　　　明　黄道周　撰
　文圖經中
天動示象示象者候九人動示息示息者候六候九以
倍候六以參滋數相歸宅虚以知故欲聰以知則莫若
靜虚靜虚者所以夙治棄惡於天下也人之病生於臟
腑天之病生於象氣藏幽布微杳㝠莫知握之以數而
化迺可治故數者齊也象息之所握齊也象有六爻爻
有三變息有三候候有六代不測其候焉知厥象立權
稱衡是為夜行故日十二辰而爻象反復一辰之息二
千一百九十強一一日之息而當六朞之歴故息當辰
也爻當嵗也息有三隧脈有四營營息相候益損每復
約其長短贏絀疾徐而性命可别矣故息者易之微始
也息始於黄鐘之上宫兩而參之五十有二合於夾鐘
之上宫故萬物之息皆息於子而達於卯卯者日精之
臟五徳所視以為伸屈也辰星視日前絀十六後贏十
六遅疾之㑹二十有一息數視之以為至減泡清腸繫
焉大白視日晨絀二十四夕贏二十四遅疾之㑹三十
強餘息數視之以為次減氣海溷腸繫焉填星視日辰
夕贏絀九十有六退疾之候一百二十九息數視之以
為次加脾與胃繫焉嵗星視日辰夕百有八退疾之候
一百三十二息數視之以為又加肝與膽繫焉熒或視
日晨夕百三十有二退疾之候一百四十六息數視之
以為至加心包絡三焦繫焉此五視者腑臟所應以為
呼吸也心繫以日腎繫以月日月循環五徳所依肺上
覆之以囿元氣竅二十四以先諸路故肺心腎三者不
與五徳同務三極之總也肺之左盖道胃與脾清腸之
氣出於腎右其間稷稷微濇以遫盛於隂夜衰於陽晝
肺之右盖道胃與肝濁腸之氣出於腎左其間皞皞疏
越以敷盛於陽晝衰於隂夜肺之中盖道胃膽腎膻胞
之氣出於準中其間籧籧别滙而濩衰於卯酉盛於子
午故肺者八表之通道也肺上於咽門以施兊端精物
之交暨於上天嘘而取之肺布於賁門以都膻中神物
之交暨於岳瀆坐而取之肺持於㑹門以服胞中鬼物
之交暨於層淵噏而取之故氣平則心平氣衰則心衰
氣固則水滋氣耗則水涸故心以候氣氣以候心膽以
候氣氣以候腎日以命月月以檢日氣持其盖函物之
所以不寫也故乾者所以為盖也盖者所以為函也任
者所以為督也督者所以為任也帶在季脇函盖之間
斷韏如純謂之坤維蹻所繫達於衝門故任督衝帶兩
維兩蹻八脈者爻象之經首也尾箕而下杵臼之北發
於㑹隂謂之潛龍三泉而上天闗之端謂之承漿交於
上九上九齗交至於𩕄㑹任督迺代參首而下復反於
箕尾長強尾骶任督再交故乾者任督之準維蹻之所
循起也離為隂蹻下發於照海中達隂交上至於缺盆
自左而右坎為陽蹻下發于甲脈中達陽闗上至於曲
垣自右而左兩維所衝季脇之中散於氣尸鬱於不容
凡尺有八寸四周其度而與身等數故易七尺有二寸
脈絡所㑹四百三十有二一辰之周十有八交二日而
盡脈絡之㑹故乾十二爻終始戊巳天道繩於上𠖇泉
準於下任督始交在兩隧之中亥子之律端也别隧而
左屯䝉受之終始庚辛交於需訟在㑹隂長強之間故
左與右交右與左交乾居其中而息數獨殷十有八交
二千一百九十餘息之所取𠂻也需訟之隧出於壬癸
其左師比師比之隧出於甲乙其右小畜與履小畜履
之隧出於丙丁丙丁甲乙之交在中極腰俞之下自是
而維蹻衝帶正别所交舉可推也陽椎三七督穴三九
隂膺二六任穴三八隂陽相倚成爻其間故爻者交也
衝維不交則髃蹻解渙髃蹻解渙則乾坤之道息矣故
交者人倫之紀也交而後邪生焉邪而後交治之泰與
同人交於中極之間陽闗之下弁與肆互戊治於前庚
治於後謙與隨交於闗元之下陽闗之間咸與建互壬
治於前甲治於後臨與噬嗑交於石門之間陽闗之上
鞬與旗互丙治於前戊治於後剥與旡妄交與氣海命
門之間咸與桴互庚治於前壬治於後頥與大過交於
隂交懸樞之下維蹻始直首腹耳目手口足股之所相
為柎也故頥大過中孚小過八者天地之矩矱也頥與
大過甲丙既交而坎離受之坎戊則離庚離戊則坎庚
辛巳從之交於神闕之下懸樞之上萬物之要道也故
氐者七緯之柄羅堰而上星漢之津梁也女氐懸平在
帝后之中兩垣所俠謂之神闗二八以停上於亷泉瘂
門而下積尸天隂戊巳庚辛之所均也咸發於攝提之
下遯動於匏𤓰之外脊中而南交於水分水分而上是
為三脘包於建里晉家人蹇損夬萃困革之所㑹也震
漸而上至艮歸妹膂脇既平衝維迺乗筋束之南達於
巨闕鳩尾中庭膻中玉堂北出至陽是為坤維故自坤
上下九寸五分復於正交倚而取之帶脈之中經也帶
行者以衝衝行者以帶衝帶相維任督以平故自坤而
南尺有八寸神庭之交則亦猶是矣乾下七寸懸垂於
頥兊端之陽直於腦户其上為復交於大畜素膠之陽
直於強間故自乾下而上乾上而下六寸四分復與大
畜无妄及剥四者隂陽之宫庭也君子觀復以畜徳觀
剥以去妄深息而㳙舎興雲著於晝聞雷著於夜故其
疴疾不作動靜無罅六節五制勝負之紀君子與百姓
同患而不與百姓同病也小人之病診於脈君子之病
診於息息復不移若與天稽至希以微迺與化齊易之
周甲二十五萬九千二百絀於天度三千七百八十以
十約之三百七十有八故一日之息下於天圎三百七
十有八消息十三準於天方三百六十強五故六日之
息贏辰之數二千一百九十強一七日而復地之制也
地制以六天候以五人節以三三以衡五六以御三故
五運化於上六氣平於下其勝不過其負不衂澹漸相
報不與物搏故五運有所不制六氣有所不詰心治則
氣治水治火治肺之左盖發於右寸右盖發於左寸
上以候上中以候中下以候下下中之間持以候膽上
中之間不持以候心故心有在於坎有在於離左制以
土右制以金土勞以思金專以悲主客數撓子母迺離
故客不能為賊主迺為賊其陽不治則其隂治之陽治
以隂隂治以陽隨陽而蠱隂隨甲而蠱乙甲乙反復故
隨以六乙治於晝蠱以六甲治於夜革庚而鼎辛鼎戊
而革已巽戊而兊已兊庚而巽辛治巽者以庚治革者
以已故隂陽之道左右相治彼此互取精物之義也左
尺而下右尺而上坎離再濟大陵之水交於亢池右寸
而下左闗而上坎離再濟大陵之水交於積尸四者精
物之所為生死也大陵之隂至於天津亢池之陽至於
鬼目二尺有一寸艮脊為主包絡隔膜肝膽脾胃大小
腸治之三八在於廣明則七繫於大衝四九在於廣明
則三繫於大衝天津之陽至於亢池鬼目之隂至於陵
尸尺有五寸頂凥為主心肺咽門腎膀胱闌門治之二
七在於前陽則九繫於後隂一六在於前隂則一究於
後陽二八四六衝維所射五十之衡環居其中天之五
垣所正厥事也故腑臟所縈不有恒絡隂陽所㑹不有
恒舎其有恒舎則循厥次五日而候七日而復隂左而
上陽右而下肺有三盖胃有三門腎有三焦舌有三本
息有三隧短極於十長極於千四百六十有一中於五
十及百二十餘一至人持之無為無思平心以虚息迺
以徐心平息徐天下袪袪不息不思天下迺治何以持
之雲雷水火雲在於天雷在於淵兩濟之下敬視兩過
兩濟不過迺治天下
　(右圖依周易為序乾坤立於四正餘皆以次平分三/部歛前圖八際之律為中圖三部之息天人迺合周)
　(易之序於是可見也自岐黄以來皆言漏下十刻氣/一千一百二十五息自寅至未六千七百五十息為)
　(陽自申至丑六千七百五十息為隂晝夜計一萬三/千五百息人身榮衛一十六丈二尺呼行三寸吸行)
　(三寸一息之間脈行六寸漏下一刻呼吸一千三百/五息脈行八丈一尺二刻而周一時呼吸一千一百)
　(二十五息脈六十七丈五尺四時有餘晝夜一萬三/千五百息脈行八百一十丈凡五十周於身為五十)
　(營此獨不然者以氣有緩急遲疾人有長短隆薄呼/吸之數平命於心心燥則息疾心緩則息舒呼吸之)
　(氣出三入一不分三寸之候營脈之動吸一呼三可/定平人之息今以漏晷實測之每晷移辰二千一百)
　(九十一息有餘二辰而得四千三百八十三息一日/晝夜凡得二萬六千二百九十八息以十乗之為六)
　(十嵗歴之實兩候十日之積每辰動脈八千七百六/十六營一日晝夜凡動十萬五千一百九十二營以)
　(五乗之為六十嵗歴之實一候五日之積故氣動以/一脈動以倍一息之脈動有四營一辰之氣分為六)
　(候候有三變自左而中而右六候之息十有八變一/日而七十二候二百一十六變人身任督兩蹻隂陽)
　(之分七丈三尺五分句股倚徑因而三之二十一丈/九尺一寸五分準易之體七十有二圍而三之二百)
　(十六不及天分三十一五一日之餘三百七十有八/約以天方去其十二七五凡六日而又餘滿二千一)
　(百九十一為七十三周故日七日來復天以六為節/地以五為制六節者本支五制者本干支有風熱濕)
　(暑燥寒千有水火土金水故運五而氣六候五而復/六也内經以地支十二對待為六氣五千相從為五)
　(運五運有主運客運六氣有主氣客氣主氣紀嵗嵗/半以前司天主之嵗半以後司泉主之司天在上三)
　(年而降遷於司泉司泉在下三年而升遷於司天客/氣紀步子午君火少隂司天燥金為客太隂濕土步)
　(於天左厥隂風木步於天右太陽寒水步於地左少/陽相火步於地右至卯酉而遷寅申相火少陽司天)
　(風水為客太隂濕土步於天右陽明燥金步於天左/少隂君火步於地左太陽寒水步於地右至己亥而)
　(遷正對相化對勝有復正勝不負一年分間故亦謂/之間氣主運職令五行之序從其所生一木二火三)
　(土四金五木各七十二日有竒以次相位客運職化/五行之□從其所化甲巳為土乙庚為金丙辛為水)
　(丁壬為水戊癸為火亦七十二日有竒間嵗而遷五/陽之年客運有過先天十三五隂之年客運不及後)
　(天十三平氣之年干支比齊交於大寒故亦謂之齊/天氣運之行各有主客制化之甪則主氣而運客其)
　(約以子午為少隂君火丑未為太隂濕土寅申為少/陽相火卯酉為陽明燥金辰戌為太陽寒水己亥為)
　(厥隂風水乗於五化其氣生運曰順克運曰刑運生/氣者小逆相得則微運克氣者不和不相得則甚故)
　(曰土運之嵗上見陽明木運之嵗上見少隂少隂金/運之嵗上見陽明木運之嵗上見厥隂水運之嵗上)
　(見太陽天之與㑹是曰天符之㑹為天符承嵗為嵗/直三合為治為太乙天符之㑹大過之運得司地之)
　(之氣為同天符不及之運得司地之氣為同嵗㑹運/同四孟為支徳之符世之言隂陽者皆本於此今亦)
　(不同者以五臟六腑雖分隂陽而五運六氣實無所/専治臟腑之精應於星物運氣之精貫於營衛上下)
　(同流日十二周逢生則得逢衰則射視於我主不視/於客肺以九而處上腎以一而處下肝以三而處左)
　(交於右脾以七而處右交於中胃以五而四治左乗/衝氣達於肺之左管為少隂金右乗衝氣達於肺之)
　(右管為少隂火左引維氣達於肺之左下為厥隂木/右引維氣達於肺之右下為太隂水太隂之水合於)
　(胃系厥陰之水合於脾系少隂之火合於肝系少隂/之金合於腎系以上皆為隂而心統之都於膻中是)
　(為書象繋於背鬲包絡以二七而處上胞膀胱以一/六而處下小腸䦨門以三八處左而交於前大腸氣)
　(海以四九處右而交於後胃以十而四治前引三七/以交於腎之左左引二八以交於腎之前上引九一)
　(以交於腎之右右引四六以交於腎之下以下皆為/陽而膽統之都於胞中是為圖象繫於腹故隂有五)
　(臟臟有五系上隂之君心懸於肺故肺與心别自為/系陽有四腑腑有四房下陽之君膽懸於肝故膽獨)
　(為一系以上五隂虚胃以與心以下四陽實胃以與/膽其合則十其别則九合為二十别為十八故十八)
　(者三六之㑹腑臟變化之紀也分其十八上持人迎/上持氣口自闗而上謂之肺自闗而下謂之腎闗中)
　(謂之胃肺胃之間謂之心胃腎之間謂之膽左胃之/位可以候肝肺胃之位可以候脾包小腸之候見於)
　(左肺南大腸之候見於右肺胞䦨門之候見於左腎/膀胱氣海之候見於右腎四系之候皆繋於心故易)
　(之道不可以一取也自有内經以來五臟六腑註為/不刋而三焦一腑訛云三處心包鬲絡又混一膜肝)
　(出脾右而以為左命同於腎而别兩方疑滯燦然又/以兩蹻孤竹二絡脾脈自係大經義雖可尋理殊無)
　(取盖此書出於春秋之時遺文雖存而黄岐去逺運/氣之學錯於隂陽仲尼未刪無所據証唯其間氣紀)
　(步主氣紀嵗與易序同歸信其近古耳岐黄在堯典/之前二百許嵗與竹書較之軒轅百年顓頊七十八)
　(年帝嚳六十三年帝摯九年共二百五十年斗差四/度堯典日在虚九度軒轅時當在危三四度戊癸經)
　(于虚危而稱伏羲大始天元冊文云丹天之氣經於/牛女戊分黅天之氣經于心尾已分蒼天之氣經于)
　(危室栁鬼素天之氣經于亢氐昴畢元天之氣經于/張翼婁得其時子癸在於牛女甲巳在於心尾則當)
　(春秋時非羲軒時無疑也古書多所假託未嘗實測/以伎孤行故久而愈隠惟氣運司於天官嵗有考驗)
　(與道出入今攷易序乾直於戊巳為冬至子分六氣/之始戊與癸合為乾之上際已與甲合為乾之下際)
　(上下十二爻以五乗之為周甲之辰以七十二乗之/為周嵗之歴一日十二辰一卦之直十二日一氣五)
　(卦五卦之直六十日六氣而周一嵗之歴五嵗而周/五卦之運乾始於戊子終於己亥乾乗坤位以授於)
　(屯屯始於庚子終於辛亥屯蒙反對屯為天之左間/則蒙為地之左間蒙承水徳以授於需需始於壬子)
　(終於癸亥需訟反對需為天之右間則訟為地之右/間訟承大徳以授於師師始於甲子終於乙亥師比)
　(反對師為天之左間則比為地之左間比承金徳以/授於小畜小畜始於丙子終於丁亥小畜履反對小)
　(畜為天之右間則履為地之右間履承木徳復生戊/子以授於泰自是左右分行各以戊庚壬甲丙為天)
　(之間次癸乙丁巳辛為地之間次乾之下際與屯之/上際為更革之端故屯以庚而兼甲乾以己而兼壬)
　(六氣之周三十六卦其合七十有二令者司天合者/司地每氣之合各七十二以化氣主客命其上下則)
　(運氣之義一也唯内經主客以克步六易序主客以/生步五耳一卦之直十二日以十二乗七十二為八)
　(百六十四日為主氣間氣之終五運所乗四千三百/二十日而嵗步迺備故一氣之運有七十二卦六氣)
　(之步有七十二日以干乗之得兩嵗之日為化氣之/合日以支乗之得兩嵗之辰為化氣之合辰以干支)
　(合乗得周甲之嵗為化氣之㑹嵗主客勝負可得而/齊也勝負相乗化與不化存乎呼吸呼吸出膻中與)
　(營氣别隧營氣出中腑與衞氣别隧然營氣所行上/達於宗氣宗氣之動下運衞氣營衞順逆宗氣得而)
　(治之其往復長短權量寸尺非呼吸不可得而别也/手之寸上謂之八迎寸下謂之氣口氣口脈口也亦)
　(謂寸口寸口主中人迎主外兩者之氣與呼吸相應/人之呼吸自結喉而下亷泉而外上一寸謂之人迎)
　(下一寸謂之氣口氣口氣舎也引手屈之至於喉下/上為人迎下為氣舎與之相應故謂之名氣脈所㑹)
　(皆在於寸故為寸口亦謂脈口内經言人迎一盛病/在足少陽一盛而躁病在手少陽人迎二盛病在足)
　(太陽二盛而躁病在手太陽人迎三盛病在足陽明/三盛而躁病在手陽明人迎四倍且大且數名日覆)
　(陽覆陽為外格死不治脈口一盛病在足厥隂一盛/而躁在手心主脈口二盛病在足少隂二盛而躁在)
　(手少隂脈口三盛病在足太隂三盛而躁在手太隂/脈口四盛且大且數名曰溢隂溢隂為内闗死不治)
　(盛者加也凡氣呼吸脈皆倍之一息四動一盛而五/再盛而六三盛而七再倍而覆加盛之數皆視腑臟)
　(斤兩尺度以為其候腑臟皆生於火火在於上故躁/皆視上脾以化物膽生於水亦為燥火火鬰則呼宣)
　(之火萌則吸清之呼吸三隧與三焦相導三焦失位/則三隧不應内經曰北政之嵗少隂在泉則寸口不)
　(應厥隂在泉則右不應大隂在泉則左不應南政之/嵗少隂司天則寸口不應厥隂司天則右不應太隂)
　(司天則左不應諸失位者脈不應於下則息不應於/上凡諸不應皆生於心君火失位則相火從之視日)
　(所感以留其客客迺為賊上下不得嵗辰所㑹其病/迺劇故心平則氣平心正則氣正氣平者諸盛不見)
　(於手氣正者諸邪不入於臟靜室獨居視其嘘吸長/短出入或應或否或剥或復原本序易則天人之義)
　(居然/見矣)
　文圗緯中
卦氣直甲(正化/對化)紀嵗紀步(左行從母/右行從子)　嵗合　嵗隂













　　(右緯以五運六氣乗七十二卦别臟腑之治與内經/亦不同者内經以風熱濕暑燥寒為序三氣遞為上)
　　(下少隂熱火在於上則陽明燥金在於下太隂濕土/在於上則太陽寒水在於下少陽相火在於上則厥)
　　(隂風木在於下六氣對反以為見胗之候其原别於/周易南為離令坤巽間之北為乾令兊坎間之兊交)
　　(於震之下爻以為相火承坤之治又交於艮之上爻/以為相火承乾之治故兊處乾坤之間體有兩變兼)
　　(治震艮為手足之標手之三隂從藏走手手之三陽/從手走頭足之三陽從頭走足足之三隂從兄走腹)
　　(故乾坤為手足之頭腹坎離為手足之耳目巽在股/間為㑹隂之始兊在兊端為任督之交故以兊居少)
　　(陽之位上取火於艮寅下取火於大心承乾坤之治/通坎離之氣也今不然者以隂陽腑臟上下各六特)
　　(心包三焦兩家之火游行不定分於子午乗於卯酉/寄居於乙丙辛庚之間内經不著其說舉一藏二以)
　　(俟解者故水木土金各行一氣而火獨居二明五行/之各有二氣而火於人身獨周四隅貫於五際也故)
　　(戊巳為五徳之中火土所居南政以戊取癸熱火秉/權則北政以癸取戊寒水秉權心與膀胱遞為主客)
　　(離坎治之左行丁壬為木則壬丁為金肝與大腸遞/為主客巽乾治之丙辛為火則辛丙為木小腸與腎)
　　(遞為主客震兊治之震兊所治為大地之首尾兼有/五運以宣六氣故震之下爻為丙辛小腸相火臨於)
　　(明水震之中爻為戊巳三焦游火臨於心包震之上/爻為乙庚膽雷木臨於肺良金故左行者乙庚為木)
　　(膽受命於肺而稱化金右行者庚乙為金肺授權於/膽亦當化木以兊金不化故但為金左行丁壬為木)
　　(肝制命於大腸而稱化木右行壬丁為金大腸受命/於肝亦當化木以乾金不化故但為金左行者丙辛)
　　(為火小腸輸液於腎而稱化水右行者辛丙為水腎/傳精於小腸亦當化火以少隂兊水不化故但為水)
　(内經以明水為相火之位盖辛庚之間有心包之火/乙丙之間有三焦之火少陽相火既潛於東方則厥)
　(隂游火自乗於兊位遺東西而舉上下故言少隂在/上則陽明在下風木在上則相火在下濕土在上則)
　(寒水在下以兊水而通震火故言寒水初運風木二/運燥火三運濕土四運相火五運燥金六運也其實)
　(有燥金則有良金有寒水則有明水有風木則有雷/木有熱火則有游火有濕土則有燥土寒水與明水)
　(交於西北燥金與良金交於正西君火與相火交於/東南風木與雷木交於正東脾以燥土自艮御坤胃)
　(以濕土自坤御艮為紫宫之門户故六氣灌輸間步/左右不可易也三焦心包亦為戊巳以其游行不用)
　(紀嵗故常在兩坤之中而合於水木之際然乾始於/西北陽明燥金為左間後丙而主戊則厥隂游火當)
　(用紀嵗故西北之始乾紀於心包壬丁為左間庚乙/為右間正南之中乾紀於君火甲巳為左間丁壬為)
　(右間坤之始於西南太隂左而厥隂右則君火紀嵗/中於正東乙庚右而丙辛左則三焦紀嵗戊巳所直)
　(間於四街上下所行各循其路也周易上經三十六/嵗以乾直子午坤直夘酉内經用之為子午之嵗上)
　(見少隂下見陽明陽明燥金則卯酉也上經坎離四/卦以象上下坤維之間左右東西三十六卦為少隂)
　(明水少陽相火大隂良金少陽旉木厥隂游火少陽/游火平行之道路内經舉其上下以例東西易包舉)
　(之䋲於任督以例八脈兩蹻之脈發於坎離終始於/頥大過衝帶之脈交於兩濟環於小過中孚乾在任)
　(督以通諸脈呼吸三息主間屢遷而皆與乾㑹故明/於陽隂之道路而後二篇之上下可得而識也已得)
　(其上下迺别其左右左右隂陽俞穴皆殊氣運亦别/約以爻象為主視其化勝以别主客乾戊之運上見)
　(戊巳下見子丑金火始革火土再合在於初二潜見/之㑹上見庚辛下見寅卯金水始流火金再革在於)
　(三四惕躍之㑹上見壬癸下見辰巳金水始達火金/再克飛戰之㑹屯為庚運太白司化子丑之爻上見)
　(金水下見火土盤桓屯邅寅卯之爻上見木火下見/火金或吝或明辰巳之爻上見土金下見水木或凶)
　(或泣故氣運者衰世之論也權化者季主之務也當/否殊方應違異致要以君相内外察其順逆别其邪)
　(正省嵗省月不失時日與運上下故曰天符執法嵗/直布令太乙主貴邪中行令者病中執法者殆中主)
　(貴人者死亦各其義也春秋元年己未運徳火戊嵗/徳土已三合為治太乙天符之㑹其年戊癸代辛丙)
　(為治少隂君火司天太陽寒水司泉其十一年己巳/土徳始變天刑嵗直其二百四十二年庚申木徳始)
　(究天刑嵗直其先甲午火徳再作衰於金土寒水在/下金勝風木司於右間其明年劉卷㑹諸侯於召陵)
　(是則呉遂入郢之嵗也又十二年乙巳天刑再直至/於丙辰是為嵗㑹邪中貴人呉越齊楚皆當之是越)
　(敗呉㩦李及齊人殺陽生之嵗也於是庚申春秋迺/終又九年魯朝於越又三十六年夏六月朔食火徳)
　(迺究土徳受之故五徳相繼各七十二年其合各一/百四十有四一卦之直各十二年一徳之運各十二)
　(卦其元各七十二嵗别其上下左右道路而天地之/疴可胗而復也凡胗天地視嵗星所在以别隂陽嵗)
　(陽在左則嵗隂在右嵗移一舎每舎為為一百四十/四分每舍而贏一分凡一百四十四年而行一百四)
　(十五舍故易七十二卦分為隂陽得一百四十四嵗/一為嵗直餘為左右間一百四十四嵗而復則百四)
　(十五卦矣古法以一千七百二十八年而踰十二舍/為一大周復反乾坤之始四千三百二十嵗而踰四)
　(千三百六十加二十三嵗而滿周天之辰與日始㑹/世厯推嵗星三百九十八日八十八分伏見一週行)
　(星三十三度六十三分七十五秒以嵗交之餘當星/合之度本日追嵗無復夐别雖復乗以十一除以八)
　(十三距古嵗次常後二宫非復聖人所用揆隂測陽/之故今以大象歳餘十三辰九分三釐三毫三絲并)
　(太數嵗餘四十五辰六分七釐五毫合為五十九辰/六分八毫四絲拆為二十九辰八分四毫二絲九一)
　(百四十五周而滿嵗分之常次四千三百二十三辰/加以兩嵗之餘而滿象數之定分四千三百八十二)
　(辰六分八毫四絲故一百四十六嵗而嵗移一宫春/秋襄公二十八年丙辰嵗在星紀漸於元枵又二千)
　(一百六十一年星在析木是其候也嵗星之候/既明而後五緯天泉刑徳福害可以間起也)
　
　
　
　
　
　
　
　
　
　
　三易洞璣卷五
欽定四庫全書
　三易洞璣卷六
　　　　　　　　　　　　明　黄道周　撰
　文圗經下
天以五直地以五闢直始於屯闢始於臨盖自屯而臨
八際矣直以右行闢以左旋屯右而咸左㑹於師晉兩
坤之端日月之中門也屯咸俱左上下序次頥過之交
而平於剥復日月之交際也故日在於臨其下為觀臨
則朔也觀則望也朔前之月謂之恒朔後之月謂之屯
望前之月謂之咸望後之月謂之蒙故日有四象天有
八際月行其間九道相依日月相距各如天地極度之
里故十有三度三十餘分而日月分舎一際之嵗各三
十有一故二百四十有八而盡日月之交際一候之日
當蓍之數一朔之數當際之嵗去其體質而得其用事
故氣候以正而朔望以次贏縮相視而後閏蝕可得而
齊也故日驟以南陸軌狹而步迅驟於比陸軌廣而步
舒月象於日始以疾而漸遲㑹於日終以舒而復迅此
天地之序也至日在臨分春於復其先三日交於小過
以視夏至遲疾之差四日有八而比還隂道至日在觀
分秋小過其後三日迺交於剥以視冬至亦四日有八
自舒而疾還於南歴故過者天地所為限剥復者天地
所不過也復之七日損益遲疾之準也月行四七自疾
而遲自損而益不過七日日月之限皆不過七故陽三
而隂四陽六而隂八食㑹之大率也復以七而御日臨
以八而準月復從日而右行臨從天而左旋故臨左八
月四十八候而抵於遯復終七日積度餘五而復平行
此易道之明著也故復臨者聖人之所均用也聖人之
為易之始於乾而宅元於坤謹在日月之動以正庶象
明著而已矣乾始斗建日月合朔退而不用以授於臨
臨者震之合體矣日纒於臨則月離於屯朔夕七度月
在於否於是復中螣蛇鉄鑕見於南方日月之始交也
其旦權中剥在端門夕宿於左建則在未濟矣未濟者
易數之逆始也故易自兩元而外又有四始焉復一也
臨二也屯三也未濟四也既濟之晝以為下終復濟之
夜以為上始屯從臨而左旋未濟導乾而右行故朔在
於乾其旦衡中其夕奎中月在未濟漸於天津其旦杓
中其夕婁中月在牛女次於家人於是則入於交際矣
故日歴五度而月逾六十有六五卦之度而及轉周之
限加二焉以為嵗朞之恒數益度之半而與天㑹故五
十有五而白道兩交十有三交而盡八表之際餘分之
積二百四十有八三周之而盡閏蝕之歴故易七十二
卦更歴一卦而竭餘於端進者以為盈退者以為虚盈
虚之間十日八十七分餘強而積於閏際五十六嵗更
歴一嵗而參章之總存以合氣之正去以分嵗之實嵗
實之餘一度四分六四餘強而積於蝕閏生於朔食生
於交交朔正半損益其間故損益者天地之大義也天
地之數不過五十益五以天故卦逾十一而交歴四象
損五以地故際歴八九而四氣終始損益之實不過一
三故一朞之日損百二十益百二十與月平行以為遲
疾凡月平行一十三度十九分度之七益百二十乗天
之數二十有五而與日交損百二十乗地之數彌月三
十而與日交兩者損益之所從始也一氣之日損逾五
度益逾五度與朔平積以為盈虚凡嵗平積六十有七
而閏倍嵗實前益章嵗以地之十後損候嵗以天之五
損天五積則去月兩交兩者損益之所從終也故日有
贏縮月有遲疾象有進反數有損益微芒屈伸以得以
失行於自然之謂道營於故然之謂歴易者行於自然
而營之者也易之為道三乗六爻而十有八變二十六
萬二千一百四十四卦數成於九而除於十三九相命
為二十七因而乗之七百二十有九復自相乗五十三
萬一千四百四十有一剖半周甲與易相逐故天有甲
歴易有爻象數有差積三義相推而日月嵗辰距逺不
忒此神明之撰也凡嵗之辰四千三百八十有三易歴
之嵗不及十三餘九而三故三百一十四嵗而盡易交
之變數歴之嵗不及一九三九之積故四百八十六嵗
而盡交數之物變者魂也物者精也魂者月也精者星
也萬物之精皆秉於星其魂皆交於月月以食生見星
之度星以月死見日之衝故豐者北際之日所以蝕始
離者西北之日所以交中坎者西南之月所以交始小
畜者南際之月所以望中也日蝕於豐則星見於列肆
日蝕於離則星泣於危月蝕於坎則日衝於月月蝕於
小畜則日衝於星四者所以誌兩濟之端也剥者卯中
之限交而入夷復者酉中之限交而出晉入夷之月望
於觀出晉之月望於臨日食於夷則月垂於翼日食於
晉則月吐於電月傷於觀則日在箕首月憂於臨則日
在參尾四者所以誌咸恒之象也故星者天之所以考
物月者天之所以陟魂星有定表日有恒晷月則無所
不之也屯在天弁需在天乳師在天相渙在天廟歸妹
在天馬困在天節益在天倉姤之為電震之為雷節在
土功履近於危家人在牛女之間升漸在津臺之㑹此
星之所以旌名也咸在咸池訟在卷舌蹇在閽寺豐在
貫索亢之為壯鼎之為鼎艮為長垣睽為輿鬼蒙為小
子觀為丈人此名之所以揆實也夫易之正名取精辨
物日月三易而象彖如一兩屯之行或左或右臨差其
間距一望實而精魂燦然以坤始箕未濟從之左右相
命六十四物舉可知也君子之仁曲成不遺其為義則
不可以散取參之不失斯與之矣故卦之為序非茍而
已也日次月交朔隂望陽或半或周或圭或璋進以命
之反以定之天旋於前日郤於後夫月則六虚皆游也
君子委蛇宅虚無家或之於坎或之於離一以為比一
以為師或坤或乾若居若遷要於不失其義則萬物之
精魄皆取之矣物先精而後魂道先定而後變變者從
月不變者從日日臨月觀兩濟之端判於屯元為造化
門
　(右圗即前圗左旋以恒蹇井豐繼於屯否臨頥之後/始屯而終於未濟故前圗屯恒象乾以為兩始後圗)
　(未屯夾乾而俱右行從乾逆數未濟漸升家人中孚/以追日道則中星月㑹其義一也前圗以直為經六)
　(分天面以定爻象後圗以闢為緯五分候度以步纒/離直者正於方位而黄道從之一升一降相距各四)
　(十八度為日軌之嵗經闢者通於交㑹而白道從之/各二十七交為月行之章道故當乾坎之間取臨以)
　(為交㑹之始臨先交朔在頥之上九尾十七度進於/箕二及斗五度而入陽歴較十三度三十六分八十)
　(七秒交於屯之中爻故屯為剛柔之始交如月先轉/在臨之三爻當箕三度則屯之上爻望與交㑹值入)
　(交十三日二刻六五以上望為之食故以初為朔始/屯為交中乾在北限陽歴之表黒赤相距二十四度)
　(極逺故為乾維黒道之端再歴六卦中孚之交入於/大畜在女四度而正月始朔距前屯後已三十日不)
　(在食限如月先轉在乾之三爻當斗八九度則中孚/上爻已入食限大畜初爻在二十六日五刻三四以)
　(上朔為之食故屯之上六泣血漣如中孚之上六翰/登貞凶大畜之初有厲利已是其際也凡月二十七)
　(日二十一分二十二秒二十四毫而周天三百六十/三度七十九分三十五秒退天一度四分六釐四毫)
　(一絲十九年二百四十八交而滿退天之度餘強以/㑹於章閏其交終之度三百六十三七九三四餘微)
　(折半之為交中度一百八十一八九六七餘微在交/終之前六度一十五分三十四秒入於正交謂之羅)
　(睺在交中之後六度一十五分三十餘秒入於中交/謂之計都日月相值經緯共離在交差二日三千一)
　(一百八三六九之内盈縮遲疾相較可知易以上經/三際為交中限食望之數下經四際并兩體卦為交)
　(終限食朔之數然兩交相并則朔望同移不獨八際/八表之為食限也易言陽六隂八即指上三下四倍)
　(言之非言陽六十隂八十為日食之分秒也但臨在/箕之初度則乾當斗之七度大畜當女之四度復當)
　(室之十四兩乾南北為赤黒之極維内隂外陽皆二/十四度剥復東西為黄黒之極維内隂外陽皆六度)
　(為八道出入黄赤之極差故舉臨舉剥復以定四象/兩交之準耳臨觀二交以代宓圗之剝復剥復二交)
　(以代前圗之乾坤故食見於乾從北望之則以為觀/食見於坤從南望之則以為臨食見於坎從東望之)
　(則以為復食見食於離從西望之則以為剥地有逺/近差有隂陽隨見所食有四泛而無定分故食之有)
　(臨觀剥復猶月之有震巽艮兊也以天度較之移屯/之交中為箕之初度使二矅遞郤而星體東旋則乾)
　(自為初疾之首中孚自為末疾之終軫角壁婁自為/中星以四象别之剛柔樂憂屯居蒙著四始之義亦)
　(可見矣故三易相交而屯始不變屯為化柄之首繇/西而逆行屯否臨頥未濟漸升家人坎需以為前圗)
　(不易之序繇東而順行屯否臨頥恒蹇井豐坎需以/為後圗中星之準前圗主日後圗主星中圗以星而)
　(誌月故退乾之星位為臨之月表也月表之周不過/六月為一中交而進六度一卦有餘十二月駕一交)
　(終而退六度一卦有餘閏蝕分數俱在一嵗七十二/卦之内嵗際之數則三四間起各依所序卦屯需訟)
　(小畜四交否為半交同人謙隨臨噬嗑剥无妄為七/交頥為一交咸遯晉家人蹇損夬萃為八交并為半)
　(交革震漸豐巽渙未濟為七交坎為一交凡半交者/二正交者二十六體限者二得三十交復交於屯而)
　(需為後際故每際三十一交實當三十一嵗以一際/之嵗當一交之數則八際二百四十八嵗當十九年)
　(之二百四十八交以際嵗乗其交數六萬五百四交/而盡易之交道故易之序卦二百四十有八日月之)
　(所交㑹也易之進反七十有二加一距一氣朔之所/盈虚也日行盈縮初未兩限各差四日八分二十餘)
　(秒而象於象限月行遲疾初未四限積度各餘五度/四二餘秒而復於平行凡月平行十三度三十六分)
　(八十七秒半每二十七日二十一分二十二秒二十/四微而交終三百六十三度七十九分三十四秒三)
　(分交終之度每分百二十一度二十六分四十五秒/以度為分損益月行之數疾遲各限七日於平行度)
　(益百二十一分二十六秒四十五微得十四度五十/八分十三秒為疾初之極於平行度損百二十一分)
　(二十六秒四十五微得十二度一十五分六十一秒/為遲初之極初未加減各得平行十三度三十六分)
　(八十七秒合之即為食分前後之度遲疾前後轉積/之數又益三十四分二十四秒為二十七日五千五)
　(百四十六分與日滿㑹半之即為轉中食復之數遲/疾前後交積之度凡月轉中轉終交中交終皆不及)
　(易行三六四七之數而易以三六四七距其朔望之/差轉差一日九分七釐五毫九絲九微交差二日三)
　(分一釐八毫三絲六忽交轉二差以視朔日平其書/夜則差數睹矣故易之一際三十一交只有七卦加)
　(兩體為正交中交除之則二十九交朔實平積之日/數也以朔實平積八際乗之為章閏之月以遲疾盈)
　(縮加之為交食之數不過二端其/中星直度卦數積運著在下篇)
　文圗緯下
日月右旋贏縮遲疾　　　星象左旋晨夕見中
　黄道(二百七/二百)　　　　　　赤道(約度/去分)











　
　
　
　
　
　
　
　
　
　
　
　
　
　(右圗以四際各置象限每際自分三限為一朞之日/只宜約分為三百六十今加黄道大小餘為盈縮遲)
　(疾之準合其餘分以通轉限者示白道交周之嵗也至/凡日行一度置為萬分冬至疾極加五百四十八夏)
　(遲極減五百四十八二分之間以二十為進退故日/之盈縮至五百  八則損益之分日六分有二遲極)
　(而盈縮極而疾至五百十八則損益之分日五有六/日之損益六分有二則八十八日有竒而行赤道)
　(九十一度三十餘分之交日之損益五分有六則九/十三日有竒而行九十一度三十餘分之交此二分)
　(先後約差二度四十餘分繇距晷之有因其非闗日/道之有舒驟也盖日道如綸躔於天體髙庳南北而)
　(分濶狹斜袤相倚弧背正等猶月行入轉之分遲疾/每道皆然亦非以八方濶狹為月行之舒驟也月行)
　(損益三分嵗實以為餘分盈縮之數日行盈縮八分/嵗辰以為餘分遲疾之極凡日餘五百又益四十八)
　(以為疾終之數不分平立二差但以倍命餘以半命/實以六二五六為消長之法故八分五百四十八為)
　(四千三百八十四周歴嵗辰而餘其一以十六開之/為二千一百九十二月之分三日之分兩雖為餘分)
　(與全度相倣也舊法二至前後分盈初縮末縮初盈/末二限今離為十二其法不殊唯别月限轉交之舍)
　(耳七十二卦隨可入交無一定舍要其起例啊積致/也白道一交退一度四六四一二百四十九交而退)
　(周天之度尚餘六分七釐餘强為交㑹之始分嵗十/三交餘十一日四九八六凡三十一嵗而盈周天之)
　(交尚餘朔實二日○八九六為交差之後際故易一/際三十一卦八際二百四十九卦以為月交之準其)
　(原起於易數七百二十有九各自相經六經七百二/十有九為一嵗之辰不及九次二百四十三嵗不及)
　(二千一百八十七次倍之以為日行消長之分所謂/星之為物也易體六十有四各有相經四千九十六)
　(又乗體卦二十六萬二千一百四十四以嵗甲分之/每嵗之辰不及十三次九三三三比月平行十三度)
　(三六八七尚餘五六之數以白道退天推之十三交/退天十九度三釐三毫三秒去易退嵗之辰十二次)
　(餘一次九分三釐三毫三秒度之約分亦相倣也月/行三十一嵗而交餘過分易行三百十嵗而縮分及)
　(厯所謂月之為魂也故知體數有定而微𣺌難求天/以體數相準而秒忽相推日月餘分與易道表裏斗)
　(差愈移則宿度日轉濶狹圓斜積日自均唯體數二/易歴久不變自當以易為本酌其餘分以為進退也)
　(月行九道其法始於圗書圗列重爻星分内外圗南/二七圗北一六重星之間為黄道中洛書北月出入)
　(内外陽歴在朱天七圖之南則隂歴在元天一圗之/比隂歴在元天六圖之北則陽歴在朱天二圗之南)
　(陽歴在蒼天八圖之東則隂歴在素天四圖之西隂/歴在素天九圖之西則陽歴在蒼天三圗之東八道)
　(分書交環其間八經三十為二百四十餘分四百九/十有一故月交之率二百四十五日而盈縮九匝人)
　(居五十之中四望圗書周旋相交五準四餘以為羅/計十五少絀以為算㑹故月行一交而羅計逆移一)
　(百四十六分三十一秒微強為十五之蔽虧外望交/星重為三表圖之外周凡三十星與書出入相距六)
　(度逺者不過六度二分以白道之去黄道除黄道之/去赤道六與廿四以四為差得隂陽相距之道圖之)
　(中周容交道以書四十交圖三十得一千二百以十/紀之為萬二千得九百七十嵗閏圖之内周一四二)
　(三遞為羅計月出黄道東則為青道青道内外二為/天首一為天尾出黄道西則為白道白道内外一為)
　(天首二為天尾出黄道南則為朱道朱道内外四為/天首三為天尾出黄道北則為元道元道内外三為)
　(天首四為天尾前後分交在交終之前六度一十五/分三十四秒謂之中交二交中之後六度一千五分)
　(三十四秒謂之中交二交前後約六度以上而日月/合蝕凡十九年二百三十五月得二百四十九交餘)
　(三度八十四千九百嵗而餘三百八十四度除一嵗/去十九度二分而與天㑹故十九嵗二分為日月之)
　(都㑹三十一嵗為卦象之都分贏縮進退與地行相/準率百九十二年地日差躔三度其遲疾贏縮在一)
　(周中與日行等故著日/行不復著地行之差)
　
　
　
　
　
　
　
　
　
　
　
　
　
　三易洞璣卷六
欽定四庫全書
　三易洞璣卷七
　　　　　　　　　　　　明　黄道周　撰
　孔圖經上
漢之北維發於斗建南抵於弧矢漢之南維發於天廟
北抵於積卒苞旋三垣衡司其中故觀於斗漢而天道
乃曙矣闓陽之南謂之南門其北二十四度為太陽門
天門之中闢於角端艮震之間萬物之所終始也故日
宿於右天動而左蒼龍乗寅升於東方帝子出豫而天
下之命繫之矣萬物之性貞於極其命亨於日日行一
度而厯十二舎旦明方交而神集其下以十二舎領於
八際七曜従之以輯以次故帝出於進賢之右而齊於
鳥嗉之下相見於弧矢之内而致役於天街之外説於
西更戰於兩旗勞箕成氐此其前率也以類求之則屈
申之義見矣故物著於地朔生於東震出之元謂之帝
宫視曰所在而左右互取故雷木廟也而火宅焉兌金
府也而水是瀦五精所庀各以兩化水火四正以界三
氣此八卦之序也艮五也而在東北坤十也而在西南
艮以帝庭非人所司坤為鬼藏而神治之三八二七相
命於左四九一六相命於右此兩藩之樞也易以八卦
互萬物之位以兩藩叶鬼神之紀乾坎巽離之間章漢
之南北際也坎湛而乾髙巽潤而離燥内裁陽杓外懸
閣道叶物精魄以承五十之治君子察於此三者則易
之妙言者至矣君子之理未至於命則辨物其宻者震
軫也震在雷門達於進賢其西為太㣲之垣垣當衡中
公卿之前謂之益益西為左執法左執法謂之噬嗑噬
嗑則入於翼端門之中謂之復復罘罳也端門小西著
於屏其上為帝太子帝太子出主也主器之後謂之従
官従官隨也其上斗魁理勢之下謂之无妄无妄之西
入於張屯在鳥嗉鳥嗉之中謂之頤自震而頤四十五
度五物各九而歳星為之主熒惑次之歳星之精一百
三十有二去一而為距日之度熒惑之精一百有八三
加十二而與天進退二者帝震之主使也震出矣而齊
於巽巽先為恒恒在斗魁之前巽者相也廟也廟西南
謂天禝天稷而上三能相比謂之鼎耳鼎耳西上至於
文昌謂之升升西積尸謂之大過井鬼之間謂之姤井
在水位謂之井兩河之戒飭蠱以事自恒而蠱四十五
度五物各九而巽為二首巽治六庚自天廟而西至於
天庾婁奎之際百三十一度歳星之所夕税也蠱治六
甲自天狗而東至於杓中亢角之際百有九度歳星之
所寅餞也古之為治者懸其德柄必善候歳德所在以
其先後申命其事巽蠱之謂也蠱西弧矢謂之豐豐取
北際在解之上以為弧矢弧矢之西為孫孫謂之家人
井鉞而南圜以野雞野雞雉也雉謂之離納參後足謂
之明夷伐前左足謂之革兩井而上謂之同人五車而
南謂之既濟丘園之中謂之賁自豐而賁四十五度五
物各九熒惑為之主離為三首而革正治之離之牝牛
革之已日皆取諸坤坤取諸艮已叶諸戊井參之間至
於氐中百三十四度先已之中熒惑廼留參觜之間至
於房氐百四十四度先已之端熒惑廼退益西而還先
戊後戊則亦猶是也故火自震来者殿於坤火自離上
者殿於艮五十之間日月之所取𠂻也豫者坤維之始
也其上為噣其下為苑苑中謂之觀苑西謂之晉囷中
謂之坤胃間謂之萃大陵之西謂之否將軍而南謂之
比剥則末也五行之所歸末也金出於土土繕於火君
子存餘而食其通小人棄餘而食其窮夫以五德之窮
而慢上遷化不圖其反者則維小人乎故復之於豫謙
之於剝君子所厚末而反始也自豫而剝四十五度五
物各九坤為四首而填星為之主填星之精一十有五
參合四德為二百五十五半之以為填星之進退大陵
而左至於右翼一百二十八度填星眎之萬物之所致
役也役而後説之説發於屏端附轂之路也附路之西
謂奎奎謂之履壁謂之節奎則執也壁則反也損盈於
益及分之端也損在天皇之前復在五帝之後萬物皆
勞於損而益於復歸妹室之始中孚室之中也萬物之
治皆治於室而弗於室孚而後睽睽而後臨大人正家
外言不譁故人皆正其命而悦其正是坤之子食於其
母故太白治兑而辰星次之兑者金水之藪也太白之
精一百五十六四分其際為合伏之日遲行逺極不過
四十五八際之五候也辰星之精八十四四分其際為
遲留之度逺極之數不過二十四宿道之兩界也兩物
在乾坤之間日德之所親也乾之始夬發於天綱上表
於棟宇人星所居謂之乾始車府而西謂之需需及成
謂之大畜畜極廼壯壯則敗敗廼小畜畜小廼大大畜
廼泰泰以其旗鼓西决於危需自天壘而上大畜自車
府而下或角或牙或樂或嗟辰星已出則太白為之主
辰星未出則太白為之客主則戰也客則敵也故自夬
而西距危於牛二十許度辰星守之已壯不留主客廼
泣自大壯而東距女於危二十四度辰星守之已夬不
退主客乃哭戰終而坎受之坎勞也勞先於困困極也
訟健也斗井者坎離之平也南北之懸斗井廼平故網
罟設於南而闗梁設於北蒙以雜著在支漢之中解以
肆宥在棓紀之外渙帝居也未濟尾也尾以必濟而憂
師以左次无咎自困而師四十五度五物各九而辰星
為之主萬物之數皆始於辰星三加節數以為熒惑歳
填之物水土之合是生麗澤故辰星五周而合於太白
餘分四百五十乾兑之精炁也三周而合於鎮星餘日
三十水土之命物也七周而合於熒惑過日亦三十勝
氣之分射也三周而合於歳星餘日五十有一水土之
原始也故辰星者四物之所共取也日寄其精月寄其
魄以為勞主故物所共取勞終而後艮成之艮始於咸
咸在兩咸之中精物之所眡表也遯蹇在於天門臣德
之所耀也艮動而知止過㣲而知過無成而齊之為漸
無成而見之為旅四德已成受役不疑盖謙謙而止矣
重蹇何勞重謙何成自咸而謙四十五度五物各九而
填星為之主填發於蹇至於牛女九十四度東至歸妹
百二十八留退於夕正兑之中也自艮而鼎宿於員官
九十四度西至於狼弧百二十有八退留於晨齊見之
㑹也乾巽方中則坤艮兩交填在戊巳逓為晨夕戊以
東北入於西南已以西南營於東北坤艮不交則東北
失利東北亢也西南婁也解去其戊革竢其已剛柔相
次南北際也夫易之為道利柔而不利剛貴交而賤獨
五精之動遲以為疾進以為退平行之為留平極之為
伏故五緯差歩無競於日者逺疾而近遲遲順而疾逆
人倫之紀禮所𠂻也魂従精氣従質情與質召質與氣
化好惡不殊而登降致異故通於辰月之等逺近相麗
則精義和理思過半矣萬物之命或旉或枯或盈或虧
虞於出者憂於見榮於成者劇於戰役齊勞説不能相
為也察其精物以研其幾仁以先之文以賁之信以治
之義以裁之智以綏之仁踰逺而能博智不逺而復三
德盱衡皆百八十度明庚興疾不過二十故智義之間
天下之至㣲者矣天下有聖人作則必詧於五中而知
日德之所為者乎
　(右圖以出齊見役説戰勞成為八方之位即所為後/天圖也仲尼櫽括彖義以八字為妙言之藴彼此相)
　(加則德象自著焦贑本之以為易林邵氏襲為私義/但文圖未有分位唯坤言西南得朋蹇言不利東北)
　(解言利西南耳蹇解皆在東北必反易乃在西南坤/自在西南必反易乃在東北凡天象下垂以日躔為)
　(中天覆地仰如鏡映地南北不易則東西反易東西/不易則南北反易故如孔圖不交則山在東北澤在)
　(正西既乖通氣之義風在東南雷在正東亦無相薄/之緣先後二天卦序邈然不相及矣今如商周之交)
　(日在女四度則夬泰之間為日躔中乾巽不易坤艮/互易至於六月日在張七度恒頤之間則風雷相薄)
　(又至十月日在斗十三度乾坎之界則艮兑相交山/澤通氣矣不獨日躔隨一晝夜次舎皆然即所立方)
　(對靣不易而左右皆易仰覆之義也今以同厯日女/四度一乾二兑三坤四離五巽六震七艮八坎隨氣)
　(交之則冬至中間一十五日皆乾而前後兩氣大雪/小寒皆在乾中戌與亥交始於大壯終於大畜四十)
　(五度是周易之所首乾也右旋而大寒立春雨水皆/在兑中驚蟄春分清明皆在坤中穀雨立夏小滿皆)
　(在離中芒種夏至小暑皆在巽中大暑立秋處暑皆在/震中白露秋分寒露皆在艮中霜降立冬小雪皆在)
　(坎中值其中界則貞卦未易以至外卦互易值其交/界則左右貞悔八際皆易矣元厯日箕九度入坎右)
　(三在於未濟為乾坤之一終節氣入交退周三十八/度今厯日箕四度在坎中師為坎離之濟始節氣入)
　(交退元五度皆自震艮以為起止如隨際立中以交/左右則乾居西北之中乾需大畜大壯交而之右夬)
　(泰大有小畜交而之左坎居正北之中坎蒙解渙交/而之右訟困師未交而之左斗差星舎與月道交周)
　(互易之義一也凡易八方水火各一金木土各二然/震為龍雷以木合火兑為江湖以金涵水故震兑相)
　(配而五行體均以震御兑則為益以兑御震則為損/損益相抵則為咸恒咸恒宅中則乾坤處肩以為否)
　(泰坎離東西以為兩濟艮巽處足以為蠱漸蠱漸外/而損益内也故易以乾坤坎離綱紀上經咸恒兩濟)
　(綱紀下經所以表裏兩垣正天權之治也震始於軫/末艮終於角初前當三門後臨閣路為日月平交終)
　(始之端隨日所臨而星在東方即為帝宫帝宫所出/星見於晨帝宫所説星見於夕故易以震艮相迓順)
　(而留者為頤以艮震相背逆而退者為小過坤免之/交為觀大壯乾坎之交為需訟巽離之交為家人睽)
　(所以平秩五物眡日位之衝也二義者一以精物正/其體一以進退候其動而艮坤二卦為鬼神之門艮)
　(前咸謙為左樞右樞天帝之前庭坤後萃坤為少丞/少府后宫之北户前後反取故乾鑿度以坤為人門)
　(艮為鬼門地形經曰地土之餘積陽成體石亦通氣/萬靈所止大齊而出至於吕申不顯其路故曰冥門)
　(制靈曰天有四㝠易有二道盖謂坤艮也緯書猥庸/誠不足稽然易象不焚去古未逺以是占之五十之)
　(㑹貫於中垣神妙之言是其一端矣十家以坎納戊/以離納已又酉未巳在於西南卯丑亥在於東北皆)
　(納已而不納戊故易以坤艮皆利西南明坤艮之皆/納已也今以五分艮以十分坤則戊宜屬艮已宜屬)
　(坤要其分納則皆屬已如用六甲者六戊之半分隸/巽乾六已之半分隸艮坤用五子者列支之中戊巳)
　(相直皆可相通也圖書圓畫為星象之表河圖蒼龍/起於東方朱雀行於南域白虎列於西維元武纒於)
　(北際洛書則東北同纒而西南反易為五物出入晨/夕之段凡五物之數各自參加故曰參伍水精一六)
　(為參伍之始置圖書之位以一六自相參加得一一/一者為三數六六六者為十八數一一六為八數錯)
　(而三之為二十四數一六六為十三數錯而三之為/三十九數合得水數者八十有四因而加二以為二)
　(七火精之始得二二二者為六數七七七者為廿一/數二二七為十一錯而三之為三十三七七二為十)
　(六錯而三之為四十八合得火數者百有八凡火之/餘水二十有四木之餘火金之餘木各二十有四即)
　(生成相推共四百八十為四精之體也土數十五去/十得五互參八物二百五十五合七百三十五為五)
　(精之體數五精互參各據三以為疇上下十五以為/數通七百二十九各自相乗五十三萬一千四百四)
　(十一為五精之終度半之為二十六萬五千七百二/十半與周甲之日㑹六乘全數而餘一年小餘二千)
　(一百四十三五精月孛㑹於交初小之為三百六十/三度七十九分三十四秒中之為三百六十三年三)
　(千三百二十七舎大之為三百十八萬八千六百四/十交其餘一度四六三九與一年二千一百四十三)
　(分秒㣲殊而消長一也五十之中以為日月月本於/日故皆謂之日一六九四函於五十之間故辰星太)
　(白行不逺日一在十前謂之晨辰星晨見一十六度/凡十五度日光而一為水德六在五後謂之夕辰星)
　(夕見一十六度凡十度日光而六為水德四在五後/謂之夕太白夕見九度半五為日光而四為金德九)
　(在十前謂之晨太白晨見十度半十為日光而九為/金德辰星距日廿一度而留十九度而退十六度而)
　(伏又十六度而見十九度而留廿一度而進十六度/而伏凡百一十六日而與日兩合度如其日距日甚)
　(逺不過廿四度四六之數也四十六年而二百九十/合約其合日百一十六則皆水數也太白距日三十)
　(度餘而留廿四度餘而退九度餘而退伏十度餘而/晨見又二十四而留三十餘而進凡五百八十四日)
　(而與日兩合度如其日距日甚逺不過四十五度五/九之數也八年而十合約其合日六九倍四則皆金)
　(數也歳星三百九十八日八十八分而厯天三十三/度六十三分七十五秒伏見十三度以其本數一百)
　(三十二以二十四為進退故一百九度而留一百三/十一而退又一百三十一而留一百九度而進距十)
　(三度而合皆木數也八十三年而七周天合日七十/六木火之㑹也熒惑七百七十九日九十二分而厯)
　(天四百一十四度六十七分六千五秒晨夕各伏七/十二日伏見二十度以其本數一百有八三加十二)
　(以為進退故一百三十四而留一百四十四而退又/一百四十四而留一百三十四而進距二十度而合)
　(皆火數也七十九年而四十二周天合日三十七疾/度七日而行五度火土之㑹也鎮星三百七十八日)
　(九分一十六而歴天十二度八十四分九十一秒伏/見十八度以其本數二百五十五半之為一百二十)
　(八三損十二以為進退故九十四度而留一百二十/八而退又百二十八而留九十四度而進十九度而)
　(伏參合三辰亦土數也五十九年而二周天與日合/度五十七金火本土之㑹也凡五星之行皆近日而)
　(遲逺日而疾疾甚而後平行平行之為留留極而進/進之謂逆進極復留留久而遲乃與日合唯金水二)
　(星有順逆兩合太白最遲約四日退五度有餘辰星/最遲約一日退一度有餘其餘平行與日同度歳星)
　(最遲約四日而退一度熒或最遲約七日而退五度/填星最遲約七日而退一度退者逐月與日而右旋)
　(進者依星與天而左轉五精進度唯熒或五十八日/行十七度三十分為極迅歳星九十三日行九度七)
　(十六分為次疾填星一百五日行七度二十五分為/又疾太白三十四日行十五度辰星廿二日行十五)
　(度為進天之數餘俱逐日不及於天矣五星盈縮有/卧立二差加損平度歳星加盈至六七度熒惑至二)
　(千五度填星三度金水不過四六如其體數而終始/復還遲以為順疾以為逆退度即逆數其義一也)
　孔圖緯上
八際星纒(陽/厯)　六甲周象　　　　　　　反卦(隂/厯)











　
　
　(右緯所著出齊見役説戰勞成相因為義下繫五精/所屬即圖書之文也河圖三成以蓍為序水火相交)
　(四維逓推反而照之乾得九而居西北坤得六而居/西南巽得八而居東南艮得七而居東北推正於隅)
　(以定四維易之外成也一與二交故坎得一在九七/之中離得二在六八之際三四不交故震得三而在)
　(左兌得四而居右易之中成也五與四交故兑得九/而従乾五與二交故離得七而従坤五與三交故震)
　(得八而先巽五與一交故坎得六而先艮五與九交/去十而得兑五與七交去十而得離五與八交去十)
　(而得震五與六交去十而得坎易之内成也易以此/三成定八卦之位蓋自羲軒而然不得文孔也洛書)
　(縦横各十有五曲折相命為七百二十有九每卦一/際四十有五凡得十五者三以命六甲之日震始於)
　(軫其日甲寅先木而後火周厯八宮六八之爻四十/有八三其十五而餘其三坤艮之餘土也人生於土)
　(禀精於日日躔一度而厯十二辰平地出入以為夘/酉即其生辰加其周度精物所出見於夘方謂之帝)
　(宫各測四十有五以為出齊見役説戰勞成之限約/天之度納虚於交視其日甲以為主客主客精物視)
　(其克合因其命言以别其淑慝日有分度度有納分/星有分舎舎有合次甲有分物物有合德芋尹無宇)
　(曰天有十日人有十等晉伯瑕曰六物不同民心不/壹事序不類官職不則同始異終胡可常也本之於)
　(易則其常者可推矣易與春秋皆謹日月春秋致詳/於干支易唯蠱言六甲巽言六庚革言已日耳春秋)
　(之用不在干支故言干支易之用在干支故不言干/支今通八際所屬北方坎水得壬癸之中兩干各四)
　(東北艮土癸甲二端中為己丑亥夘従之而虚其一/一者戊也正東震木得甲乙之中兩干各四東南巽)
　(木乙丙二端中為戊辰寅午従之而虚其一一者已/也巽為乙巳當於天廟而言六庚以乙為庚之合蠱)
　(為丙寅當於兩界而言六甲以丙為甲之子也分度/所直則鼎初庚戌巽先三日四爻在丁豐初甲申蠱)
　(先三日四爻在辛舉先以該後言蠱合金土之用而/巽得水木之主也離已坎戊各従所納乾戌巽辰又)
　(函兩戊故五十之德周於八際矣土德五十九年而/二周天與日合度者五十七以土合日三百七十八)
　(餘九一六行星十二度八四九一之數計之凡二萬/一千五百五十一日行星七百三十半餘一度八十)
　(九分以十二乗之為二十五萬八千六百十三日八/十一分四十四秒益以易歳之一則當易之全數餘)
　(二日八十餘分以辰當日為七百九歳之厯矣木德/八十三年而七周天與日合度者七十六以木合日)
　(三百九十八餘八十八行星三十三度六三七五之/數計之凡三萬三百十四日八十八分行星二千五)
　(百五十六度四十五分以十二乗之為三十六萬三/千七百七十八日五十六分益以易歳三之一則當)
　(千歳之厯火德七十九年而四十二周天與日合度/者三十七以火合日七百七十九餘九二九行星四)
　(百十四六八六五之數計之凡二萬八千五百八十/九日三十分行星一萬五千三百四十三度四十分)
　(以十二乗之為三十四萬三千七十二日益以易歳/四十四分之十二則當九百四十歳之厯矣故易數)
　(五十三萬一千七百四十一填星得半以為其主顯/於坤艮而藏於巽乾火木參之各萬一千五百二十)
　(以為進退以辰當日㑹於千歳之至故以歳星為始/填星𠂻之進退絀伸則填星其最近也五物之行各)
　(當其舎震際二七以為木火巽維三八俱為歳星離/中三七俱為熒惑兌際四六以為金水乾維四九俱)
　(為太白坎中一六俱為晨星河圖諸書言營室為清/廟歳星之廟心為明堂熒惑之廟南斗為文太室鎮)
　(星之廟亢為疏廟太白之廟七星為員官辰星之廟/通占厯以昴星房虚為四日垣日之所升畢張心危)
　(為四月垣月之所陟角奎斗井為四木垣木之所喜/軫壁箕參為四水垣水之所樂亢婁牛鬼為四金垣)
　(金之所樂氐胃女栁為四土垣土之所喜尾觜室翼為/四火垣火之所利亦以日月在五十之端與土相乗)
　(宅於四維金木水火各承土德以迎月日北齊張子/信言月行遇木火土金向之則速背之則遲又言水)
　(星晨夕三十六度内二十八度外有水火土金一星/有者見無者不見蓋辰星最疾合伏期迅日光相奪)
　(宜其然也然則水星當在土位軫壁箕參當為土之/所居女栁胃氐當為水之所治而氐見水涸壁見土)
　(工大陵治胃司空宅軫厥象殽雜所繇来矣諸家猥/庸穿鑿取度愈俗愈逺今觀四七亦無定躔五精亦)
　(非一廟而河圖所候厯久不爽稽其分度木在營室/十六度間唯九十十二為其主舎七八十一為其所)
　(好三十四十五為其所樂火在明堂唯一二度其所/宜居過此句己王者惡之鎮星在南斗甲午癸巳丁)
　(亥辛巳甲戌癸酉為其本舎壬辰辛夘戊子庚辰巳/夘丙子為其所樂南斗為文太室則東井為武太室)
　(井斗皆為天之延道土德所蟠其在東井好惡之情/猶之南斗也鎮星兼治兩室熒惑兼治兩廟熒惑在)
　(翼猶其在心太㣲明堂疑其不在天王矣亢主太白/九度之中皆為所利八宫值之等於日月辰星之在)
　(員官不利初度三四之間日月所交垣廟為尊此其/大較也要其行限自以遲疾進留日數為凖歳星合)
　(伏一十六日酌行三度晨遲次遲各二十八日各酌/五度次疾又疾各二十八日降三而一其留二十四)
　(日進九十三日皆為退度約以二八四七三八六八/以為進退去合伏之日餘日百八十三以為歳星之)
　(分段約日平行八分四十五秒則八分四十五秒為/木度之日分二八四七三八為木星之日限熒惑合)
　(伏六十九日酌行四十六度晨遲初百十六日酌行/七十五度中百日酌行五十七度末六十八日酌行)
　(二十二度留進六十五日酌餘七度半其合數約以/七九八七六七四七七八以為進退去合伏之日餘)
　(日三百二十一以為熒惑之分段約日平行五十三/分一十八秒則五十三分十八秒為火度之日分八)
　(七六七四七為火星之日限填星合伏二十日酌行/度半自遲而疾六十日酌行四度自疾而平五十五)
　(日酌行一度極疾一百次日皆為退度約以四五六/五九五以為進退去合伏之日餘日百六十八以為)
　(分段約日平行三分三秒則三分三秒為土度之日/分四五六五九五為土星之日限太白兩伏四十五)
　(日酌行四十六度初遲百日酌行百二十度次遲八/十一日酌行八十九度末疾四十九日酌行三十度)
　(自留而進而伏又二十二日存餘二度約以六九七/七六七四九七七以為進退去合伏之日餘日二百)
　(四十六以為分段各以距日之度以為實分辰星兩/伏二十九日酌行三十一度自遲而疾自疾而留二)
　(十九日酌行二十六度餘强并兩伏之日二六三六/以為進退各以距日之度以為實分凡五精分限各)
　(以距日之度視其逺近以為盈縮木自一百有八而/上加日三八至百三十二而軌疾先天火自一百三)
　(十二而上加日二七至百四十六而軌疾先天土自/九十六而上加日七五至百二十九而軌疾先天太)
　(白甚遲三九而近甚疾五九而遥辰星甚遲三六而/近甚疾四六而遥進退盈縮不過五十熒惑盈縮至)
　(二十五周數及年盈縮更始圖書之中所謂範圍不/過也五精本數有卧立定泛四差以一九二八三七)
　(四六通扵五中横斜相交所謂倚數雖與星度差池/而招差之原包始於此交卦之分隂陽即晝夜度従)
　(地視極以外觀内百二十八卦山澤雷風各復相交/亦與文圖自為表裏也)
　
　
　
　
　
　
　
　
　
　
　
　
　
　
　三易洞璣卷七
欽定四庫全書
　三易洞璣卷八
　　　　　　　　　　　　明　黄道周　撰
　孔圖經中
兩漢之環在肩髃兩極相屬上與下兩濟之平弧與旗
因弧與旗為髀矢故北極覆囱三十六度南門始中則
附路北没陽亢於附路之上龍戰於南門之下上下相
視四九為度環經其間一百二十上下之所為經道也
故上下徑率一百八十離為三十平行象復五度有四
中孚小過平於其間矣孚過而上益以兩濟五度有四
而坎離廼交南縮則北贏下贏則上縮贏縮相距四度
有八兩濟受之以叶二分而平南北晝夜明晦交㑹出
入之所為多少也故易有緯有經有倚有平有圜有方
有圭有璋六子之治以承至終衡於中央従之如水負
之如扆權於杓梁以知其始故易有三首軫角之間聖
人之所治也軫左天稷角西積卒兩漢所入如下崑崙
以照然谷曲而取之則兩蹻隂陽在衡柱之下矣凡卦
之變一十有八其度寸有八分自屯而艮自蒙而震四
十有二卦七尺五寸六分五指之端接於兩市手三隂
陽之所齊也手中衝而上七寸二分大陵陽谿次於居
􁏋兌與巽直諸脉所㑹謂之脉口兌巽而上復厯四卦
七寸二分曲澤而下郄門而上坎離廼直交於臍中京
闕相次日月更舎萬物之所繫命也故坎離者天地之
要系也坎離而上候以上坎離而下候以下坎下四寸
五分兑上四寸五分諸陽之脉㑹於小過離下四寸五
分巽上四寸五分諸隂之脉㑹於中孚中孚小過兩者
坎離之中經也坎上一寸八分謂之頤頤謂之曲澤曲
澤而下一寸八分直於水分謂之既濟離上一寸八分
謂之大過大過少海亦氣滙也少海而下一寸八分直
於腎俞謂之未濟兩濟者尺脉之凖弧旗句股之所均
也故自艮震而上頤大過而下尺六寸二分諸息之動
著隂陽之候備矣故天地之沴診諸水火風雷之沴診
諸水火山澤之沴診諸水火屈尺六寸伸尺六寸而鬼
神之能俲日月之智得則必有道矣艮震而下以為鼎
革鼎革者萬物之始變也頤大過而上以為无妄大畜
无妄大畜者萬物之始定也自无妄大畜而上十有二
卦二尺一寸六分天地治之下腕㢘泉袤於臑㑹上於
竅隂竅隂而下五寸四分屯蒙需訟師比三者水德之
所升究也嶽瀆上蒸雲雷廼施目以之明鼻以之聞舌
以之柔火升其間則乾元不生故自乾元至於師比六
寸有四分體㑹之上准也師比之下交於履畜上九一
尺至於謙豫謙豫一尺交於剝復剝復之上十有三寸
而與准㑹故掌距一尺與易方量以九則之頂踵二極
是為聖度天地所植以為表景故為度以取表表以取
景靈景著於内聖度節於外剝復之間謂之鳩尾鳩尾
而上謂之中庭中庭而上謂之膻中膻中外平衡於神
封其外乳中為噬嗑賁膻中而上謂之玉堂玉堂而上
謂之紫宫神靈之藏三寸六分其外膺窻上於屋翳出
於肘下謂之天泉内衡一尺在於臨觀神靈所居華蓋
之間謂之隨蠱其外庫房其内域中璣璇上下謂之謙
豫其内腧府其外氣户自鳩尾至於璣璇聖度一尺三
停准中以節三部上參之為乾下兩之為坤屈腕而交
之臍中為坎離伸手而交之督間為巽兌任外為艮震
故自闓陽而下至於鼎耳鼎耳而下至於平道各三十
度掌距二尺神明之所取直也平道而下至於平星十
有五度上為石門下為闗元萬物所衡金炭以銓孚者
之謂孚過者之為過不有小過安取大禍聖人之於天
下何亢何抑平乎其若席下可以揖上可以式平乎其
若較何驂何服左可以舞右可以逐自孚過而上謙豫
而下各有九寸天地山雷㑹於尺澤其上主剝則其下
无妄其上主復則其下大畜臟腑始交神明之所著戍
也神明之寶存於畜日月之魄耀於復何以畜之在腹
何以復之在目多妄多臧多臧多亡臟腑之間日罅不
通蛇孽蛔妖孰圖其工聖人為之静以鏡静動以鏡動
故為隂肘以治胸陽肘以治腹絀肘交臍為坎與離納
手啟足坎離乃互尺澤而下尺六寸二分六子之所専
治也故六子柄令則天地為之讓治矣天地所治上至
於肩井下至於商丘星辰所行涓泉所流六子間行則
持載貞治之故屯至於无妄雷次而左隨為之輔噬嗑
為使集於少陽為天之左間則地從治之蒙至於大畜
出次而右蠱為之輔賁為之使集於陽明為天之右間
則地従治之革至於咸澤次而左其隂為風困損為輔
蹇家人為使集於厥隂為地之左間則天従治之鼎至
於恒風次而右其隂為澤井益為輔解睽為使集於少
隂為地之右間則天従治之離交於右兌艮従之自為
主使坎交於左巽震從之自為主使主柄既發祠器不
奪與之為有名與之為無為以父與子天地廼理故臟
腑之候見於闗尺六子專治天地則有不事也故中部
九候上絀於臂下盡於指神明所處下以為營稷上以
為廟市吉診見於爼豆凶診見於軍旅屯變而鼎䝉變
而革而上下兩際於是更始矣鼎革剝復四者聖度之
大際也剝復之上左陽右隂奉而以與乾震艮之下右
隂左陽奉而以與坤與乾者以義與坤者以順聖人之
治使水従乾而居上火従坤而居下六子互取相為右
左故巽兑之上而有節渙巽兑之下而有豐旅節渙豐
旅上應泰否任督之㑹天地所為奥阼也火正於南震
艮在北水正於北風澤在南火泉既交四間以遷故豐
旅在經溝之南節渙在大淵之北豐旅在陽谿之南節
渙在陽池之北兌巽否泰南北交應聖人之所以通理
也聖人之治水火視風雷風雷視山澤德刑視慶威慶
威視吏治仁顯而用藏體立而義舉故水出於雷止於
雷火生於風滅於風雷著於山歸於山風發於澤藏於
澤山澤反元與天地通故天地者不言而信不動而化
故易有藏也有顯也有𥪡也有偃也有出也有反也反
者之為藏出者之為顯𥪡者之為出偃者之為反咸恒
之為𥪡隨蠱之為偃剝復之為出履小畜之為反兩過
孚頤之為藏兩濟坎離之為顯夫顯藏則安有方也位
於天地有方而不遷則謙豫姤夬之間乎謙在於臑髃
豫在於臑㑹姤在於隂陵夬在於陽闗升降時乗六位
以安謙上而為同人豫上而為大有姤上而為升夬上
而為萃天地之舎税之如旅謙下而為隨豫下而為蠱
夬下而為損姤下而為益隂陽之匹媾之如客故自屯
而師自蒙而比其下抵坤三際五尺四分隂陽相召或
㓂或媾則各有取也自恒而明夷自咸而晉其上三際
坤乾反首則亦猶是矣故睽而歸妹家人而漸秉於北
政少隂為主少陽為客男女上下下不辟上上不辟下
則以為禍旅至於剝豐至於復左右間遷秉政於中少
陽為主太隂為客貴賤以手左不辟右右不辟左則以
為禍噬嗑而至於屯賁而至於蒙南政之反握於北政
水火間沓火不辟水水不辟火則以為禍禍福數均而
天治者賊發於地地治者亂終於天天地皆閟則媾㓂
俱禍故聖人為亂以治治為治以治亂變不失質濟所
不足不戚不畟先發者覆歸妹旅節小過後應者也而
亦以禍應之過者也漸進而妹反豐居而旅行渙發而
節斂孚順而過躁以是而應則後之亦禍故易者體德
左右相為序也同德辨序不相為禍耦變㓂媾或遇或
不遇而禍患乃著自頤大過而下柄子交治天地謝位
中孚之順以其父子信其朋友小過之躁違其祖君遇
其妣臣兩者易之所謂司命監督其義也故天地之義
盡於大過過與頤交下取咸者得其少女上取恒者得
其少夫坎離之義盡於小過過與孚交進取恒者遇其
妣反取咸者遇其臣故坤乾以為婦夫恒咸以為女士
乾坤以為君祖咸恒以為臣妣君臣祖妣值其已過則
互為始相其六際以别正治故往者大也則来者小也
往者小也則来者大也聖人為治不能使生者不死危
不殆能使生危相寫無害来往大小取之以表歸餘舉
中不失其端故生者可治死者不亂君臣祖妣夫婦士
女主客朋友鄰僕須娣各循其貫夫欲相其變化得失
當否以動无咎而往胥利則交道其至矣子曰上交不
諂下交不瀆其知幾乎知幾其神乎神者兩極之環精
耀出入交道之所為也
　(右圖亦以天漢為主别兩極之上下天漢東自牛女/而上厯左旗升於天津為天之左肩西自井鉞而下)
　(厯四瀆降於弧矢為天之右肩北極出地三十六度/南門去極一百三十七度則下距南極四十五度南)
　(門正中見於南方則闓陽在極南三十度下六度三/公齊於斗杓北附路一星中於閣道南北紫㣲各三)
　(十六度天漢平於閣道之中東西正等不見其背是/天之肩項也自南門而東天漢厯於神宫入於積卒)
　(南門而西天漢厯於紀南入於天稷㑹於南門之下/可八九度南北正等不見其隂是天之任督也兩極)
　(相柱各百八十二度六分有竒頂踵乾坤以上下兩/經分次平道上經三十分次左右者各十四下經三)
　(十四分次左右者各十七左右之度各百八十則每/卦之直五度四分中徑一百二十則每卦之直三度)
　(六分以卦凖身六尺四寸以九約之五尺七寸六分/凡人伸手頂踵肘臂各得九尺九尺者虎嬰掌距六)
　(寸四分之度也掌距之度為象卦尺長短殊形約一/掌距六寸四分自中衝指端至於大陵紋下七寸二)
　(分以九約掌距之數以八約大陵之度皆得五尺七/寸六分故人有長短而八九如度皆凖象尺左右𥪡)
　(卦三十二象則毎象所直一寸八分故以周身等尺/一寸八分取卦一象乾自中極而上掌距五尺坤自)
　(㑹陽而下掌距四尺五因六寸四分為三尺二寸四/因六寸四分為二尺五寸六分上下等身為乾坤之)
　(兩際兩手之垂中衝指端至於隂包其上六尺及頂/其下三尺及踵各以三尺分為三際一際之約一尺)
　(九寸二分直象十卦三分之二則自兩手中衝上至/侠白兩臂侠白上至囱㑹兩足隂包下至湧泉皆得)
　(十卦四爻合為三十二卦今言小畜履而下至於大/畜无妄為一際頤大過而下至於艮震為一際鼎革)
　(而下至於遯大壯為一際者以師比而上繫於頭維/咸恒之間入於丘墟上七下三約尺八寸不在分際)
　(唯自震艮而上至頤大過六子九卦天地所讓治震/艮而下至遯大壯以為足趾頤大過而上至履小畜)
　(以為肩臑三九為度肘上一際天地之馭六子得天/地者七得六子者二山雷為主風澤為客脛上一際)
　(六子之還天地得六子者五得天地者四風澤為主/山雷水火為客下載上持地在天中天在地外故自)
　(屯以至无妄蒙以至大畜左右廿四卦通為上際山/雷為主屯蒙本於北政以水德為山雷天地之初命)
　(左行者自屯而需而師頸維以上手足脉絡六陽之/所上奏小畜泰同人自為肩際泰以天地為令風火)
　(為使謙隨臨自為臑際隨以澤雷導臨而奉於謙噬/嗑剝无妄自為肘際噬嗑以火雷従剝而歸於无妄)
　(故屯為天之勞子无妄為天之佚子謙為地之立子/剝為地之驕子噬嗑與隨従屯而自令雷獨司權水)
　(為之德火為之賊澤為之配風為之忌右行者反是/其分際不殊而好惡異致故大畜為天之勞子蒙為)
　(天之佚子復為地之立子豫為地之驕子賁與蠱従/蒙而自令山獨司權火為之德水為之賊風為之配)
　(澤為之忌此左右上際雷山之政持於天地者也屯/變為鼎蒙變為革自鼎以至恒自蒙以至咸左右二)
　(十卦通為下際風澤為主咸恒與屯蒙表裏上下兩/蹻之脉㑹於任督左行者遯晉家人自為脛際遯来)
　(為客因晉而寄於家人蹇損夬自為膝際蹇来為客/因損而寄於夬主萃困革自為股際萃以主来因水)
　(火而接於中際故萃為地之貴妾夬為天之賤臣晉/為地之勞主遯為天之佚客家人蹇損従於困革而)
　(目為今澤獨司權火為之德水為之賊山為之配不/及於雷右行者反是故恒鼎之際升為地之貴臣姤)
　(為天之賤妾明夷為地之勞客大壯為天之佚主睽/解與益従於井鼎水疑於德火疑於賊雷為之配不)
　(及於山此左右下際風澤之政載於天地者也中際/六子分治約一際十卦四爻凡六十四脉絡所行一)
　(尺九寸二分因而三之五尺七寸六分又循腹背邪/絡倚數因而兩之丈有二尺八寸餘分兩際之合也)
　(天道反行南政司天則坤外三卦又為頸維屯蒙之/環又為下蹻自睽家人至漸歸妹自旅豐以至剝復)
　(自噬賁以至需訟主客刑德則亦猶是矣故總以三/際各六十四屯至噬嗑取剝之上爻以入於中際剝)
　(至艮鼎分艮之下爻以益於下際則三際適均交正/俱配剝復之與艮震其象均為山雷屯蒙之與噬賁)
　(山雷分於水火鼎革之與咸恒山雷本於風澤南政/以火北政以水山雷居上風澤居下左右相交而衡)
　(於中即所謂宓圖也文圖七十有二左右倚數兩極/上下日月東西以中衝至大陵七寸二分度之以八)
　(歸之則其爻度亦等但隂陽上下脉道左右間遷為/政不可定取故仲尼斷以上下二經平行取度脉道)
　(隂陽上下左右可以掌指羲文二易於是同歸矣厯/家又言地有南北厯無盈縮而二經上下人身孚過)
　(盈縮燦然凖於月道隂陽之交亦有遲疾故當以文/圖定冬夏之均孔圖立盈縮之准覆而參之不悖也)
　孔圖緯中











　
　
　
　
　
　
　
　
　
　
　
　
　
　(右緯以人身經絡循環卦度乾坤上下交於任督之/維任督前後交於泰否之中坤自下爻中分謂之兩)
　(蹻乾自下中始合謂之衝帶乾䇿二百一十六半之/一百有八坤策一百四十四半之七十二合之一百)
　(八十為乾坤之中交益以閏積之爻乾七坤五故尺/限於兑巽之中而爻交於豐旅之下大陵之門正當)
　(任㑹而天淵之際已直髀闗兌取乾之二取坤之一/震取乾之一取坤之二故兑自列缺而下至於大淵)
　(入股者五分震自大陵而下至於箕門入股者十二/分約以肘下取象巽兑震艮可以次求也几六陽之)
　(脉行於手足之背六隂之脉行於手足之面手足背/面爻象互異故坎離交於腹背變動無常首足定於)
　(乾坤竒耦不互震艮之與巽兑兩手背靣隂陽相易/則皆可以互取也故自足背内庭五㑹兩蹻而上咸)
　(恒交於損益以損益為始至遯大壯交於臨觀為坤/初際家人睽與蹇解自相交為坤二際損益復於咸)
　(恒為坤三際夬姤交於剝復以剥復為始至田井交/於賁噬嗑為坤四際震艮巽兌自相交為坤五際豐)
　(旅復於渙節為坤上際自坤而乾則亦猶是矣凡舊/脉絡皆以八尺一寸為凖倍之為十六尺二寸今以)
　(五尺七寸六分為凖三之為丈七尺二寸者袤􁀙之/數勢不啻倍而七八相乗同為五六也人掌距等身)
　(以九約者六寸四分以八約者七寸二分以七約者/八寸一分不盡有餘故但以五尺七寸六分為凖以)
　(九寸六約為極乗除乾坤得十二爻中者為中過者/為贏不及為弱五尺七寸六分應除乾坤六爻今合)
　(乾坤為筭者以四方横分際乾坤之頂為諸卦之靣/也人身經絡表裏三十有二左右之合六十有四經)
　(云經有十二絡有十五合為二十有七然手足隂陽/已二十四經絡合於兩蹻任督大包五絡單行則二)
　(十有九大包之絡并於衝帶任督之路分於脊臍去/帶言衝則衝任督得六經絡合於兩蹻十二正别為)
　(三十二也故謂經有十六倍之以四乾坤之統在於/首足坎離之統在於腹背巽兌之統在於肘臂震艮)
　(之統在於掌指隂陽之路别於前後或間或越交取/而治也古者診病於其氣候引導而愈中古鍼炙迺)
　(辨宛穴取節人身掌距之尺脩短既殊而隂陽異路/左右上下失於纍黍則軀命係之矣今以五尺七寸)
　(六分為度令其掌距七八九數可以參取以三十二/卦為直令其隂陽孟仲季太可以凖候三十二脉為)
　(診令其動静三部九候可以察别法不異古而毖治/倍之凡易手足隂陽相為表裏手陽明大腸與太隂)
　(肺為表裏足陽明胃與太隂脾為表裏手少隂心與/太陽小腸為表裏足少隂腎與太陽膀胱為表裏手)
　(少陽三焦與厥隂包絡為表裏足少陽膽與厥隂肝/為表裏其流注之序則南政乾兑傳於北政坤艮東)
　(政離火傳於西政坎水四維之間水火間序此即宓/圖世所謂先天也其正別之次則癸辛之水别入壬)
　(庚之金壬庚之金别入甲巳之火火土再合甲巳之/土别入戊丙之火戊丙之火別入丁乙之木此即文)
　(圖世所謂後天也兩圖皆起於肺臓肺臓不起於兩/圖而世人弗察七聖共迷仲尼以正别參差歸之易)
　(序隠其經絡而著其爻象爻象即為經絡無有二説/今以内經較之其流注之序肺手太隂之脉起於中)
　(焦下絡大腸還循胃口上鬲屬肺従肺系横出腋下/循臑甌行手心主之前循臂内入寸口魚際出大指)
　(少商其支者従腕後直次指内㢘出於商陽與大腸/交商陽者金之孔明者也肺與大腸交於商陽而南)
　(政始中肺兌也大腸乾也大腸之脉起於大指次指/之端循持上㢘出合谷入陽谿厯温溜三里曲池肘)
　(甌上肩端柱㑹下入缺盆絡肺下鬲屬肺其支者迺/循天鼎扶突貫頬入下齒還出挟口交人中左右結)
　(于迎香與胃交而南政始畢北授於坤艮胃足陽明/之脉起于鼻交頞中旁約太陽下循鼻外上入齒中)
　(還出挟口環唇下交承漿却循頷後下㢘出大迎循/頬車上耳前過客主人循髪際至神庭其支者下人)
　(迎循喉嚨入缺盆下膈屬胃絡脾其直者従缺盆下/乳挟臍入氣衝中與别支合下抵伏兔入膝臏循䯒)
　(外㢘下足跗入中指厲兌厲兑者金之所歸也其支/者復循三里出厲兌外别従大指入於衝陽與脾交)
　(脾與胃交於衝陽而北政始中胃艮也脾坤也脾足/大隂之脉起於大指之端循内側過核骨上三隂交)
　(循漏谷上出厥隂之前至陵泉厯血海箕門入腹屬/脾絡胃上挟咽連舌本㪚舌下其支者復従胃上鬲)
　(入于天包與心交而北政始畢東授於離火心手少/隂之脉起於心中出心系下膈絡小腸其支者上挟)
　(咽繫目系其直者復従心系上肺下臑内後㢘行太/隂心主之後下少海厯靈道通里隂郄神門入掌少)
　(府循小指少澤與小腸交少澤者金之始革者也心/與小腸交於少澤而東政始中心離也小腸震兑之)
　(交於離者也小腸之脉起於小指之端循谿谷上腕/出踝中循支正厯少海行手陽明少陽之外交肩上)
　(入缺盆絡心循咽下鬲抵胃屬小腸其支者従缺盆/上頬至鋭眥結於聽宫别頬上䪼抵鼻入於晴明絡)
　(顴與膀胱交小腸與膀胱交于眥顴而東政始畢膀/胱足太陽之脉起于日眥上頞交頂上其攴者従顛)
　(至耳角過率谷浮白竅隂以滋經脉其直者従顛入/絡腦還抵天柱循肩膊挟脊抵腰中循膂絡腎屬膀)
　(胱其支者従膊别下貫胛挟脊過髀樞従髀後㢘下/合咽中厯承筋承上飛揚跗陽出外踝至小指外側)
　(入至隂與腎交至隂者金之究化湧泉所出也腎與/膀胱交於至隂而西政始中膀胱坎也腎艮巽之交)
　(於坎者也腎少隂之脉起於小指之下邪走足心出/然谷之下循内踝入跟行厥隂太隂之後經復溜交)
　(信過三隂交上腨抵隂谷貫脊屬腎絡膀胱其直者/従腎上貫肝鬲入肺循喉嚨挟舌本其支者従肺出)
　(絡心注俞府與心包絡交心包與腎交於俞府而西/政始畢八經絡分治四方而心包三焦肝膽為之四)
　(間心主手厥隂之脉起於胸中出屬心包絡下鬲絡/三焦其支者循胸出天池抵腋下天泉行太隂少隂)
　(之間入曲澤循郄門間使内闗大陵入勞宫出中衝/其支者循小指次指出於闗津中衝闗津者金之再)
　(革也三焦與心包交於闗津而西北東南之政始中/三焦手少陽之脉起於小指次指之端厯液門中渚)
　(循表腕上貫肘抵天井交上肩出足少陽之後入缺/盆布膻中㪚落心包當胃上口中腕隂交為三焦其)
　(支者従膻中出缺盆上繫耳後出耳角屈頬至䪼其/支别走耳中出耳前過客主人交頰至鋭眥循絲竹)
　(空交於膽膽與三焦交於耳門而西北東南之政畢/膽足少陽之脉起目鋭眥出聽㑹上抵額下風池循)
　(頸行少陽之前至肩上交出少陽之後入缺盆其支/者従耳後貫出耳前至鋭眥與少陽合又支者别鋭)
　(眥下大迎抵䪼下頬車合缺盆貫鬲絡肝屬膽循脇/出氣街繞簒入髀厭其直者從缺盆下腋循胸過季)
　(脇循髀抵陽陵泉下出外踝之前循跗入小指次指/之端結于竅隂竅隂者金之始退也其支者別跗循)
　(大指岐骨出三毛與肝交膽與肝皆木也膽震而肝/巽膽命於三焦肝命於心包四間之政木火分令膽)
　(交肝於大敦而東北西南之政始中肝厥隂之脉起/于三毛之際上踝八寸交太隂之後抵膝闗曲泉過)
　(隂器抵小腹循章期二門挟胃下日月之分屬肝絡/膽上貫鬲布脇循喉嚨之後上入頏顙連目系與督)
　(脉㑹於顛其支者行任脉之外下頬環唇内其攴復/從肝貫鬲上注期門交於肺肝與肺交於期門而東)
　(北西南之政畢四間迺終乾兌復始故乾兌之政従/南而北坤艮之政従北而東君火相火之政從東而)
　(西寒水明水之政従西而出東南三焦心包游火之/政従東南而抵西北雷木風木震巽之政從東北而)
　(抵西南宓圖對待卦序燦然矣人生於金死於火三/焦心包游厯無方各倚膽肝以効其用故四正為德)
　(四間為賊震巽以媾而多吝艮兑以㓂而多凶艮兑/之㓂半合於乾坤而震巽之媾獨交於水火故自乾)
　(坤水火而下四間獨發交於巽兌之中而生死之狀/可診而决也文圖以少隂君火處午厥隂風木處已)
　(太陽相火處辰少陽雷木處卯三焦游火處寅陽明/剛土處丑太陽寒水處子陽明燥金處亥少隂明水)
　(處戌太隂艮金處酉厥隂㳺火處申太隂濕土處未/金別壬庚水别癸辛左旋至於甲巳脾胃始中甲巳)
　(再合焦包始中木别乙丁火别丙戊周環復始今以/内經較之正别之次始於風木肝經之正自跗上至)
　(毛際合於少陽與别俱行絡之别曰蠡溝去内踝五/寸走少陽别者厯脛上睪絡於莖膽經之正繞髀入)
　(毛際合於厥隂别者入季脇循胸裡屬膽散之上肝/貫心挟咽出頤頷散於靣繫囙合少陽于外眥絡之)
　(別曰光明去踝五寸别走厥隂下絡足跗是為丁乙/己夘厥隂少陽之經絡皆縈於隂莖宿於目眥次心)
　(經之正入於淵液兩筋之間屬於心上走喉嚨出於/面合目内眥絡之别曰通理去腕寸半别而上行循)
　(經入心中繫舌本屬目系小腸經之正指地别於肩/解入腋走心系終之别曰支正上腕五寸内注少隂)
　(别者上走肘絡肩髃是為戊丙午辰少隂太陽之經/絡皆合目眥繫舌本走心系次脾經之正上至髀合)
　(於陽明與别俱行上結於咽貫舌中絡之别曰公孫/去本節後一寸别走陽明其别者入絡腸胃其大絡)
　(曰大包出淵液下三寸布胸脇胃經之正上至髀入/於腹裏屬胃㪚之脾上通於心循咽出口上頞䪼還)
　(繫目系絡之别日豐隆去踝八寸别走太隂别循脛/外㢘上絡頭頂合諸經之氣下絡喉嗌是為甲巳未)
　(丑太隂陽明之經絡皆貫舌中繫目系絡于咽喉脾/之有大絡猶胃之有孫絡胃以孫絡輸灌頂足脾以)
　(大絡散布胸脇本於中土甲巳之氣前後七位以冒/四方脾胃主外則焦包主内脾胃主内則焦包輔之)
　(甲巳寅申限於兩闗其北金水其南則火木也三焦/經之正指天别于巔入缺盆下走三焦散於胸中絡)
　(之別曰内闗去腕二寸循經以上繫于包系心包絡/經之正手心主之别下淵液三寸入胸屬三焦循喉)
　(嚨出耳後合少陽完骨之下其絡之別曰内闗同於/少陽三焦心包再合甲巳上西北行肺經之正别入)
　(淵液少隂之前入走肺散之太陽上出缺盆循喉嚨/復合陽明絡之别曰列缺起腕上分間並太隂經直)
　(入掌中散魚際大腸經之正從手循膺乳别於肩髃/入柱骨下走大腸屬肺上循喉嚨出缺盆絡之别日)
　(徧厯去腕三寸別入大隂别者循臂髃上曲頬偏齒/又別入耳是為庚壬酉亥太隂陽明之經絡皆循喉)
　(嚨出缺盆腎經之正至膕中別走太陽合上至腎當/十四顀出屬帶脉直者繫舌本復出於項合太陽絡)
　(之别日大鍾當踝後繞跟别走太陽又別并經上走/于心包下外貫腰脊膀胱經之正入於胸中一道尻)
　(五寸別入于肛屬膀胱散之腎循膂當心入散直者/從膂上出項復屬太陽絡之別曰飛揚走踝五寸别)
　(走少隂是為辛癸戌子少隂大陽之經絡皆繫舌本/當於心膂從此逆行癸辛壬庚巳甲甲巳戊丙丁乙)
　(三七間行右逆而左順右不配而左配貞對相化是/則文圖也凡經當數絡不當數數皆起於本經從外)
　(而入求之為榮從内而出求之為標從本而支求之/為别手之陽明三陽而當乾足之陽明陽上而當艮)
　(足之太隂三隂而當坤手之太隂隂上而當兌足之/太陽陽中而當坎手之太陽陽内而當震上合於艮)
　(下交於巽手之少隂隂中而當離足之少隂隂外而/當兌下合於巽上交於艮足之少陽陽下而當震手)
　(之少陽陽上而當艮足之厥隂隂下而當巽手之厥/隂隂下而交坤手足之為隂陽左右不反而上下内)
　(外每相反者天地之撰聖人所幽闡也故天地隂陽/手足相互臟腑表別衝帶之行因於脾胃任督之絡)
　(因於焦包四間之行縁於任督兩蹻孤行扶十二絡/故脉有十六四之為六十四闗脊之問不分正别其)
　(為支絡街未相達也脉以十六四分去一還於乾坤/以寓腹背六子受之以為司候下部之候風雷為主)
　(柄水火為化權故下部脉動見足厥隂上見手少隂/者貴且不死以丁亥日受命甲申迺衰再廢且起困)
　(於床第上見足太隂不死臣僕迺亂上見手陽明丙/寅廼死死猶少蘓久迺絶下部脉動下見足少陽上)
　(見足厥隂以丁夘癸未辛亥日見者暴貴且死死困/於臣妾是不數歳下部脉動下見足太陽上見手少)
　(陽者貴且不死以庚申日受命丙午迺衰再反其紀/辛酉迺廢然且不死至於戊子上見足太隂下見手)
　(陽明迺死是有竒疾得於㓂賊屢反屢復雖食不肉/下部脉動下見足厥隂上見足少陽者貴且明武以)
　(己丑日受命中歳迺廢是為足疴見足太隂不死庚/子辛丑見手太隂脉發迺死死且為厲故下部之脉)
　(出於腹者至於足出於足者終於首不終於首則代/於手手陽明與手太隂為其鬼中上部之候天地代)
　(主柄澤雷為化權上部脉動見手陽明獨發不死不/見手陽明中輟見足少陽無故雖廢不死已庚日上)
　(見足太陽下見足少陽者不得主柄當位不當位少/病良已十載迺災丙申日見足太陽少陽者不得主)
　(柄且有吉命戊寅迺殆庚戌日見足太隂在上足太/陽在下是為素皇壽命且長再逾其紀上見手少隂)
　(下見足少陽迺有大䘮雖䘮不亡凡在上部見手陽/明足太隂發者不死見手陽明不見太隂謂之奪王)
　(不見陽明太隂見足少陽用事謂之奪光乙夘庚辰/上見手太隂下見足少陽不見主柄驟貴而横不出)
　(四十日死死以辛夘少蘓迺絶己亥受命下見手太/隂上見足太隂復行其端者貴且不死死輒復起困)
　(於酒食賔客己巳日見手陽明迺廢乙酉見足陽明/復起起復如常貴且不死丙子見手少隂在上足太)
　(陽在下倦搏迺廢廢且死復蘓庚申見足少陽陽明/主柄大絶迺死故上部之脉比於下部别為兩際膻)
　(中而上天受地柄得足太隂雖賤不賤膻中而下地/受天柄得手陽明雖死不死火水戰極兩柄迺熄故)
　(天地交代水火為其鬼中中部之候化柄大雜乙酉/受命上見足少陽下見足陽明者得乙庚之㑹其法)
　(足貴不五十日必死戊寅受命上見足太陽下見手/太隂者得隂陽之交其法足貴食於兩庚兩庚未盡)
　(見脉来如循雞羽雖得兑氣易熟是皆偏廢魘𤯝相/逐庚申見手太隂將盡如風吹毛急有大喜立死見)
　(足陽明復蘓中部之脉上見足太陽手少隂下見足/陽明手太隂者比於下部皆得不死垂盡迺隕是謂)
　(循本己未日見手少隂乘足陽明者是為循標必死/且夭壬午見足少陽乘手太隂為酉夘午天地銓平)
　(丙子見乙庚脉盡不病迺死是為守運亦有外難丁/丑見足陽明獨發食於兩己巳上再遷比於兩丑迺)
　(注於戊故足陽明獨發見丁丑辛丑當位不當位貴/且彊者不三十日死故中部之脉六子争互兌居其)
　(中手太隂主柄水火為化權得主柄化權可治不得/主柄化權不可治凢三部之脉皆藏真於脾傳化於)
　(大腸交於坎離坎離不得天地不足為治故日藏本/於胃胃致於脾脾氣不俱真藏獨見必死不治下部)
　(而上真藏獨見皆死中部而下真腑獨見亦死肺膽/戰於鬲中則天氣盡於上為上部之上火水戰於臍)
　(中則地氣盡於下為上部之下膽肺戰於街中則地/氣盡於上為下部之上雷風戰於踝中則天氣盡於)
　(下為下部之下夘酉乘於上部見足太隂者必貴夘/酉乘於下部見手陽明者必死子午乗於中部則貴)
　(人命終夘酉乗於中部則貴人命始鑿度稱堯受天/元推為享數往六来八往九来七往四来二往一来)
　(三往二来四往三来一兩五為十故曰天一地二天/三地四天五地六天七地八天九地十故曰丘文以)
　(候授明之出莫能雍授明之出莫能雍天地之序聖/人之道也)
　
　
　
　
　
　
　
　
　
　
　
　
　
　
　
　三易洞璣卷八
欽定四庫全書
　三易洞璣卷九
　　　　　　　　　　　　明　黄道周　撰
　孔圖經下
何以命人曰震何以則地曰兌震以命人終於坤兌以
則地終於艮艮者川嶽所止兌者天下澤藪之所經始
也崑崙之􁪣在西傾之西江河濬分嶓岷導而南積石
導而北西海所瀉兌首之岐流也乾以盛陽上為崇岡
其外有積雪三危焉支其内有終南太白惇物岡領所
㑹鬱於天界賀蘭而東長河垂條乾坎之分界於同華
其外為恒髙内為陽霍四坎之隂葭蘆渾源桑乾滹沱
汾洹漳沁八水之所従出也繄巫閭之隂亘於長白以
界海外燕山碣石騮谷馬耳次於其内九河東西大陸
雷澤放於莱海神州之比際也故兑以上隂導河而比
包乾滙坎貫於艮膊蓋九千里通濟及淮迺達於震維
震上二隂為八際之象闕文登虞丘吐納陽渚瀛波之
間蓋瀰千里青兗徐揚隧淮及江以督於豫故豫者出
説之通德也豫為震首帝子所立九有所食上自芒碭
下舉灊霍塗山以東日月出入斗衡所殷章漢之所灌
鬯也兌以下陽導江而南厯坤及離迺巽迺震震居兩
儀之中凡際四十八艮自北来半與之合巽自南来分
受其益故頤者合也巽者益也青兖之合二十有四揚
越之益二十有四故震者天下之至動也巽下隂元以
為大瀦其上疊阜婺女所都大庾廼来錢塘鄱陽敷淺
之分浸也洞庭涵虚謂之離中九嶷岣嶁在其陽内方
荆山在其隂是其藏納者多矣荆襄之間在五車之潢
中衡嶷屬天謂之參斿桂水南瀉至於儋崖重離所薫
南極之明都也其西廼坤殽布而文沅瀘融栁嘉盤蒙
容蘭滄麓川火居金沙十二水之所分湀也其外重坤
廼至於南交西上於兌兩岷所治嵁巖千里於是坤乾
則亦分取之矣青洱兩海相距五千里兌首之竅隂也
乾自北来至於崆峒坤自南来至於蒙蔡為二陽之井
絡故天以精積首北而南地以榮積首西而東大梁以
右是多奥土室璧而下倍於大火蓋凡重際四百五十
里八表之際二萬九千里震兑之交加十之三矣萬物
之魂游於震其魄守於兑神州之大不過一方日月所
命表於心目從西而眎揚徐之間謂之震従東而望雍
梁之際謂之艮桂陽之巔兩望湖海謂之坎恒霍之㑹
中俯汭洛謂之離八表相互届於四海而震兑平交為
五嶽之𠂻故神州者天帝之委魄也咸恒者黄媪之命
體也乾兑之間桓洮始分降於兑中淮渭夹絡江漢始
别嶓岷六苞石階峨眉青城大華惇物太乙此闕下之
華蓋也殽函而東為心包絡淵液所㑹在於瀍澗嵩髙
兩室謂之神倉神倉胃也胃左七葉首陽天壇王屋大
行隆慮蘓門林落七魄所藏謂之青府膽智出焉其右
嵖岈桐栢天門九嵕濡淮江漢謂之通谷迺并四氣循
江而左循河而右揚淮之維任督始交為八竒府南上
廬隂魄灊英霍北上嶧陽薇華蒙碭為腎命門精志所
宿紐繫於塗山萬物之所生死出入也齊吳以東謂之
兩蹻二維所結視其注發南衡北恒謂之兩決諸脈所
湊執其仰覆參候不失故治亂運也隆衰氣也嬴絀勢
也井榮俞原陘合六者地之所治也行位色三者天之
所察也鳥鼠朱圉岷嶓為艮之太隂其井出於龍桐隔
谷其滎流於白浮軍都其俞注於居庸其原過於狼牙
龍泉其陘道於雁門石合其合入於狐岐彼汾所曲天
地之尺澤也右行之井出於九華林厯其滎流於雲林
其俞注於靈谷其原過於湓淦其陘道於浮崗其合入
於黄陵長沙而江河比曲肘㑹分絡鍾山岱宗為震之
太陽其井出於靉陽中固其滎流於蒲瀋其俞注於渾
河其原過於白雲木葉其陘道於温泉其合入於喜峰
韋谷右行之井出於青泉委羽其滎流於鴈宕其俞注
於括蒼其原過於方巗南明其陘道於漁梁其合入於
綿水榖城崤中為艮之少隂其井出於石崖明月其滎
流於黍谷鞏華其俞注於滴水其原過於五峙其陘道
於岢嵐其合入於壺口孟門右行之井出於白岳烏聊
其滎流於諸姑其俞注於金鐃其原過於大章其陘道
於聶都其合入於滄浪淳于嵩髙兩室為震之陽明其
井出於成膠其滎流於兩勞其俞注於鼉島其原過於
榆口其陘道於擦崖其合入於馬蘭臺谷右行之井出
於天坪白茅其滎流於龍湫其俞注於大滌其原過於
烏龍之谿其陘道於三衢其合入於靈山腑臟之絡七
十二隧宗脈所發心胃及肺氣海四候不失則萬物之
命静治矣江河兩流準於肘尺艮與兑交七尺二寸益
以九寸繫於上維八千一百里其診一尺中表千里故
艮之太陽下於少澤上於聽宫其井出於駝谷青泉千
里一尺至於白登裏直黄河過於硖石表出聖川謂之
養老不能千里入於黄甫謂之少海黄甫千里過於寧
塞謂之臑俞寧塞以西又上千里繫於臯蘭黄河内出
謂之顴骹顴骹而下松山賀蘭肩之兩俞曲垣之穴直
於靈州天子所戒玁狁也繇是右行不及五尺江淮廼
宿滙於氣海艮之陽明下於商陽終於迎薌其井出於
黄山祁門千里一尺至於金蜡謂之徧厯又可千里至
於衡伊瀟湘前瀦謂之曲池衡伊千里至於沅源謂之
肩髃黔沅西上又逾千里至於洛稽鐡豹之岑謂之禾
􁏋禾􁏋而下瓦屋青衣謂之肩髃肩髃而下天子所以
戒蠻夷也繇是左行亦絀五尺河濟迺宿滙於氣海故
兑震吐納不過萬里崑崙以西東望隴首吐納還流則
亦猶是矣天漢之中宅於室璧心張之間澹流下垂隠
距三萬六千里星野所眡以氣相䠱日在朝夕而兩戒
分測故日在於胃夕宿天隂東望箕尾絓於艮維無終
燕山凉凉倉倉幽薊之民晝作而晚伏揚魚支龜食於
碣石故謂之析木日在䧏婁夕宿右更東望天駟拂於
扶桑東華比狼龍尾厯陽其山滌峛駸駸驛驛徐亳之
民弇氣而幠質掔車䇿馬食於肆下故謂之大火降婁
小西日次於璧夕望天漢湊於震艮瑶光所直三門有
奕汝潁之民自謂中德靈源具茨石城浮光夹於龍角
以紀晷影土圭所平故謂之壽星夀星之墟太昊治之
軫翼而南烈山之墟雲夢衡廬洞庭九江熊熊洪洪太
㣲之庭日宿於箕則晨見於南方日宿於參則夕見於
南方故鶉尾者天下之博耀也鶉尾而上為有熊之墟
大龍轘轅熊耳鷄足方城禹陽黄龍所蟠其精蜒衰南
俯而西倚其物后土其民重内而尚利日宿於氐則晨
見於天中日宿於胃則夕見於天中故天下之望以軒
轅為奥軒轅右顧謂之鶉首西盡葉榆東暨劍谷四瀆
所發萬物就沐日在參鐫五車下舂則鬼井直於西方
隴蜀之民晏作而暮同自箕斗以至於參井視日所入
四維推易鳥以為平龍以為直而轂蓋方位若晝無失
尾觜而比視日所出虎與鳥代龍與魚易房昴星虛各
更其居而占雜廼著故五車天潢繁峙所直汾沁内縈
三柱是厯九箕三峻鴈門夏屋比晷之旗斿也日在營
室則晨見於北方日在鳥翼則夕見於南方以其晨夕
以為中舎鴈門而陽衡嶷所當比殷峻深故謂之實沈
實沈小東天之苑囿渾源左瀉漚夷滹沱天漢所沬出
入胡馬檀蔚上下不七百里為畢昴胃日平甲庚則地
當癸中天河之隂謂之大梁大梁又東天之倉溷附路
所駕云云亭亭東望窮桑不知其鄉孤奎之區謂之降
婁降婁而内天廐騰蛇衛河所經百泉朝歌其北則漳
洹所厯其下則沁濟所出硖石之間上流渉淇至於館
陶下流渉曹至於大伾謂螣蛇尾謂之娵訾是在魯衛
魯以岱宗蒼德所表以處少昊衛以河内元德所注以
位顓頊兩者天下之柔國也日平於室翼則牛斗著於
東南胃婁見於東北日平於牛鬼則魯衛退於坎北青
齊位於姤東故地者主也日者賔也斗者尸也星者相
也賔以位主以德尸以氣相以色昕夕相命則天地交
察青齊之地介於成其星入於戰戰與成交其野斤㵁
其山岌峘三尺而戾於漢其蟲多狐及鼠其陽多莽二
十七尺而至於泉其隂多石四十五尺而至於泉吳越
之地入於齊其星并於勞勞與齊交其野浸瀦其山厜
厒是在漢涯其蟲有𤣥駒白駒其陽多葦三尺而至於
泉其隂多榆及楊十有八尺而至於泉幽燕之星交於
勞其地入於成成與勞交其野要延其山岝崿上者出
於漢下者漸於澤其蟲有它與豻其陽得鹵其隂得水
九尺及泉□汋而涸荆楚之地在於見其星并於出出
與見交其野汪澦其山巋嶠是在漢内其蟲有蠪及蛓
其隂為滙上不汲谷其陽為介土三十六尺而至於泉
䕫瀘之地在於役其星分於齊齊與夷交其野罙阻是
在漢内其山瀵泉下流如建其蟲觭觢其陽承水五尺
而及泉其隂已瀉六十尺而至於泉雍梁之地在説與
戰并交於見其蟲駮貀羱羊其水并瀉是有庚泥髙原
之野率六十尺而至於泉澤潞之地在於勞其星交於
見見入於役其野連蹇其山積甗其水繁溜人木俱𤯝
玉井而上二十五尺而至於泉軍井而下四十尺而至
於泉趙代之地成勞之間其星在役勞役之勞與澤潞
比其隂積水是多氷雪其陽為街其蟲狐鼠是為剛土
七十二尺而至於泉其上九尺則戾於漢故泉土比至
於九尺下比至於七十二尺謂之涵素黄鐘之宫九野
所眎以為分域魯衛宋鄭周五者宗氣之動所納於鶉
火而發於咸中也故天漢屬地鐘律所始泉動於下星
應於上萬物所視以為井絡也治其井者不傷其絡治
其絡者不沴其營聖人之為城郭墳墓宫室謹視其俞
以衛其營使其存以養生歸以養死人食於五祀而用
於寢與廟故為生為榮以養陽為歸藏以養隂厥隂之
木歸於亥太隂之火歸於夘故楊越巽也在地以謂之
軒轅在天以繫之星紀星紀以木而著於亥荆楚離也
在地以謂之䥴觜在天以繫之鶉尾鶉尾以火而著於
夘木火之陽榮於寅兩金之交并於已故宋鄭震也在
地以謂之鶉尾在天以謂之壽星壽星以震而乗於寅
隴蜀兑也在地以謂之娵訾在天以繫之鶉首鶉首以
金而著於已此三德者所以慎生也陽明之土萌於子
陽明之木萌於午故燕薊艮也在地以謂之天根在天
以繫之元枵元枵以土而著於子汾沁坎也在地以謂
之析木在天以繫之實沈實沈以水而著於午太隂之
土瘞於已少隂之水瘞於未故䕫瀘坤也在地以謂之
大梁在天以繫之鶉首鶉首以土而著於已祁磁坎也
在地以界於析木在天以繫於大梁大梁以水而著於
未兩德者所以生死也德有隂陽行有生死聖人導民
使生不廢養死不敗藏故有聖入作則必慎於水德矣
水者四德所因為生死也周弱於三河鄭滛於溱洧水
德衰於河南宋弊於徐睢衛垢於淇泉魯文於汶泗水
德分於河北水有生死而土漸之故復生也臨垢也泰
長也壯仕也夬盈也乾虚也姤則病也遯則退也否則
没也觀則藏也剝則果也坤則芽復萌也十二者天之
所著不息也咸恒履畜兩濟剥復八者地之所著不動
也地無恒死天無竒生聖人為仁以厚其生為智以固
其房故謹出於咸謹齊於履謹見於濟謹役於剝謹説
於恒謹戰於畜謹勞於未濟謹成於復敬此八者故其
知氣不瘁體魄無害夫婦臣子賔旅無怨以為政治戰
祭不邇於禍而凡於德故德行色三者聖人之所均察
也行成而藏之為德德成而顯之為色五氣之表皆有
其色聖人者葆内以鬯其外察表以攝其裏體正九尺
伸屈藏望不過八千一百里意以療之義以起之氣以
賔之形以尸之理死以生理生以死皆奠於土而慎於
水謹繫命門而涓於胃故天下將動則楊越廼沸荆岐
診陽涪卭診隂三尺而下融融禺禺不隤其房則可循
昭穆東面而皇矣聖人為法首天者正以南首地者正
以東天地之奥二萬四千里奎璧以隂軫角以陽各數
萬里鳥獸魚龍之所分治不行其庭不見其人賁色元
聲藏於其精故謂之聖人
　(右圖以兑震倚數為山河之首尾兑發於申庚之申/與坤分界正位於娵訾震發於寅甲之中與艮分界)
　(正位於鶉尾鶉尾當太㣲之中娵訾直天廐之下隴/蜀楊豫為天地之衝維任督二脈所交輸於腦咽也)
　(兌之象交為艮故兑以為頂艮以為手手之三隂皆/起於胸府終於指端其三陽皆起於指端終於腦際)
　(艮之象反為震故艮以為手震以為足足之三陽皆/起於腦際終於踵拇其三隂皆起於踵拇終於胸包)
　(手足隂陽經絡相輸左右頂踵各丈五尺河圖所謂/十五也尺皆九寸黄鐘所起兩艮之合繫於兌首兩)
　(震之合繫於艮中皆七尺二寸以九約之皆六尺四/寸有竒手足左右皆三尺二寸首腹九寸盈縮相等)
　(皆八尺一寸矣嶽瀆之行方於人身一尺千里中原/縱横徑圍之數不過二萬四千三百里江河兩絡分)
　(行七千二百里河自鄯蘭以泝積石江自疊嶓以泝/黒松為上頸維益九百里故八千一百里為兩絡之)
　(徑率也肺為手太隂左右合二十二穴心為手少隂/左右為十八穴心包絡為手厥隂左右亦十八穴凡)
　(手之三隂五十八穴皆起於朱圉殽函而内循於燕/山越嶠之端大腸為手陽明左右四十穴小腸為手)
　(太陽左右三十八穴三焦為手少陽左右四十六穴/凡手之三陽百二十四穴皆起於燕山越嶠之裏繫)
　(於嶓岷洮桓之端胃為足陽明左右合九十穴膀胱/為足太陽左右合一百二十六穴膽為足少陽左右)
　(合八十六穴凡足之三陽三百二穴皆始於嶓岷桓/洮之表達於越門遼海之端脾為足之太隂左右合)
　(四十二穴腎為足之少隂左右合五十四穴肝為足/之厥隂左右合二十六穴凡足之三隂百二十二穴)
　(皆發於吳門莱海之裏達於瀍澗渭洛之端通六百/四穴以任督五十一穴去其通隧足之為六百四十)
　(穴餘俞正别交於臓腑又八十有九行於中州楊豫/闗洛之中凡七百二十有九故嶓岷而東為之地肺)
　(太華為主導於手之中絡起於中府終於少商傳於/北河輸手之陽明殽函而下謂之心包谷陽為主導)
　(於手之中絡起於天池終於中衝傳於河間輸手之/少陽瀍澗而下謂之胃嵩髙為主導於足之下絡起)
　(於頸維終於厲兑傳於江口輸足之太隂太華而北/謂之旰王屋為主導足之下絡起於大敦終於期門)
　(傳於渭汭輸手之太隂嵩髙而南謂之脾内方為主/導足之下絡起於隠白終於天包傳於漢滙輸手之)
　(少隂瑯琊而西謂之腎匡廬蒙碭為主導足之下絡/起於湧泉終於俞府傳於汝潁輸手之厥隂瑯琊而)
　(東為足太陽鍾山岱宗為主導足之上絡起於睛明/終於至隂而江河之流廼至於海故江為手之太陽)
　(河為手之陽明兩絡之中各三千六百里艮震之合/益九百里恒隂衡陽帶於兩脇為垂艮之天井其表)
　(為少海裏為曲池相去亦八千一百里五嶽相距中/為三焦上出於伊中出於潁下出於睢出伊如霧出)
　(潁如漚出睢如瀆其絡亦齊於兩艮起於衝闗終於/耳門以㑹於足之少陽故五臓六腑八脈十五經絡)
　(皆相為輸灌也坎離兩海交於膻中之下恒隂以水/而生肝注於灊霍衡陽以火而生脾注於廬阜楊豫)
　(之中西達隴蜀入於髓海窪而行者謂之任隆而行/者謂之督濁者為衛清者為營營衛之行一日三十)
　(六周導二萬六千二百四十四穴宗氣嘘吸一左一/右一衝損益疾徐腑臓之分三候各八千七百四十)
　(八息半之為歳際之辰又半之為息極之候大地循/環十三萬二千九百五十五里人得大地十分之二)
　(隂陽之合也恒山以東㑹於人迎衡嶽以東㑹於炁/口中原臓腑於是見徴九候浮沈表裏所扼故曰持)
　(其脉口以知隂陽平與不平秦漢之亂始於山東五/季以還割於江左是其證也治亂在於下符應見於)
　(上分野之説肇於禹貢保章盛於春秋戰國原本山/川精氣所屬於時日在牛斗地塞江南九州之辨以)
　(河為戒僧一行言山河之象有乎兩戒觀兩河之象/與雲漢終始而分野可知其説盛傳於今不改蓋以)
　(參井為雲漢之經首秦晉當之在於上流用武之國/斗箕為雲漢之末際吳燕當之在於輸委用文之國)
　(凡列舎在雲漢之隂者八為負海之國在雲漢之陽/者四為四戰之國周衛在於中州寒燠所均近於紫)
　(宫宋鄭入於三門斗杓所繫近於帝庭以是推之分/野可知然其説依稀櫽括未著又吳越在星紀燕薊)
　(在柝木次殊南北青州在虚危兖州在降婁位別二/方負海逺近既不能均升氣初中又終未合蓋胡夷)
　(兩戒為山河之定體而州國異古為精物之散繫以/易而言則有交與不交上流不交而末流始交故井)
　(鬼同源而斗箕異地以象而言則有屬與不屬屬狭/者近而反逺屬袤者逺而反近故魯以附路近而反)
　(逺齊以羽林逺而反近也至其山川星日各本其方/形與氣附衛當河内有螣蛇之形魯據巖瞻倚天將)
　(之勢齊為大國自北落羽林列國而益東吳為澤野/自天淵元黿承流而彌下燕臨天市軒轅之故都饒)
　(於鮮食宋在河濟閼伯之舊墟是多車卒河南角亢/三垣夹其中太皥烈山顓頊髙辛皆有十宅荆楊翼)
　(軫太㣲覆其上洞庭鄱陽廬衡巫峴亦為巨觀明堂/稷廟列洛室之分弧矢河門著雍梁之域晉山五峙)
　(其峭倩者下於咸潢趙勢髦頭其宛延者出為園囿/執斯以求參其行位大欵可悉矣今以見星為主辨)
　(其主客親下者為主親上者為客房見於正南則虚/見於正東正東齊也虚與房交而正東方心見於正)
　(南則牛見於東南東南吳也斗與心交而正東南宋/齊吳越親為主客星見於正南則箕見於東北東北)
　(燕也箕與心交而正東北張見於正南則心見於正/東正東以内宋也心與張交而正中州三河九河親)
　(為主客井鬼見房而在西北楊越見房而在東南青/齊見房而在東方趙代見房而在正北魯衛見房而)
　(在河北梧桂見房而在漢南故房者萬物之所宿也/房正萬物以代星之位星正其方以授房之柄故日)
　(繫於房而星繫於星房相星主代為命也房在兩咸/之申内導鶉火以吐於天駟天駟相火也而時為君)
　(東齊西周乾秦巽越坤楚艮魯北正趙魏皆以房中/相火為君以星為君者獨氐房心耳宋德木盡禪明)
　(於火火德且衰則天駟復相故房心之間天相素王/所共為位也故天有三門艮以為尊艮者氐房之間)
　(其中有東咸西咸其上有天乙太乙五宗之氣皆㑹/於艮維而動於咸中地有三首兌以為端兌者乾坤)
　(之間其北有天廐螣蛇其南有玉衡鳥帑兩戒之絡/皆交於復際而發於臨始天有差纒而地無改舎故)
　(星次之移逓轉於天虚房星昴不定其東西江河之/流永分於地軫角璧奎自䋲其夘酉也天地交合隂)
　(陽互易五陽五隂分司泉天兩旗五車正於離南少/昊従之以宅於胃霹靂螣蛇正於兌西顓頊従之以)
　(娶於室七公天市正於坎北太昊従之以孕於杓天/權太㣲正於震東烈山従之以集於翼斗魁紫宫正)
　(位於中有熊従之御於軒轅五帝所従皆従其生也/故五德之氣乗於所生五德之色見於其榮木金火)
　(三者皆本其生而用其榮土用其榮而水用其枯水/用其養而土用其蔵復臨泰壯夬乾姤遯否觀剥坤)
　(十二者行德之數也形見其德位見其行星見其色/色不如行行不如德故曰德為上行次之色又次之)
　(風者為蟲衍者為水伸者為神屈者為鬼生者竒屈/死者恒伸亢池大陵積尸天津謹治其井而衛其營)
　(故治生以理死治死以理生死者聖人之智生者聖/人之仁也)
　孔圖緯下
　卦度　　星漢　　八際分山











　
　
　
　
　
　
　
　
　
　
　
　(右緯以天漢出没别江河之道以江河分滙别八際/之出故天有分野則本於中星地有分區則本於象)
　(度形氣互稽其義一也自禹貢以前代有封域九與/十二逓為因革而八際山川縦横曲直自為界限條)
　(畫井然自西南越雋神水大鹿發於申庚之中為紫/薇之地户而坤兌始交至於七盤蜀髙石鈕紫巖之)
　(中而兑氣始中螣蛇天廐分野則入於衛封域則在/於蜀自是以北江漢分源黄河出於洮隴之外漢水)
　(導於嶓冡之隂兌乾始交漢水界之此一際也漢水/而上汧隴雍岐至於陳倉三峙而乾氣始中車府天)
　(津分野則入於吳封域則在於秦沮漆汧滻涇渭同/趣至於同華自是以北塞外黄河合於葭蘆南下孟)
　(門汾綘澮涑東過析城乾坎始交河水界之此一際/也黄河以東蒲子狐岐至於三嵕九􁀙而坎氣始中)
　(龜魚傅説分野則入於燕封域則在於晋自是以東/衛河分湊漳沁洹沇溱洧渉淇至于頓丘坎艮始交)
　(南流界之此一際也衛河以北鉤盤馬耳至於獨鹿/幽都而艮氣始中斗柄之前兩垣夹分銀漢下流環)
　(於南極分野則入於宋封域則在於燕自是以北桑/乾區夷滹沱涞易導於凔洲自是以東濰淄渑樂汶)
　(濟大野導於鹽澤九河界之此一際也汶濟而南沂/沐洙泗迨於孟瀦滎雒汝潁旋於琅琊至於龍尾石)
　(頭而震氣始中翼張之間天廟在焉分野則入於楚/封域則在於吳自是以南西受長江婁松既道荆泖)
　(滆霅漾於笠澤震巽始交五湖界之此一際也苕霅/而南西暨婺水漁梁青田經其中下至彭蠡鄱陽而)
　(巽氣始䆒兩河之戒為天漢絡分野則入於梁封域/則在於越自是以西南接閩嶺汀貢瑞章谿壑瓴建)
　(北注於湖湓淦界之此一際也章貢以西南源九連/表極百粤至於桂陽九嶷而離氣始中兩旗五車為)
　(天南府分野則入於晉封域則在於楚自是以西辰/沅滄浪合於瀟湘潛沱沮溠彭濛鄢臼入於漢陽施)
　(黔溳沔滙於内梧鬱蒙藤發於外離坤始交潯融界/之此一際也梧鬱以西長江亘川中盡黔滇外盡南)
　(交白基紅崖坤氣始中大陵天隂積尸之墟分野在/於魯封域在於楚蜀之際自是以西華夷攸分溆瀘)
　(涪綦發於内麗盤牂牁瀾滄滙於外坤兌始交葉榆/馬湖界之此一際也於是八際天地之所自界坤勢)
　(廣川分横於外艮勢支河分横於内乾勢長源倚流/於首巽勢長源合流於尾坎正而離中震表而兑裏)
　(也故此八者非聖人莫之能定也乾自喜峪賀蘭而/比上九則亢坤自淥空闌滄而西上六則戰亢窮則)
　(棄戰極則害故八際之表皆為危域而乾坤及坎其/上殊凶聖人之所獨戒也八際之裏皆在土中兌自)
　(熊耳而東取於三塗女凡乾自殽函而東取於廣陽/比卭坎自王屋而南取於轘轅緱嶺艮自梅邢而南)
　(取於抱獐具茨震自嵖岈而西取於荆箕大龍巽下/大江於中寡取廬阜而上取之石盤僊居離自天封)
　(而北取於方城泉白坤自禹陽而上取之豫山崆峒/豫者八裏之所分取也八裏所取而震獨多震之一)
　(陽内而二隂外也内者川澤所宗外者水瀆所㑹也/離坤嬴於南服乾坎荒於北陬北强而南柔東明而)
　(西幽坤之上可棄艮之上不可棄艮尊而坤卑艮施/而坤受也)
　
　
　
　
　
　
　
　
　三易洞璣卷九
欽定四庫全書
　三易洞璣卷十
　　　　　　　　　　　　明　黄道周　撰
　雜圖經上
隂六之始有龍戰野陽九之終或喪其馬龍生於漦上
藏以龜驪戎是求其禍不違馬何騑騑發於幽北抗縱
天下至於南極隂陽往来八尺之端云何不思曰不可
知紫蓍九尺得於申國赤鳥啣尾其數十一菑數贏四
是謂隂六坤始比物其何以樂曰易之道有憂以樂有
樂以憂憂樂臨觀誰與誰求寪舎之年在坤之萃招摇
是直禍發不退後七百三十歳招摇再直亦有居攝其
亂廼邁故易之道四其體數三其用數加損十五以為
進退乾坤紀災三更比端不寧方来五更比端而六國
為灰故易以參伍逓交而别災歳屯初交而為比比上
交者為觀屯觀之間誰知其原智者樂之以厲愚者憂
之以痊桓王十三年歳在甲戌為坤之剝九與上交龍
德不終𤣥黄以凶天王與鄭戰於繻葛戰則不可廼集
於矢覇主不起是無天子貫魚誰服果碩欲落王鄭相
從廼為列國故剥者君子之所憂也剝順則復逆復順
則剝逆逆而從之不十五年交質遺禽與禍相尋丙子
盟向之民廼遷於郟郟井也改邑以井人則與王土則
與人以侯人戕其共主賊則不取而背成之討廼敝廼
漏己卯伐虢以解於鄭即不解於鄭廼解於詹父解於
鄭則已緩解於詹父則已急甲申求車求車革也革者
變也天子不革命諸侯不變禮禮革以荒是有大喪廼
至於六年不克𦵏於是丁亥莊王三年王殺黒肩王子
克奔燕在坤之離離之錯履天子受之離之突如諸侯
受之故天子内也諸侯外也天子静也諸侯動也動而
吉則以吉動而凶則以凶錯履不敬突如其来死亡云
憂誰為其災魯桓有喪而莫之敢哀癸卯坤之中孚始
命曲沃曲沃廼大是不在災歲丙午在坤之遯王室始
亂燕衛伐周子頺以君明年在㤗王處於櫟故泰者否
也否者君子之戹遯者小人之智也以天子不能其寵
弟侵牟以瑕三年播遷廼反其家故家人道之至誠也
周文公之聖而有蔡叔之命以為周誡施於春秋隠桓
廼窮盖四百餘年子儀子頺樂禍再奸而䘚以是衰故
隠桓以為之始朝帯以為之終比德則治比亂則凶晋
鄭初承亦以是興戎天地所㑹雲雷之治也以順承之
立於旡妄其唯魯季㕛乎季㕛立君則不遂酖叔則彊
志而亦以旡妄克長其世落姑之盟在是歲也明年辛
酉閔公冄弑廼哭慶父以正僖位在比之益旡首而有
它益者下之所利上之所不利也比終而臨繼之臨之
初年太子鄭㑹諸侯於首止臨之咸利者也其五年庚
午宰孔㑹於葵丘為臨之震於是小白則亦且倦矣王
室多故戎狄僣侮夷吾從之而無逺猷壬申救戎於王
門大畜之道小白則未之敢受也憂之旡咎則取焉耳
丁丑戍周在臨之隨明年在剝齊執魯僖公小白廼物
乙酉在臨之否天王出居於鄭避子帶也比之在泰羣
隂翺翔上下滅陽臨之在否二陽皚皚猶不得理故否
㤗者反類也𤣥黄反類天地之所畏也以四世之迫不
五十年桓則有克莊則有頺惠則有帶寵子耦嫡而循
其轍以夷吾則亦不誡而内外觀害謂是隂陽之憲安
受之則悖於是重耳為政又五年天王狩於河陽圭瓉
始降犧象已出於義則小過於類則未失是在己丑重
耳既衰秦晉廼争癸卯襄王廼喪毛伯求金去求車之
歲亦八十年矣於是晉卿主盟實代諸侯是在臨之訟
臨之為訟貞悔皆變而二三無過為是君賛而柄以與
臣天水雖違未沴其隣又明年乙巳欲缺㑹侯人於承
筐為臨之旅臨之為旅貞悔皆變而五獨無過為是靜
以我而動以與楚厥貉不害則焚巢無與是魯獲長狄
僑如之歲也故内外者易之所專治也於周不足則取
之魯於魯不足廼取之强臣覇主於以觀象察侯則備
矣壬子魯殺子視子惡在魯則多難則王室則無故王
室既以柄與諸侯而私詠其棠棣魯則以柄與諸子而
日討其陵谷故臨之蹇魯獨自蹇者也蹇来於家人至
於節而已矣比之家人夫猶有家人焉故子頺之禍冄
尋而未巳乙卯魯廼輟郊楚人觀兵江漢之流中原是
瀠是在臨之困臨則且過矣困則未為禍也戊辰宣榭
火於是廼禍矣自宣榭以来於是百九十一年坤授之
比比授之臨天道著行在西北維隂八之㑹將反其始
地德猶故廼復從治故為水以與母為木以與子君子
觀於天道則與治小人觀於天道則與亂不知其故則
唯利是貫王子札王孫蘇毛召之倫是也故師者虞也
比者憂也臨無與觀無求也君子於樂曰不敢樂於憂
不曰敢不憂進退存亡於何是求魯成公之元年王師
敗績於徐吾是嵗辛未屯乘於比為雲雷之次㑹其先
乙丑比乘於屯戎伐凡伯於楚丘於是兩軌交難日起
夷方則建强力是使辛巳王訟鄇田丙戌晉執行父是
在屯之隨渙屯之隨渙未為過也屯之兩過是則過也
癸巳屯之小過王愬和戎而王叔貳於晉戊戌屯之大
過王人圜土而晉大夫為之理堂序區區祝則不舉而
巫抱其主戊午在屯之節王殺佞夫子瑕出奔是災歲
也晉執行父於是三十二年矣比臨之軌周難三作儋
括懣嘻景王曷樂夫子瑕則未出户庭也佞夫亦何出
門庭之有禍患之來動葭以灰不拯其馬不違其火夫
既已知矣人謂吾靈不轢何陳廼累其君而傷其親戊
辰頴俘還京是旡妄也无妄之四可貞旡咎詹桓伯有
焉无妄之上有眚旡利晉閻嘉有焉旡妄之三繫牛以
災甘大夫襄有焉辛未輿人殺原伯劉縶殺甘公及諸
餘子是在屯之䝉䝉之見金劉獻公有焉甘原以亡單
劉載荒將及王宫故隂陽之禍有雜也有見也隠者多
敗見者不失故惠襄以屢出靈景以佹失君子於雜則
持之以禮見則裁之以義故治或可起亂或可止震軌
之初年晉止魯侯其先庚辰糴茷是仍於是宗國奉其
君臣壤土將圮拱木先萎誰為支子而薄其禰丁丑在
震之屯毛得攘殺毛伯過於是王室始騷明年洊震天
下大訛辛巳在震之萃王猛不終廼亂廼嗟一年三王
誰知其家壬午天王居於狄泉在震之謙天子則以謙
諸侯則以孫震之噬嗑雷電交至南宫極當之南宫極
震死又以甘氏煽其嚚子子曰善不積不足以成名惡
不積不足以滅身小人以小善為無益而弗為也小惡
為無傷而弗去也故惡積而不可掩罪大而不可解王
子朝之黨之謂矣甲申公孫於齊孫㢲也王入之為兌
公出之為㢲乙酉震次於隨隨時也春齊伐鄆三月公
處鄆謂之出門冬晉克鞏十二月天王入於莊宫是享
於西山故震者天子之治也匕鬯宗廟之器也天子以
震諸侯以㢲或震而失或震而不失自下上者謂之剝
自上下者謂之復丙戌剝膚廼敗於公徒公賓於齊方
於大夫故天子失七則居於諸侯諸侯失七則服於天
子晉為諸侯而聽天子之訟逺於宗國非義也故震之
與晉天子所直齊晉與魯所不得用也晉嘗兩受之洛
邑踐土是也於是而三矣三而蕃錫匱於天子故晉者
明夷之反也王室以晝魯以夜王室以傷魯以誅井者
乾侯之事也在於鄆則不得在乾侯在乾侯則不得在
於鄆齕繘嬴瓶内外無人故王室之禍叛於鄻者無成
魯邑之禍潰於鄆者有名壬辰在震之睽鬼豕張弧季
孫以孤大陸之焚於位者殂故易之杓義是不一指動
者為主震之二上以為睽主遇主於巷叔孫成子范獻
子有焉張弧說弧季孫意如榮駕鵝有焉見惡人无咎
子家子有焉曳輿掣牛宋仲㡬有焉夫何其雜也其臣
方令君不得正焉也癸巳以否作雉門兩觀是為非制
丁酉小過天王居於姑蕕明年廼入於王宫於是天王
四薦驚矣黒肩之亂不遷厥居温氾狄泉則與禍期儋
翩之來鳥遺其音雖曰勿憂猶傷厥心故多故者日中
之事也皷缶者日昃之愾也戊戌在震之豐單劉敗尹
氏於窮谷己亥在震之離子言舍爵廼喪寶王故欲觀
天道則於豐離之間矣豐外蔀而日以中離外明而日
以昃外蔀之豐不䘏右肱明殫之離突如其来故孚過
坎離天道之表戎也聖人為治仰視天道以别進退因
日未入知慝所在故為需則可以進為漸則可以退需
不可以進漸不可以退勞成必敗聖人敬成三邑廼來
不貪其功不罹其災雖墮彼都彼人則懐故遵渚者周
公之事漸逵者仲尼之志也魯定公之十年辛丑齊人
來歸鄆讙龜隂之田又明年癸卯叔孫氏墮郈季孫仲
孫墮費在震之需漸於是去周公六百八年矣天下之
治不可以遫効也需漸之而不得志則命也於是三年
仲尼廼退故自大過而下不序矣周公之進以益之乾
仲尼之退以震之坤姤夬之間或長或消孰窮其元故
憂樂者隂陽之大候也師比夬姤為隂陽闗或啟或扄
憂樂以分小人勝君子以道君子勝小人不以文恒則
不討何所亡郕則不墮何所存麟何為来世誰與君故
易之為道有始也有中也有終也坤乾始終憂樂是從
比師姤夬衡分其中正者以正亂者以亂貞雜相加孰
知其斷夫欲觀其消長盛衰則坤乾始終上下而已矣
四軌始終餘十有三貞雜消息餘十有七自獲麟而後
又十三年魯始為夷君臣皆賛又四年在師衆立悼公
三晉廼亂立侯胥亡故易之為道文王執權姬旦持衡
仲尼規圎左氏畫方羣龍潛飛孰分其疆智者從之其
道孔明揆彼春秋植於中央
　(右圖原本春秋與易終始易本天方割四之圎春秋/本地圎割四之方南贏比縮終始軌厯貞卦始乾而)
　(盡於坤中加孚過以為四表雜卦始坤而盡於乾中/分乾坤以為兩際加四表者前後各二千一百七十)
　(六春秋退乾而加屯屯與比交故雜卦始比而貞體/在屯分兩際者前後各二千四十八卦春秋分坤而)
　(乘比比與屯合故貞始乾中終於坤雜始坤中終於/乾也今圖文皆不始於坤乾獨舉比始者以雜卦專)
　(義比師姤夬在乾坤兩端憂樂消長為經緯之大義/故退坤與比猶貞緯之退乾而與屯也易九戹曰初)
　(入元百六百六者隂六百為陽之誤也六八四十八/初八元四十八春秋初元距大戌入周周室東遷四)
　(十八年戊午元始也上元四千合三百七十四為前/後通厯又除四十八為隂六三百七十四為陽九九)
　(數不合故合兩戹以為四百八十倍起之九百六十/以為陽九隂六也聖人沒而㣲言絶不知春秋六軌)
　(四百八十有六易八軌五百一十有二加易一軌上/及幽宣之間加春秋三九下暨漢秦之際春秋用其)
　(隂易用其陽九六相合耳隂九陽九之後有隂七陽/七各七百二十有隂五陽五各六百有隂三陽三各)
　(四百八十凡四千六百一十七歲經歲四千六百八/災歲五十七傳為孔氏之言是皆誤也今以易春秋)
　(推之春秋六軌災分有九易軌表始六寸四分以表/始乘災分五十七歲六分春秋六軌四百八十有六)
　(以九乘之得六分災歲之一易九軌五百七十六去/其災歲五百一十九皆盡春秋漢興之㑹也隂陽九)
　(六遡於初元上自甲子至於戊午九元凢四千三百/七十四年所退災分五十有四餘三分有六故自桓)
　(王元年雜卦以始與貞卦叅行其實貞雜與春秋偕/始坤乾兩元皆自戊午惠隠之間以為初度也厯斷)
　(於仲尼上下古今四千三百七十四歲每歲縮九一/元而與歲㑹九元而縮九歲之厯六九五十有四凢)
　(得七百二十九者五十有四得四百八十六者八十/有一謂之九六入元之限春秋戊午歲正月甲寅冬)
　(至不在蔀首辛酉歲正月己巳朔旦冬至下距僖公/十六年丁丑正月戊申朔旦冬至上距宣王三十二)
　(年乙巳歲正月庚寅朔旦冬至各七十六歲是在隠/公桓王周魯兩元之間聖表所立三才之統㑹也自)
　(是而下二十七章秦綂以絶四稽其㑹以盡勝國所/不可知者唐虞夏殷耳漢志殷世三十一王六百二)
　(十九歲夏世十七王四百三十二歲竹書自湯至受/二十九王四百九十六年自禹至桀十七王四百三)
　(十二年夏厯不殊而殷譜懸絶徐皇亦有差異雜書/廼云商二十八世六百四十四年夏十七世四百五)
　(十八年五帝三皇亦為臆譜猶之囈夢也今自周厯/以前不復取譜斷自剪商而下以春秋量揆羲軒之)
　(際猶在勝國之間矣譜牒盡於共和共和而上莫孝/貞緯上取宣王要以史記魯世家為本而竹書佐之)
　(自桓王元年前百二十八年為厯王七年魯真公嚊/之九年中分兩際為乾坤之交宣王戊午魯孝公稱)
　(之廿四年則貞緯之乾際也貞緯以平王四十九年/幽王十一年并為六十上下二年當屯比之始與蔀)
　(首元春俱合用為軌始以下俱本史記魯公伯禽四/十六年考公酋四年焬公熙六年幽公宰十四年魏)
　(公㵒五十年厯公擢三十七年獻公具三十二年真/公濞十四年武公敖九年懿公戲九年伯御十一年)
　(孝公稱二十七年惠公弗湟四十六年春秋以前凢/三百二十一年漢志世家本於史記廼稱伯禽至春)
　(秋三百八十六年凢記焬公六年為六十年獻公三/十二為五十年武公九年為二年遂差六十五年兩)
　(家譜牒不知孰真然而大史世業矣汲家竹書所記/周厯與魯譜相符但以成王元年為丁酉武王克殷)
　(為辛卯前後各差三年今以春秋易厯與史記世家/挍之襄王八年丁丑正月戊甲朔日南至上距武王)
　(戊子四百九年惠王廿二年丙寅正月辛亥朔日南/至上距武王戊子三百九十八年兩蔀之中酌其真)
　(者以四分約歩皆得武王戊子歲正月十二日甲寅/冬至以授時所定魯僖公五年辛亥日十四刻較之)
　(得武王戊子歲正月十三日未末冬至經朔十一日/三千一百七十三分三十九秒至餘十八日二千一)
　(百三十二分五十四秒是月癸卯日五十九刻餘分/合朔前月十九日壬辰發師翌日廼朝歩自周於征)
　(伐啇凢用師皆在弦望月旁死覇定在望後生覇定/在望前猶晦為明死朔為明生義之甚著者也世儒)
　(推朔先天以壬辰為朔二日朔後二日尚未生明胡/云死魄乎癸巳伐商至正月十六廼渡孟津孟津去)
　(周尤百里二十六日而逹於是月方正朔日辰皆在/大鼋十二日冬至㑹於列國之上月在天駟㑹朝甲)
　(子前癸亥夕其夜可陳未畢而雨如在朔後二日則/夜不可陳矣癸亥之先四日庚申始在商郊申為子)
　(之上宫先月壬辰為發師之日㑹朝甲子為清明之/期五位三所於是迸合而申長辰子故夷則上宫長)
　(之曰羽緯書言亡殷者紂黒期火戊申為子期戊從/癸化也是歳距惠王甘二年丙寅三百九十八歲歲)
　(星一次百四十四分每歲一遷輙逾一分為百四十/五分凢一百四十四歲而逾一百四十五次計自惠)
　(王丙寅距武王戊子上下三次惠王丙寅歲在大火/則武王戊子歲在鶉火也凢譜牒雖亡厯法可通自)
　(史記世家而外班氏應無别㨿顓頊七家踈宻雖差/不過數日斷無乖馳至六十五歲之理要在春秋尚)
　(書上下相檢武王克啇周公營洛成王顧命三者不/失時日則周厯可正矣周公營洛在成王七年庚子)
　(春正月甲辰朔二月乙未王自周至於豐三月戊申/太保至洛卜宅庚戌攻位於洛汭乙卯公至洛戊午)
　(郊社冬十月戊辰冊周公後竹書與逸周書皆可稽/合辛未成王三十八年春二月戊申朔癸亥哉生魄)
　(王不豫甲子王廼洮作顧命十八日乙丑王崩太子/釗立竹書作三十七年癸酉皆不得時日漢志及諸)
　(書作三十年壬戌皆上逾一軌至六十九歲唯史記/獨合斷以甲午為成王元年去克啇六載也魯禽父)
　(四十六年薨在康王十一年壬午諸書皆誤損成王/之年上足克啇故以成王三十年並克商為三十七)
　(年以成王元年始封下足康王十六年為禽父之厯/自是諸公薨立間殊王年脩短不復可證矣竹書昭)
　(王即位十九年世本即位五十一年竹書孝王即位/九年世本即位十五年夷王即位八年為十六年厲)
　(王并共和二十六年為五十一年凢増六十一年世/譜之多増周年猶班志之加咸魯表非有的㨿唯約)
　(年分取合其章蔀運世而已班志猶取時日印之厯/法世譜徒存干甲臆其空年仲尼以乾知坤作自謂)
　(旡妄如三綂經世模索上古非乾坤知作之義也共/和而下仲尼所存衆喙俱息春秋纔畢數年之間又)
　(復乖異魯哀公二十七年癸酉秋八月甲戌公如公/孫有陘氏因孫於邾廼遂如越丘明以是為春秋之)
　(終四軌二百五十六年為參易之兩與圓圖相輔又/推孔義壬戌終始至魯悼公寜元年亦盡四軌之年)
　(句踐既䘚哀公不復悼公始得正位在定王之四年/丙子知趙始怨謂哀公之歿在是年也悼公三十七)
　(年䘚合其始立之歲為四十年始於癸酉終於壬子/哀公始於甲辰終於丙子凢適越後四歲廼歿皇甫)
　(云哀公元甲辰終庚午悼公元辛未終庚戌誤也春/秋緯義所始於桓王元者下推漢唐上沂殷周比履)
　(之際應餘八年文武代終考旋之㑹不加貞卦則日/履及否盡其上爻也故貞雜兩緯不加四卦者周始)
　(於否㤗中於乾坤漢始於隨蠱中於剝復至坎離而/盡並無贏縮乾元與春秋俱始貞卦為經獨加雜緯)
　(者秦交於隨蠱漢交於兩濟至孚過而加冄行一軌/春秋與屯元各有盈縮要以無盈縮者為體有盈縮)
　(者為用上下叅觀可以㣲至也古厯塵殽斷無尋理/春秋下際燦然可知上際唯有周年文武受命為春)
　(秋之本故自共和而上至於克啇詳略於前能得文/武之年而後春秋上下隂陽災歲可歩而論也)
　雜圖緯上















　
　
　
　
　
　
　
　
　
　
　
　
　(右緯以貞卦加雜卦上除四卦順數隠公至桓王下/除四卦逆數順帝至明宗為乾坤前後距屯未齊之)
　(終始中次三十二以春秋之軌分之前後四軌各餘/十八上自庚申獲麟至魯立悼公下自熈寧甲寅至)
　(元祐辛未為春秋四軌之餘分也其實皆順數隠公/元年至桓王元年壬戌為第二際屯之始熈寧三年)
　(至熈寧七年為第廿九際兌之始也卦際俱衣貞序/上經自左而右下經自右而左唯雜緯師北姤夬分)
　(輔南北不如圖經之用倚數耳圖經倚數起北者三/十二際而至坤三十三際而至師師北觀臨䝉屯艮)
　(震益損為二千四十八之終始夬與坤處上為剛之/决柔姤與乾處下為柔之遇剛前後各加三十二卦)
　(則乾坤中際正分全軌之中矣古緯皆以六十四為/實分行三十二為法今皆以六十四為法則分行三)
　(十二為實其䆒一也春秋軌法隠公初年戊午上距/宣王廿四年丁酉為一軌上下二十七軌而與初元)
　(分厯進退三九與恒厯比度故軌法進退皆以九為/實三為法易軌法桓王元年壬戌上距宣王四十五)
　(戊午為一軌上下三十四軌而與初元分厯進退二/八與恒厯比度故軌法進退皆以八為實二為法兩)
　(軌積差十一以當閏分元之始者以春秋三九加易/之二八分元之終者以易二分加春秋之三九而天)
　(道進退俱可見也獲麟而下十有八年乙丑周敬王/崩辛未魯哀公自越歸衛輙出奔越丁丑魯侯沒明)
　(年河絶於扈是前之三六元至順而下十有八年元/綂二年甲戊正月朔雨血於注明年至元元年冬太)
　(白歲星皆晝見至正元年辛巳十月以後太白皆晝/見六年丙戌山東大震諸盗廼起㨿閘河絶運道甚)
　(廼竊太廟神主而亂扵是始是為後之三六三六與/二九一也但至順而下在易正軌不為餘差故逆行)
　(數之紹聖元年上四年辛未值獲麟之㑹又上十七/年安石再相甲寅立手實法之歲與春秋終始耳如)
　(以乾坤中際分之則貞卦自隠公元年入乾九三至/㤗定二年入坤六四雜卦自隠公元年入坤六四至)
　(㤗定二年入坤六二不煩推歩依序求之可坐致也/)
　三易洞璣卷十
欽定四庫全書
　三易洞幾卷十一
　　　　　　　　　　　　明　黄道周　撰
　雜圖經中
天道之行始於東北天根所屬端門上闢招搖為主左
右各十太乙持之為羣龍首集扵亢端左右各七故比
師天制其數十五受扵太乙萬物所直屯䝉地制其數
二十有一恊扵天門鬼神之所出入兩始翊命以輔太
易天地交制聖人廼出故艮者萬物之所終始也天地
之序靈宰所治逺近進退三五是始極於三九二六之
間貴神廢居故日月交數窮於十三反復其間二十有
七三為明生五為魄始明魄相孕各五以為候十以為
紀故屯䝉三七招搖是直比師乘之以殷東北在十五
中為天兩乙天下災祥之所稽厯春秋隠公三年王二
月己巳朔日食坤乾媾端日月更始扵是朔食既不言
朔食既以綂與桓不以綂與幽幽王六年十月辛卯朔
食既於鶉尾坤治五十五年亢始初復四月平王告崩
於是食既則以為改厯厯既於幽不既於平故幽以坤
令比政之終平以乾令東政之始平終而桓繼天憲不
改王室如故雖有聖人不得以既與周而以朔與魯故
坤乾之初交在於壬戌為桓王元年雜緯屯比飛龍未
革五體皆變於是宋立與夷子馮出奔衛州吁弑其君
完諸侯伐鄭衛人殺州吁立子晉詩易之變則鄭衛為
之首三年王子狐出質於鄭齊鄭盟於后門鄭伯車僨
於濟及扵是年衛立子晉遂廢王覲春秋之亂則於是
始也惠王二十二年正月辛亥朔日南至是為需臨之
始貞體未革而外海數易春晉侯殺其世子申生秋楚
㓕弦冬晉㓕號及虞於是王跡廼熄齊晉與楚相代為
命先生齊以諸侯伐楚以楚盟於召陵覇綂廼成及扵
是年王世子鄭㑹諸侯於首止王室雖定晉楚終亂故
屯者東北之治需者正南之治也東北之治在於亢氐
攝提之間宋鄭為主衛人從之正南之治在於井鉞軍
市以北周人為主齊人為客晉楚秦人争命其下故屯
需比臨四方上下相叅治也屯治於東北主氐而與宋
比治於東北主亢而與鄭需治扵正南主鉞而與楚臨
治於西北主桴而與秦晉故自惠襄而下齊楚秦晉為
多事矣是歲秋九月戊申朔日食為易治之次際又十
三年齊廼衰十八年宋廼敗明年晉廼覇自是晉命覇
主强臣與春秋終始定王十五年夏五月癸卯朔食其
先庚申魯宣公八年秋七月甲子朔食既是不食既而
食且既者是春秋之中軌兩甲之週餘十有五易厯之
盡五十三萬一千四百四十有一界於春秋而春秋以
理上下日食交數之所繇起故自癸卯食之明年為易
治之三際歲在庚午邾人戕鄫楚莊以立師屯再治天
道之反復在東北宋鄭曹燕是為灾國靈王二十二年
壬子秋七月甲子朔日有食之既是則食既春秋以來
百七十有四是為食歲比於日數故春秋者億世之治
也日月胥命叶數與義或揆之當歲或照之百世歲月
相覆與天地似故為十五以當㑹十九以當章十一以
當餘二十有一以當閏二十有七以當交三十有二以
當軌三以當衰五以當限八者既辨而後隂陽灾沴之
變可起也景王十七年丁卯五月丁巳朔日有食之明
年為易治之四際小畜治扵西南震治於東北西南昴
也東北尾也西南楚衰而趙以之起東北齊衰而燕亦
以大左右互取則趙魏始作而吳越為之主春秋末年
於越入吳是歲孛見於東方明年獲麟秋齊陳恒弑其
君明年熒惑守於大火又八年戊辰越廼㓕呉又八年
句踐廼歿魯侯終於越廼立悼公明年丁丑斗爟之治
始盡又明年河絶扵扈㤗損為治㤗為分界出於坤艮
天地之門户損益之中判於兩濟危非所直春秋廼絶
故自獲麟嵗蝕五月庚申上於己未南至之日亦在己
未辛酉庚申上下四六如其中數兩分春秋以周天之
歩而天道終始自是而後天下失日又二百四十餘年
故天下之不失日則春秋為之夙治也貞定王之六年
晉楚皆聘於秦㤗否分界人星車府為治㤗損之乾五
位已革天道畀於西北八年庚辰秦始塹河旁伐大荔
龎戲取其王城十六年戊子三晋分國趙事三神於百
邑明年田襄子命其宗室丁酉秦伐義渠擄其王丙午
夏六月朔日食雨雪於是晉室先裂秦獨西頋後十年
秦亦弑君嵗在丙辰威烈王之元年也戊寅九鼎皆震
三晉始侯辛巳三晉伐楚至於桑丘而㤗損軌既明年
壬午號山崩王子定出奔秦韓趙皆新易主同人與大
畜為治天道在於正西是安王之三年三晉與秦始為
兵端乙未齊廼為田丙午韓廼滅鄭是烈王之元年癸
丑雨金櫟陽自四月至八月為顯王之元年明年河水
赤於龍門丁巳秦魏戰於石阿王賀秦俘辛酉王廼致
胙於秦明年星隕如雨自莊王十年四月辛卯而後三
百二十九年矣以視定王庚申則春秋之中軌也其歳
晉殺秦諜七日廼蘇於是齊軌晉室廼燼而秦人獨武
是在壬戌上下春秋居攝之際各三百六十五嵗周漢
之司侯也己卯秦猶朝王甲申秦始改命楚韓趙蜀朝
秦明年乙酉周致王命於秦而天下西嚮同人大畜之
綂廼既謙萃受之是在丙戌顯王之三十四年天道反
扵東方騎陣將為主車轄次之明年丁亥齊魏㑹諸侯
於徐州胥命為王自是縱横齊為次强楚魏韓趙嵗以
兵殃燕齊勝負與時後亡壬申周始朝秦明年秦誦齊
為東帝是赧王之二十七年己丑秦與韓魏楚伐燕燕
之未亡則齊為之主於是天道猶在東方明年入交在
隨蠱之界天道又分騎陣為主牛鬼夤列東行不退其
禍必敗是在庚寅王赧之四十四年秦趙攻齊天道分
􁎎南北縱横将并於秦乙已易軌中交上下十六隨謙
之悔在於過渙周胙廼盡自春秋而下四百七十年明
年丙午秦遷周於􁃕狐楚遷魯頃公於莒秦取九鼎鼎
淪於洛而天下為秦是秦昭王之五十二年壬子秦遷
周祀於陽人楚遷魯頃公扵下邑是荘襄王之元年周
魯秦楚相為終始故伯翳臯繇與后稷之究其律吕也
陽者闢上隂者闔下輕重以德反廼滅質滅質廼極隂
陽之交盡於孚過兩濟上下聖人所不治也而秦則治
之秦楚改姓五德皆盡摶鬪且息覇王廼出自魯隠元
年至於秦政甲子一元之㑹四百八十六歲餘分皆併
周秦大合至於庚辰六國俱亡秦鑄金人又十七年而
漢室始興子嬰輿櫬五月五星聚於東井於是隨謙軌
盡臨與噬嗑當柄津旗再直漢秦相襲王覇道雜故為
五德之聖不如八際之正也八際之倍一十有六兩際
之合五百一十有二餘一以為章交之始故歲數五百
一十有三月食之數千八十有一八以因嵗去八以命
易之體四以因食去四以命嵗之日八九互交存八之
一以命食日故月數百三十有五食法二十有三月以
命日晝夜見雜春秋前後屯䝉之數舉可知矣故自春
秋四載桓王壬戌至於漢興乙未五百一十三歲日月
之候見聖人之道著屯比之軌授於臨嗑而法象交治
燦然備也漢興二十一年西北之道女嬃為主隨於丈
夫不失其度後元己亥噬嗑加兌津旗之治貫於五車
為易十軌而漢道大作先年戊戌秋八月乙巳朔日食
上於初載三年丁酉十一月甲戌朔日食凢十有四食
加一以為軌食損益月道九一以命日而日月大白故
八尺者天地之表端也其在八表之内靈晷所集中五
昃十聖人之所憂也故比師震艮損益兌㢲晋夷咸恒
大有同人需訟上下皆十有五以為亂則無故以為治
則已識漢後元始元之間是也元鳯之元年秋八月己
亥朔日食九月鄂主燕王上官宏羊伏誅又後明年癸
卯石立柳起為易之十一軌其先元狩六年為春秋之
中際下盡居攝晷影廼交癸卯而下剝隨為治本始地
節蔑貞以足孝元之間宏石剝膚甲戌殺蕭望之戊寅
殺賈捐之辛酉殺周堪張猛扵是漢法始僻赤鈇不砥
漢士輕死諸王始貴朱輪為市永始二年丙午二月癸
未夜星隕如雨視周顯王壬戌之嵗又三百四十五年
矣三月乙酉朔日食剝隨廼終明年丁未春二月己卯
朔日食旡妄與剝復始是易之十二軌貞緯在於正酉
雜緯在於正北子酉相距為西北際元始丙寅為居攝
之元年春秋於是為三易紀餘分之縮反歩者九冬十
月丙辰朔日食溯於上元九始之際六分其一春秋之
義則於是而發也故詩者易之象致春秋者易之爻義
也春秋治魯隠公以諷魯周公治魯周公以諷後世之
為周公者詩與春秋東西相起若日月之無已也丙寅
劉崇起兵不克丁卯翟義繼之己巳遂為新室貞緯之
所謂災雜緯之所謂爛也貞緯主界雜緯主義貞緯之
隨則有事雜緯之隨則旡故貞緯之剝則不剝雜緯之
剝則復天人貞雜相為治也建元建武之間在旡妄之
九五與復同治己酉夏四月戊申朔日食又後明年為
頥與晋在易之十三軌永平建初之際天下蕃庶章和
而後邉圉多弊竇氏怙能亦以自廢顛頥之顛雖强不
寧殤安之間外戚洊興元初元年十月戊子朔日食而
頥晉軌盡次井廼繼明年夏閻氏立后六月洛陽地裂
十月壬午朔日食自是天下寄於壼政軒轅在御常侍
當令順帝二年丁卯為春秋之中際八月甲戌朔日食
於是閹寺孫王等軰俱侯矣故春秋之有中際聖人之
所畏也周定王庚申楚滅舒蓼遂盟吳越天下屏息聼
於趙欲是為疆臣招搖之令顯王壬戌六國鷙撃三晉
與秦無嵗不争戰骨盈城是為陣騎積卒之今漢元狩
甲子蠻狄大來貴臣屢災禱祠以懃弊鬼及夷是為威
主旗斿之令後漢永建丁卯良臣亟死阿保持主列侯
茅土以賞薫腐是為閽寺尸鬼之令至於閽寺茅土而
蠻狄且起威主强臣積卒之令亦且盡矣是皆未至於
交際也而聖人畏之者畏其盈僨疾作必反自永建而
後天下大震夷㓂屢作盗發陵寢建和三年六月丁卯
朔日食己卯震憲陵寢屋去魯哀公三年桓僖宫灾之
歲六百四十年矣延熹二年常侍再封鉤黨将起建寧
初載陳竇就死鉤黨再治廼殱多士光和元年冬十一
月丙子朔日食明年己未五月甲戌朔日食為易之十
五軌水火兩濟天地之大交際黨禁雖解禍亂已作宫
車播遷張董李郭相彼公卿氾氾漂木建安而後曹袁
廼起六七将窮人為天子黄初革命章武克正俱在既
濟之鼎艮又二十一載兩濟軌盡天下易姓延熈壬戌
夏五月戊辰朔日食小過交際天道在於正南二十有
七其先丙辰孛在東方春秋之窮孛為旌亡旌亡再揭
漢胙廼絶以視春秋西周攻秦出伊闕塞陽城去其初
元皆四百六十八年矣王赧既卒九鼎廼發後主既降
陳畱亦亡周之有秦漢之有晉進退春秋仲尼之所命
也王赧亡周四十五年而沙丘亡秦後主亡漢四十五
年而石勒亡晉故周漢秦晉聽於尼父吹律則以風吹
吕則以雨尼父仰首聼於太易夜不失星晝不失日故
天地之道著於日月日月之道著於食兩濟以交孚過以
食乾坤孚過其數再易損四以為食益四以為厯隂陽
損益量月與日仲尼命之百世不失
　(右圖以月食紀日明易交之八際以易交分際明星/緯之主数其法以宓圖定序三統步厯内視貞卦反)
　(對所在以為入限不入限外視雜卦主客所加以為/當數不當數也春秋除初四年為坤前軌自桓王元)
　(年壬戌貞卦起乾雜卦起坤至秦二世三年甲午凢/五百一十二年得八軌謙卦盡其年秋九月漢攻破)
　(武闗明年春漢都南鄭為受命之元其實入闗在甲/午歲當臨之乾上距王赧庚寅為隨蠱交際至甲午)
　(而隨蠱交盡五百一十二年自乙未漢興貞卦起臨/雜卦起噬嗑至晋光熈元年得入軌孚過盡其年秋)
　(七月乙酉朔日食冬殺城都王頴十一月晋惠帝殂/明年懐帝立即劉淵元熈三年上距後主延熈壬戌)
　(為兩齊交際至懐帝永嘉元年丁卯而孚過再交五/百一十二年凢易一元四百八十六年易軌方行餘)
　(二十六年其法本天方圖周徑之數一百二十一午/减其小分以為内廓之究圍之三百六十四五贏其)
　(小分以為外廓之冪圍之三百八十有四積差自然/有贏有縮非兩事也隂陽二厯南北相離不及四十)
　(有八月數百三十五食法二十三各以四十七乘之/六千三百四十五朔食數千八十有一故十九以為)
　(章閏二十七以為章軌章軌之數五百一十三八其/章軌以為卦軌之盡四千九十六而餘其八為四千)
　(一百有四四其軌食以為卦食之盡四千三百二十/四而絀其四則四千三百二十故易自乾元與春秋)
　(相㑹則乾坤之中正當呉興魯隠之界至元至正辛/丑偽漢破走在三十三軌之三十二卦天地分際名)
　(二千四十八年餘四以為消長易自屯北與春秋相/㑹則乾坤之端正當其和元綂之際厲王始衰其下)
　(坤乾寧順初承其下乾坤魏晋之間下有兩濟日月/分際各二千一百八十不及十一有半以為消長合)
　(之兩餘以當交積閏以當朔交差二日三一八三减/之以半乘之以六交朔相檢而食數可得也交差生)
　(扵朔㑹而食數綂扵章軌道雖分行歸致則一易以/㤗否隨蠱頥大過坎離兩濟孚過漸歸妹乾坤十六)
　(卦為易之交際月食不因之生而隂陽用以相倣食/㑹有贏乏入交有踈數故自乾而㤗二十七爻而交)
　(自㤗而隨十二爻而交自隨而頥二十七爻而交頥/坎既濟中孚四卦頻交日有頻交歲唯兩食九道之)
　(界或五或六酌扵半歲隂陽之限或六或八踰扵十/三故易之貞數卦位交限以相倣也雜數比師東比)
　(左右十五艮為主卦亢宿之下其上天乙太乙故為/緯首臨觀西北二十有一隨為主卦天津之下乾亥)
　(之間故為緯次屯䝉東北二十有一否為主卦氐宿/之下其上允池天槍在於端門故為貞緯之首雜次)
　(臨觀之下震艮東北十五比為主卦在於神宫天市/端門故又次之損益西北十五既濟為主卦危虗之)
　(間車府之下故又次之大畜旡妄正西十九臨為主/卦螣蛇之府室壁正交故又次之萃升正東十九天)
　(權之下大㣲帝居師為主卦與臨相直卯西分限而/秦漢始别故貞緯始乾而授扵屯雜緯始乾而授扵)
　(比屯之至謙七卦而隨比之至萃七卦而謙皆合乾/始以為二十七章而卯酉分限今皆始扵屯比交扵)
　(臨嗑以為章軌者乾坤孚過四數皆倍則春秋下元/退易一次也故主朔之法以元與乾主運之法以元)
　(與屯比運朔相乘或見或雜故使貞雜進退共治也/謙豫東北徃反正五萃為主卦天床正中在豐沛之)
　(間下有陣騎漢室所起是又緯始嗑賁西比徃反正/五旡妄主卦兩蓏之間上有女主故為緯次兌㢲西)
　(南小偏十五大有主卦上有五車諸王天髙故又次/之隨蠱三十有二槜於乾㢲為天門界是初爻限漢)
　(室中衰閏食相併剝復正北其爻三六謂之不逺宗/室所凖故又次之晋明夷正北小偏十五頥為主卦)
　(斗精所宅故又次之井困東南其數又五升為主卦/在軒轅尾積尸所處故又次之凢貞卦始乾者八軌)
　(而交隨七軌而交兩濟上盡於謙下盡於坎離為春/秋兩漢之貞厯孚過而下各加一軌唐授於艮革於)
　(鼎宋授扵益亂於明夷南盡扵坤交上下兩際各一/千有九十歲雜卦始乾者八軌而交謙七軌而交咸)
　(上盡於萃下盡於井為春秋兩漢之雜厯乾坤坎離/不復加位唐授於大有終扵離宋授於小畜終於既)
　(濟南盡扵乾交上下兩際各一千二十四歲上際食/厯春秋所存三十有七戰國寥然四記日食所無月)
　(日下際前漢二百十二年食三十有九後漢二百四/十三年食七十三延熈庚午至光熈元年魏晋之間)
　(五十七年食二十三凢五百一十二年日食踈數共/一百三十五以九乘十五以八因之章軌之食以得)
　(周軌章食之月以得日食八九所乘約可知也貞卦/交限自乾至小過十七卦隨居其中上際八卦唯否)
　(㤗一交下際八卦頥坎未濟小過頻交以下十六卦/唯歸妹一交雜卦交限自乾至渙十七卦豐居其中)
　(上際八卦有否小過二交下際八卦離大過漸既濟/頻交自渙以上十六卦唯隨一交耳兩緯不同皆有)
　(八際分交上下踈數逺近之異以此相較上下可推/故兩緯分位各殊同者唯有鼎革上下兩際漢唐之)
　(之間下暨勝國上際在隨則下在未濟上際在離則/下在既濟鼎革所直貞雜一也厯法推較日食授時)
　(最近然檢春秋亦難悉合春秋筆自仲尼攷證七十/二國日食一事是春秋要㫖不應多有乖違隠公三)
　(年春王二月己巳日冇食之杜預以長厯推是日朔/授時推是月無己巳亦不入食限三月朔己巳廼人)
　(入食限以二月朔為三月遂疑下文三月庚戌天上/崩四月辛卯尹氏卒八月庚辰宋公和卒皆為誤書)
　(先朔差甲一月豈有聖人瞻言百世誤書日月至終/嵗不覺者當繇授時閠先一月春秋閏在正月今以)
　(傳較僖公五年正月辛亥朔南至上距隠公三年六/十五年積日三百四十一日二十五分是年正月己)
　(巳朔入交有先後積氣有淺深而大約四分相距非/逺再以僖公十六年春正月戌申朔南至度之積日)
　(五十七日七十五分僖公五年辛亥隠公三年己巳/雖不得時不害其為得日也盖日纒乆差通法難執)
　(以春秋之厯較春秋之蝕上下相檢可存其故如僖/公三年正月己巳朔交分太深閏月己亥朔月大二)
　(月己巳又朔下距桓公三年秋七月壬辰又先閏一/月凢十二年間一百四十一交交差三百一十五日)
　(八十九分以十二交三百二十六日五分四五四除/之在正交一十六分四五四間何云不入食限乎盖)
　(春秋置閏㣲踈魯史四之氣候有後先閏差不過一/月食法無差誤日月存於列國耳今其食月皆依春)
　(秋旁較太衍授時與易表裏揆正百世非諸筭生所/能管測也)
　雜圖緯中
貞緯(前除坤乾/後餘乾坤)　　　　　貞緯(本/序)　　　　雜緯(本/序)
屯一軌(周厲王戌午/魯隠公辛酉)前乾　乾一軌　　　　坤一軌
　(一際壬戌周桓王元年/二際庚午周桓王九年)　　(戊午魯隠公初年/丙寅周桓王五年)
　(三際戌寅桓王十七年/四際丙戌周荘王二年)　　(甲戌桓王十三年/壬午桓王廿一年)
　(五際甲午周莊王十年/六際壬寅周釐王三年)　　(庚寅周莊王六年/戊戌莊王十四年)
　(七際庚戌周惠王六年/八際戊午惠王十四年)　　(丙午周惠王二年/甲寅周惠王十年)
需二軌　　　　　　　　屯二軌　　　　比二軌
　(一際丙寅惠王廿三年/二際甲戌周襄王五年)　　(壬戌惠王十八年/庚午周襄王元年)
　(三際壬午襄王十三年/四際庚寅襄王廿一年)　　(戊寅周襄王九年/丙戌襄王十七年)
　(五際戊戌襄王廿九年/六際丙午周項王四年)　　(甲午襄王廿五年/壬寅襄王卅三年)
　(七際甲寅周匡王六年/八際壬戌周定王八年)　　(庚戌周匡王二年/戊午周定王四年)
師三軌　　　　　　　　需三軌　　　　臨三軌
　(一際庚午定王十六年/二際戊寅周簡王三年)　　(丙寅定王十二年/甲戌定王二十年)
　(三際丙戌簡王十六年/四際甲午周靈王四年)　　(壬午周簡王七年/庚寅周靈王元年)
　(五際壬寅靈王十二年/六際庚戌靈王二十年)　　(戊戌周靈王八年/丙午靈王十六年)
　(七際戌午周景王二年/八際丙寅周景王十年)　　(甲寅靈王廿四年/壬戌周景王六年)
(小/畜)四軌　　　　　　　　師四軌　　　　屯四軌
　(一際甲戌景王十八年/二際壬午周敬王元年)　　(庚午景王十四年/戊寅景王廿二年)
　(三際庚寅周敬王九年/四際戊戌敬王十七年)　　(丙戌周敬王五年/甲午敬王十三年)
　(五際丙午敬王廿五年/六際甲寅敬王卅三年)　　(壬寅敬王廿一年/庚戌敬王廿九年)
　(七際壬戌敬王卅一年/八際庚午周元王五年)　　(戊午敬王卅七年/丙寅周元王元年)
㤗五軌　　　　　　　　(小/畜)五軌　　　　震五軌
　(一際戊寅周定王六年/二際丙戌定王十四年)　　(甲戌周定王二年/壬午周定王十年)
　(三際甲午定王廿二年/四際壬寅周考王二年)　　(庚寅定王十八年/戊戌定王廿六年)
　(五際庚戌周考王十年/六際戊午威烈王三年)　　(丙午周考王六年/甲寅考王十四年)
　(七際丙寅威王十一年/八際甲戌威王十九年)　　(壬戌威烈王七年/庚午威王十五年)
(同/人)六軌　　　　　　　　㤗六軌　　　　損六軌
　(一際壬午周安王三年/二際庚寅安王十一年)　　(戊寅威王卅三年/丙戌周安王七年)
　(三際戊戌安王十九年/四際丙午周烈王元年)　　(甲午安王十五年/壬寅安王廿三年)
　(五際甲寅周顯王二年/六際壬戌周顯王十年)　　(庚戌周烈王五年/戊午周顯王六年)
　(七際庚午顯王十八年/八際戊寅顯王廿六年)　　(丙寅顯王十四年/甲戌顯王廿二年)
謙七軌　　　　　　　　(同/人)七軌　　　　(大/畜)七軌
　(一際丙戌顯王卅四年/二際甲午顯王􁃰二年)　　(壬午顯王三十年/庚寅顯王卅八年)
　(三際壬寅慎靚王二年/四際庚戌周赧王四年)　　(戊戌顯王􁃰六年/丙午慎靚王六年)
　(五際戊午赧王十二年/六際丙寅赧王二十年)　　(甲寅周赧王八年/壬戊赧王十六年)
　(七際甲戌赧王廿八年/八際壬午赧王卅六年)　　(庚午赧王廿四年/戊寅赧王卅二年)
隨八軌　　　　　　　　謙八軌　　　　萃八軌
　(一際庚寅赧王􁃰四年年/二際戊戌赧王五十二)　(丙戊赧王四十年/甲午赧王􁃰八年)
　(三際丙午秦昭王五十二年壬寅赧王五十六年/四際甲寅秦莊襄三年    庚戊秦昭五十六年)
　(五際壬戌秦王政八年年/六際庚午秦王政十六)　(戊午秦王政四年年/丙寅秦王政十二)
　(七際戊寅秦王政廿四年/八際丙戌始皇帝七年)　(甲戌秦王政二十年/壬午秦皇廿八年)
臨九軌　　　　　　　　隨九軌　　　　謙九軌
　(一際甲午漢髙帝初年/二際壬寅漢髙帝四年)　　(庚寅秦皇卅六年/戊戌漢髙初四年)
　(三際庚戌漢惠帝四年/四際戊午漢髙后五年)　　(丙午漢髙祖八年/甲寅漢髙后一年)
　(五際丙寅漢文帝五年/六際甲戌文帝十三年)　　(壬戌漢文帝元年/庚午漢文帝九年)
　(七際壬午文帝後元五年/八際庚寅漢景帝六年)　(戊寅文帝後元年/丙戊漢景帝二年)
(噬/嗑)十軌　　　　　　　　臨十軌　　　　(噬/嗑)十軌
　(一際戊戌景帝後元年/二際丙午武建元六年)　　(甲午景帝中三年/壬寅武建元二年)
　(三際甲寅武元朔二年/四際壬戌武元狩四年)　　(庚戌武元光四年/戊午武元朔六年)
　(五際庚午武元鼎六年/六際戊寅武太初二年)　　(戊寅武元鼎二年/甲戌武元封四年)
　(七際丙戌武太始二年/八際甲午武後元二年)　　(壬午武天漢二年/庚寅武征和二年)
剝(十/一)軌　　　　　　　　(噬十/嗑一)軌　　　　兌(十/一)軌
　(一際壬寅昭元鳯二年/二際庚戌宣本始三年)　　(戊戌昭始元四年/丙午昭元鳯六年)
　(三際戊午宣元康三年/四際丙寅宣五鳯三年)　　(甲寅宣地節三年/壬戌宣神爵三年)
　(五際甲戌元初元二年/六際壬午元永光五年)　　(庚午宣甘露三年/戊寅元永光元年)
　(七際庚寅成建始二年/八際戊戌成陽朔二年)　　(丙戌元建昭四年/甲午成和平二年)
(九十/妄二)軌　　　　　　　　剝(十/二)軌　　　　隨(十/二)軌
　(一際丙午成永始二年/二際甲寅成綏和二年)　　(壬寅成鴻嘉二年/庚戌成元延二年)
　(三際壬戌平元始二年/四際庚午莽新室二年)　　(戊午哀建平四年/丙寅平居攝元年)
　(五際戊寅莽新室十年/六際丙戊漢建元二年)　　(甲戌莽新室六年/壬午新室十四年)
　(七際甲午漢建武十年/八際壬寅建武十八年)　　(庚寅漢建元六年/戊戌建武十四年)
頥(十/三)軌　　　　　　　　(旡十/妄三)軌　　　　剝(十/三)軌
　(一際庚戌建武廿六年/二際戊午明永平元年)　　(丙午建武廿二年/甲寅建武三十年)
　(三際丙寅明永平九年/四際甲戌永平十七年)　　(壬戌明永平五年年/庚午明永平十三)
　(五際壬午章建初七年/六際庚寅和永元二年)　　(戊寅章建初三年/丙戌章元和三年)
　(七際戊戌和永元十年/八際丙午殤延光元年)　　(甲午和永元六年/壬寅永元十四年)
坎(十/四)軌　　　　　　　　頥(十/四)軌　　　　晉(十/四)軌
　(一際甲寅安元初元年/二際壬戌安延光元年)　　(庚戌安永初四年/戊午安元初五年)
　(三際庚午順永建五年/四際戊寅順永和三年)　　(丙寅順永建元年/甲戌順陽嘉三年)
　(五際丙戌質本初元年/六際甲午桓永興二年)　　(壬午順漢安元年/庚寅桓和平元年)
　(七際壬桓延延熹五年/八際庚戌靈建寧三年)　　(戊戌桓延熹元年/丙午桓延熹九年)
(未十/濟五)軌　　　　　　　　坎(十/五)軌　　　　井(十/五)軌
　(一際戊午靈光和元年/二際丙寅靈中平三年)　　(甲寅靈熹平二年/壬戌靈光和五年)
　(三際甲戌獻興平元年/四際壬午獻建安七年)　　(庚午獻初平元年/戊寅獻建安三年)
　(五際庚寅獻建安十五年/六際戊戌建安廿三年)　(丙戌獻建安十一年/甲午建安十九年)
　(七際丙午蜀建興四年/八際甲寅建興十二年)　　(壬寅蜀章武二年/庚戌蜀建興八年)
(小十/過六)軌　　　　　　　　咸(十/六)軌　　　　咸(十/六)軌
　(一際壬戌蜀延熈五年/二際庚午延熈十三年)　　(戊午蜀延熈元年/丙寅蜀延熈九年)
　(三際戊寅蜀景耀元年/四際丙戌晉㤗始二年)　　(甲戌延熈十七年/壬午蜀景耀五年)
　(五際甲午晉㤗始十年/六際壬寅武太康三年)　　(庚寅晉㤗始六年/戊戌晉咸寧四年)
　(七際庚戌武大熈元年/八際戊午惠永平八年)　　(丙午武太康七年/甲寅惠永平四年)
(中十/孚七)軌　　　　　　　　遯(十/七)軌　　　　渙(十/七)軌
　(一際丙寅惠光熈元年/二際甲戌愍建興二年)　　(壬戌惠太安元年/庚午懐永嘉四年)
　(三際壬午元永昌元年/四際庚寅成咸和五年)　　(戊寅元大興元年/丙戌成咸和元年)
　(五際戊戌成咸康四年/六際丙午穆永和二年)　　(甲午成咸和九年/壬寅成咸康八年)
　(七際甲寅穆永和十年/八際壬戌哀隆和元年)　　(庚戌穆永和六年/戊午穆升平二年)
節(十/八)軌　　　　　　　　晉(十/八)軌　　　　解(十/八)軌
　(一際庚午晉太和五年/二際戊寅武太元三年)　　(丙寅晉太和元年/甲戌武寧康二年)
　(三際丙戌武太元十一年/四際甲午太元十九年)　(壬午武太元七年年/庚寅武太元十五)
　(五際壬寅安元興元年/六際庚戌安義熈六年)　　(戊戌安隆安二年/丙午安義熈二年)
　(七際戊午安義熈十四年/八際丙寅宋永初六年)　(甲寅安義熈十年/壬戊宋末初三年)
兌(十/九)軌　　　　　　　　(家十/人九)軌　　　　暌(十/九)軌
　(一際甲戌宋元嘉十一年/二際壬午元嘉十九年)　(庚午宋元嘉七年/戊寅元嘉十五年)
　(三際庚寅元嘉廿七年/四際戊戌宋大明二年)　　(丙戌元嘉廿三年/甲午宋建元元年)
　(五際丙午宋太始二年/六際甲寅宋元徽二年)　　(壬寅宋大明六年/庚戌宋太始六年)
　(七際壬戌齊建元四年/八際庚午齊末明七年)　　(戊午宋昇明二年/丙寅齊永明四年)
旅(二/十)軌　　　　　　　　蹇(二/十)軌　　　　否(二/十)軌
　(一際戊寅齊隆昌五年/二際丙戌梁天監五年)　　(甲戌齊隆昌元年/壬午梁天監元年)
　(三際甲午梁天監十三年/四際壬寅梁普通三年)　(庚寅梁天監九年年/戊戌梁天監十七)
　(五際庚戌梁大通二年/六際戊午梁大同四年)　　(丙午梁普通七年/甲寅梁中元六年)
　(七際丙寅大同十二年/八際甲戌梁主繹三年)　　(壬戌中元十四年/庚午中元廿二年)
(歸廿/妹一)軌　　　　　　　　損(廿/一)軌　　　　(大廿/壯一)軌
　(一際壬午陳天嘉三年/二際庚寅陳大建二年)　　(戊寅梁太平三年/丙戌陳天康元年)
　(三際戊戌周宣政元年/四際丙午隋開皇六年)　　(甲午陳大建六年/壬寅隋開皇二年)
　(五際甲寅開皇十四年/六際壬戌隋仁夀二年)　　(庚戌隋開皇十年/戊午開皇十八年)
　(七際庚午隋大業六年/八際戊寅唐武徳元年)　　(丙寅隋大業二年/甲戌隋大業十年)
艮(廿/二)軌　　　　　　　　夬(廿/二)軌　　　　(大廿/有二)軌
　(一際丙戌唐貞觀初年/二際甲午唐貞觀八年)　　(壬午唐武德五年/庚寅唐貞觀四年)
　(三際壬寅貞觀十六年/四際庚戌髙永徽元年)　　(戊戌貞觀十二年/丙午貞觀二十年)
　(五際戊午髙顯慶三年/六際丙寅髙乾封元年)　　(甲寅髙永徽五年/壬戌髙龍朔二年)
　(七際甲戌髙上元元年/八際壬午髙永淳元年)　　(庚午髙咸亨元年/戊寅髙儀鳯三年)
鼎(廿/三)軌　　　　　　　　萃(廿/三)軌　　　　革(廿/三)軌
　(一際庚寅武天授元年/二際戊戌武聖厯元年)　　(丙戌武埀拱二年/甲午武延載元年)
　(三際丙午中神龍二年/四際甲寅元開元二年)　　(壬寅武長安二年/庚戌睿景雲元年)
　(五際壬戌元開元十年/六際庚午開元十八年)　　(戊午元開元六年/丙寅開元十四年)
　(七際戊寅開元廿六年/八際丙戌元天寶五載)　　(甲戌開元廿二年/壬午元天寶元年)
井(廿/四)軌　　　　　　　　困(廿/四)軌　　　　(小廿/過四)軌
　(一際甲午天寶十三載/二際壬寅代寶應元年)　　(庚寅元天寶九年/戊戌肅乾元元年)
　(三際庚戌代大厯五年/四際戊午大厯十三年)　　(丙午代大厯元年/甲寅代大厯九年)
　(五際丙寅德貞元二年/六際甲戌德貞元十年)　　(壬戌德建中三年/庚午德貞元六年)
　(七際壬午貞元十八年/八際庚寅憲元和五年)　　(戊寅德貞元十四年/丙戊憲元和元年)
升(廿/五)軌　　　　　　　　革(廿/五)軌　　　　豐(廿/五)軌
　(一際戊戌元和十三年/二際丙午敬慶厯二年)　　(甲午憲元和九年/壬寅穆長慶二年)
　(三際甲寅文太和八年/四際壬戌武㑹昌二年)　　(庚戌文大和四年/戊午文開成二年)
　(五際庚午宣大中四年/六際戊寅大中十二年)　　(丙寅武㑹昌六年/甲戌宣大中八年)
　(七際丙戌懿咸通七年/八際甲午僖乾符元年)　　(壬午懿咸通三年/庚寅咸通十一年)
姤(廿/六)軌　　　　　　　　艮(廿/六)軌　　　　離(廿/六)軌
　(一際壬寅僖中和二年/二際庚戌昭天順元年)　　(戊戌僖乾符五年/丙午僖光啟二年)
　(三際戊午昭光化元年/四際丙寅唐天佑三年)　　(甲寅昭乾寧元年/壬戌昭天復二年)
　(五際甲戌梁乾德二年/六際壬午梁龍)　　(庚午梁乾化初年/戊寅梁貞明四年)
　(七際庚寅唐長興元年/八際戊辰晉天福三年)　　(丙戊唐天成元年/甲午唐清㤗元年)
萃(廿/七)軌　　　　　　　　漸(廿/七)軌　　　　(小廿/畜七)軌
　(一際丙午漢天福十一年/二際甲寅周顯德元年)　(壬寅晋天福七年/庚戌漢乾祐三年)
　(三際壬戌宋建隆三年/四際庚午宋開寳三年)　　(戊午周顯德五年/丙寅宋乾德四年)
　(五際戊寅大平興國三年/六際丙戊宋雍熈三年)　(甲戌宋開寶七年年/壬午太平興國七)
　(七際甲午宋淳化五年/八際壬寅真咸平五年)　　(庚寅宋浮化元年/戊戌真咸平元年)
解(廿/八)軌　　　　　　　　豐(廿/八)軌　　　　需(廿/八)軌
　(一際庚戌大中祥符三年/二際戊午真天禧二年)　(丙午真景德二年年/甲寅大中祥符七)
　(三際丙寅仁天聖四年/四際甲戌仁景祐元年)　　(壬戌仁乾興元年/庚午仁天聖八年)
　(五際壬午仁慶厯二年/六際庚寅仁皇祐二年)　　(戊寅仁寶元元年/丙戌仁慶厯六年)
　(七際戊戌仁嘉祐三年/八際丙午英治平三年)　　(甲午仁至和元年/壬寅仁嘉祐七年)
睽(廿/七)軌　　　　　　　　㢲(廿/九)軌　　　　(大廿/過九)軌
　(一際甲寅神熈寧七年/二際壬戌神元豐五年)　　(庚戌神熈寧三年/戊午神元豐元年)
　(三際庚午哲元祐五年/四際戊寅哲元符五年)　　(丙寅哲元祐元年/甲戌哲紹聖元年)
　(五際丙戌徽崇寧五年/六際甲午徽政和四年)　　(壬午徽崇寧二年/庚寅徽大觀四年)
　(七際壬寅徽宣和四年/八際庚戊髙建炎四年)　　(戊戌徽重和元年/丙午欽靖康元年)
(明三/夷十)軌　　　　　　　　渙(三/十)軌　　　　漸(三/十)軌
　(一際戊午髙紹興八年/二際丙寅紹興十三年)　　(甲寅髙紹興三年年/壬戌髙紹興十二)
　(三際甲戌紹興十四年/四際壬午紹興卅二年)　　(庚午紹興二十年/戊寅紹興廿八年)
　(五際庚寅孝乾道六年/六際戊戌孝淳熈五年)　　(丙戌孝乾道二年/甲午孝淳熈元年)
　(七際丙午淳熈十三年/八際甲寅光紹熈五年)　　(壬寅孝淳熈九年/庚戌光紹熈元年)
(大卅/壯一)軌　　　　　　　　(中卅/孚一)軌　　　　(既卅/濟一)軌
　(一際壬戌寧嘉㤗二年/二際庚午寧嘉定三年)　　(戊午寧慶元四年/丙寅寧開禧二年)
　(三際戊寅寧嘉定十一年/四際丙戌理寶慶二年)　(甲戌寧嘉定七年年/壬午寧嘉定十五)
　(五際甲午理端平元年/六際壬寅理淳祐二年)　　(庚寅理紹定三年/戊戌理嘉熈二年)
　(七際庚戌理淳祐八年/八際戊午理寶祐六年)　　(丙午理淳祐六年/甲寅理寶祐二年)
恒(卅/二)　　　　　　　　　(既卅/濟二)軌　　　　姤(卅/二)軌
　(一際丙寅度咸淳二年/二際甲戌度咸淳十年)　　(壬戌理景定三年/庚午度咸淳六年)
　(三際壬午元至正十九年/四際庚寅元至正廿七年)　(戊寅度景炎三年年/丙戌元至正廿三)
　(五際戊戌元大德二年/六際丙午元大德十年)　　(甲午元至正卅一年/壬寅元大德六年)
　(七際甲寅元延祐元年/八際壬戌元至治二年)　　(庚戌元至大三年/戊午元延祐五年)
乾(卅/三)軌(庚午下距壬寅/乾四際中)　　坤(卅/三)軌(丙寅下距戊戌/乾四際中)
　(右緯義甚明不假詮訓稽之貞雜尋行可辨也貞緯/起屯雜緯起乾坤起屯者前後各餘百二十八歲起)
　(乾坤者前後各盡與乾坤終始貞雜兩緯乘為子母/貞有兩義而雜唯一體也蜀建興八年至延熹元年)
　(貞緯已盡明年貞雜俱在下經丙辰歲春大白晝見/冬十月有星孛於大辰又孛於東方上距春秋魯哀)
　(公十三年冬星孛於東方至扵是冬七百一十八年/矣魯昭公十八年冬星孛十大辰去哀公十三年四)
　(十四年合之為七百六十一年十乘蔀歲更端復始/也建安十七年冬星孛於五諸侯光和五年秋星孛)
　(於太㣲建和三年秋星孛於天市永初三年冬星孛/於天苑永平十八年夏星孛於太㣲建平三年春星)
　(孛於河皷元延元年秋星孛於東井建始元年春星/孛於東方黄龍元年春星孛入紫宮地節元年春星)
　(孛於西方始元三年春孛於西北征和六年秋字於/東方元狩四年長星出西北建元六年秋孛於東方)
　(四年孛於東北三年孛於西北景中元三年秋孛於/西北二年夏孛於西北景帝二年冬星孛於西南凢)
　(一元之孛十六七見自䟽而數數而復踈約以十二/乘六十有三而孛周其度宣帝黄龍元年壬申三月)
　(星孛入紫宮至唐景龍三年秋八月星孛於紫宫壬/申至己酉七百五十八年上下遲疾積乆可測矣七)
　(精散耀與日晨夕蔽虧冲射以為光景形采雖殊而/軌道相凖極北至於紫宮極南至於稷杜皆繇觀者)
　(仰首逺近以為南北去人愈近則分天易遙非有星/道厯於紫宮之内也故長星彗孛伏見踈數無常但)
　(約以日之南北月之遲疾孛遲炁閏舉積其間皆以/月孛為主日乘章蔀則㣲盈月乘卦軌則已過也黄)
　(龍元年上至周宣景龍三年下迨昭綂咸和辛卯酌/居其間上下七百六十年為南北中交與十六際相)
　(為表裏上數而下踈上孛而下彗倣於交際踈數之/間入交最密則景帝丙戌冬十二月孛在危虚之間)
　(此其數㑹也景武之間貞雜兩緯皆在噬嗑四際前/後星孛最多古緯以三百四歲為德運七百六十歲)
　(為代軌千五百二十歲為天地出符四千五百六十/歲為七精反初皆以二六乘章蔀之數世儒疑其迂)
　(誕非孔氏語然世數億十而彗孛無厯近立四餘之/厯以月乘七九則孛期可推是知前古變耀皆有成)
　(書七精恒竒億世可測蔀法雖踈要在孔氏以前密/法相授咨於聖典不可誣也凢古法治厯踈密皆同)
　(但贏縮不立舉其率則為踈置之終則必合仲尼曰/同歸殊途一致百慮往来相推似為厯發也今舉貞)
　(緯各加四表為六十八卦則四千三百六十卦不加/四表為六十四卦則四千九十六卦上推往古下察)
　(來今準於春秋爻象俱合則緯書之源導於孔氏奚/疑乎孔氏法密而精義難聞㳺夏無辭而俚言莫尚)
　(故精确相殽傳訛愈逺今如貞卦同運而體用致殊/始屯者臨之一際入漢初年始乾者已在景帝中元)
　(之中始屯者剝之八際在成中載始乾者即在新室/建武之際猶之立表毎表距差相去更望而晷分廼)
　(適也雜卦始比則剥復正在兩漢之交始乾則剝復/又包章和而下上經之有臨觀剝復坎離三表實為)
　(日月之所考耀而隨蠱兩際在秦漢之交下經之有/艮震鼎革損益晋明夷孚渙五表實為日月所考耀)
　(而歸妹漸兩際在五代唐宋之交唯噬嗑之當興炎/鼎革之當代李不用兩表貞雜相望耳周孔爾時墳)
　(典俱在羲軒而下譜牒未亡所攷世數消長必有稽/騐如云復十八世消以三六也臨十二世消以二六)
　(也㤗三十世消以二九二六也大壯二十世消以二/九一五也夬三十二世消三九一四也姤一世消无)
　(所㨿也遯一世消㨿不正也否十世消以二五也觀/二十世消以二五四六也剝十二世消以三四也是)
　(皆仲尼語以攷今不騐其騐者唯貞雜兩緯耳峕魏/而前所論卦氣皆本京氏故以復臨㤗壯夬乾姤遯)
　(否觀剝坤為准㨿其所推乾坤而外已百四十餘世/夏商之間不當㤗壯周祭之交不當夬姤漢室而下)
　(不當否觀世數差池遂成山垤矣今一依易序貞雜/相較千古犂然要自以易序為主不與氣緯相麗如)
　(氣中元士大夫三公諸侯天子宗廟緯中純帝雜王/六子超王上不及帝及一聖二庸三君四庸五聖六)
　(庸七小人八君子等語皆膚濶無復足存者矣/)
　
　
　三易洞璣卷十一
欽定四庫全書
　三易洞璣卷十二
　　　　　　　　　　　　明　黄道周　撰
　離圖經下
易日也詩月也春秋舎也其在易則不見詩春秋其在
詩則易春秋之道著矣故月以簡日日以簡星彀率其
中以知其端易以晝之詩以夜之春秋舎之夫易則其
成序也易二百九十六嵗而軌首改政三百一十二嵗
而辰朔更㑹合二與一存九去六而氣朔盈虚劑乎其
間故詩三百一十有二歩易之端以交春秋去其十五
一與二合二百九十有六歩春秋端以為元始故詩與
春秋分軌之半中於乾坤天地之圭璋也魯隠公三年
辛酉春二月己巳朔食乾坤之中㑹其上易軌三十有
二嵗蒙師初交為詩之上際其下易軌三十有二嵗屯
比初交為詩之飫歸故詩有五際三百八十嵗絀四以
終於爻象贏四以始於春秋蒙師初交在平王之己丑
秦敗戎師略有岐西小戎鐡駟在是嵗也其上一軌六
十四嵗在宣王之乙酉魯武公薨立公子戲齊弑厲公
立公子赤風雅已變春秋且作屯比初交在莊王之癸
巳齊宋陳蔡與魯伐衛擊鼔執殳在是嵗也其下一軌
六十四嵗在襄王之乙未晉室再覇天子復降木𤓰黄
鳥上下其間王蹟盡熸風響絶矣故詩有七始裁為五
際文武以降五百三十二年去其兩際一百五十有二
文王五年庚寅正月癸亥朔日南至迨於成王丙午十
有三年禮樂迺備雅頌之作則於是始平王四十年庚
戌正月癸酉朔日南至迨於惠王丙寅二十有二年辛
亥朔至列國之令束於覇政春秋與詩迺更為命故詩
者周公之事春秋者仲尼之志也仲尼治詩斷自春秋
其上三百二十四年其下二百四十三年七八之數與
九六參兩經之間中於乾坤四八相距以為元際故其
道頺乎其易明確乎其易知也辛亥朔至與貞卦㑹雜
卦之行稽於其中貞雜中終於日相值各七千二百九
十六嵗葢自文王而前至於丙寅辛亥朔至百一十四
軌兩濟之中際也遡其始交孚過之中周軌餘厯三千
二百是則屯需之間矣故詩自成王而上隠公而下各
六十八嵗七軌之厯裁為五際徑而繩之三百八十文
王之五年日至以始春秋之五年雜緯以中木徳衰旺
火著其兆生成始究年世之義則於是取也故亥者木
之始根也寅者火之見榮者也庚寅之嵗日在癸亥文
王始作靈臺究之後八載丁酉在无妄之中際是文王
之十二年文王享國凡五十載丁酉而後三十二年一
以為勿藥一以為有𤯝故終身以無妄自命也無妄之
貞卦在於大有大有則天祐無妄則不祐文王不自以
為天祐而凛戒於物𤯝故愠疾不殄文王則自以為固
有之也無妄四中值履初九履虎咥人在文王之三十
四年跛履眇視四友之事武人大君亷來之致也益之
初九利用大作文王受之益之六二鷹揚棄龜則文王
不受之聖人之或受不受則亦皆命也謂是我之固有
故取之而不辭棄之而無怨祥至而不疑變猝而無患
益之六三无妄之九四文武周公皆用之矣武王之享
帝周公之告圭兩者天下之疑事也聖人為之而以為
固然故聖人之為易其父子兄弟不相為命也聖人之
為詩使風雷鬼神讀之久迺信旡妄損益鴟鴞東山是
矣成王十三年丙午正月辛丑朔日南至下武始作公
劉究之是在益之六四用依遷國洛汭是十天下迺福
穆王六年壬戌正月己卯朔日南至泂酌始作板蕩究
之是在艮之六五祗宫既營黄竹是巡徐越不寧故公
劉者洛汭之事卷阿者馳驟之刺也作豐之後二百九
十六年營洛始東徐越之後百六十年而敗于姜戎故
自民勞而下昭穆之威則亦且殫矣懿王十六年戊寅
正月丁巳朔南至又三年庚辰遷于槐里在蒙之上六
是謂棘欲不得其匹夷厲迺恤宣王二十一年甲午正
月乙未朔南至明年命王子多父又明年王師敗于條
在師之六二晉則多故而鄭始有國自板蕩而下召旻
而上百五十二載抑戒所治備舉之矣故聖人之於世
有不兼舉也而作者皆備之昭穆之勞民懿之夸毗夷
之疾威則皆見之厲幽之世也樂則有厲有宣有嬴詩
則有江有漢有秦夫聖人則亦何所不治者乎聖人之
治仰視天道俯察列國其著者在於江漢大者在於南
北周室之日在於婺女南正軒轅南北垢復百八十三
度雅頌負陽列國負隂鹿鳴之治自北而南闗睢之治
自南而北三垣之間去九與六施於列國百六十有一
緯道廣狹各百四十有八而究南北故三垣之治數簡
而軌遲列國之治數繁而軌遫自軒轅以東有天廟天
相少㣲長垣明堂靈臺暨於杓北獄市環衛之所從出
大儀少威壬禮林樂於是乎在名星一百三十六可數
者六百一十七太微天市為之統首以命二雅宋為嘉
客集於招搖之下自軒轅以西有樽鉞旗斿陵屏離宫
暨於苑囿倉囷林壘之所從出秦豳鬼井晉參魏畢衛
定齊虚於是乎在名星一百六十有一可數者四百有
八十五車螣蛇為之統首以命十有五國魯為嘉主集
於附路之下故魯之與宋周室之主客也鄭之從宋衛
之從魯兩者河漢之牝牡也鄭衛之在風以為二伯魯
宋之在頌以為兩恪在天子則值其二恪在侯國則用
其兩伯故名星二百九十有六星數一千九十有六宋
鄭魯衛相從於列國之内也存魯宋之星歩九野之數
一千二十有四四之以盡周星之厯故觀於朔始相㑹
命一以十期以視支閏以視干而星日相差不夜之積
舉可知矣故詩之五際則各有三義焉義各有五起焉
星之從日日始於至至有五蔀蔀有四章上下春秋兩
周之際各四章嵗紫宫太微螣蛇天市五車分起治之
日之從嵗嵗本於易易始五軌五軌之積三百二十循
於先天雜緯所治皆在北維兩協之間折威牽牛天根
神宫人星分起治之月之從朔朔與閏叶詩自為候候
五氣舎一舎之候各五十九餘分小七自酉而未而㢲
而寅而壬復合於酉五舎之積二百九十五分三五微
贏以為朔實甲己乙庚丙辛丁壬戊癸分起治之故詩
易春秋皆以五十自相命也五以命際十以命月六百
四十月而易軌以終萬八千九百四十四嵗而詩易更
始乘以四七則詩易春秋軌際之義皆盡矣故詩自鹿
鳴至於何草文王至於召旻百有五篇河漢之中天下
活隆所為權始也萬物之數合兩與參以三除之範於
百五莫復敢過環百九十以為邉際故月交卦㑹三乘
之間而天地之情著萬物之形得也物生於數存於德
播於音數以立命德以表性音以著情理性平情以宅
於命故其水土不盭星日以正五化之帝不與天子争
柄文王公劉鹿鳴斯干楚茨之詩是也五詩之治各七
十六嵗文王治於内則二南治於外公劉治於内則邶
鄘衛治於外二南者周公之誨三衛者召康公之誡也
鹿鳴治於内則王鄭治於外鹿鳴角也徴生於角角生
於羽六八之數半用其合故其聲引羽出太簇之隂其
音中於清角斯干治於内則齊魏唐秦治於外楚茨治
於内則陳鄶曹豳治於外斯干羽也羽以生角角以生
徵六九之數全用其合故其聲引徵出夾鐘之隂其音
中於少羽楚茨徵也徵以生宫宫以生商九八之數全
用其合故其聲引商出南呂之隂其音中於大徵故聲
生於律音生於聲律者母也音者子也太簇之隂為羽
四十八夾鐘之隂絀徵五十三南吕之隂為商七十二
文王之聲出於㽔賓之陽公劉之聲出於太簇之陽㽔賓
之陽為徵宫生於徵太簇之陽為商商止於商故文王
之宫五十有六公劉之商七十有二五詩之合損益三
百列國從之或半或合圭尺所揆隆替清濁則於是歸
也故詩者呼鬼神之情推物而應之也鬼神之徳集於
中垣候於天門或陽或隂或髙或深動其情名則響與
之尋故南者音之始薰也闗睢鵲巢皆在軒轅之南宫
廟所治帝后是處日在於元枵則鶉火為主聖人之治
風以為之客南以為之主夬以正其男姤以正其女江
漢以北十有三國速滅者六未有慎其宵徳者也君子
之慎其宵徳以夜不息火晝不舉樂而闗睢用之以舎
其澹志肆其鐘皷是以治則始治以亂則終亂是聖人
之所懼也聖人為詩以别垣野正中外審正變齊物軌
皆風以為之候雅以為之㑹無中聲者為之閏有中聲
者為之主變風之不得全律則鴻雁祈招為之主黍離
在中呂之隂權輿在黄鐘之隂中呂半之窮也黄鐘半
之則未窮也其得全律則板蕩崧髙蒸民為之主東山
在南呂之陽黄鳥在黄鐘之隂黄鐘之隂則窮也南呂
之陽則未窮也故豳之與南王之與秦四者正變之環
始也天下之治河漢所負不在於中土則繋於首尾故
螣蛇太㣲五車天市相次為㑹列國之究為十三次三
垣夾治是則詩之疆理也春秋而下兩漢迸季有二十
六主許洛雲擾以汚妹土典午嗣王華夷方攘大火夀
星回遹彼疆南齊北魏則曰陸梁以授秦唐迺有終南
至于渭陽西徳既卒汴梁是宅太皥之墟實撫南服何
以終之滅曹者宋又三百八十嵗迺雅迺頌故文王清
廟各三十有一所以分晷天地遂貞雜之撰也貞之視
晷以候分至雜之視軌以候於中際律呂相吹風生其
間故風者貞雜之所間生也聖人之治星以紀之月以
歩之日以視之風以聽之四始舉中而神物之情名皆
應矣故易之與律律之與厯三者不獨為治也宣王二
十一年朔至之嵗魯殺子戲其先十二年乙酉魯武公
敖薨子戲立立戲則伯御必殺戲殺戲則又必殺伯御
竪其一否殺其兩臧是在師之初際樊仲山甫嘗道之
故樊仲山甫之為律不異於周太師之為律周太師之
為律不異於周文公之為律也宣王三十九年壬子王
師敗績于千畆甲寅王師敗于申是在師之六三輿尸
之凶弟子受之辛酉幽王二年鄭始滅鄶乙丑冬十月
辛卯朔日食於龍尾王師敗于陸渾是在師之六四於
是則在中交矣己巳王師伐申明年申入鄫人及大戎
入於宗周王室迺東秦人立侯江漢自王是在師之六
五輿尸之凶長子受之於是五際則小既矣鎬京之入
洛秦人之合豳益始師終遷國輿尸聖人則未嘗不知
也知而圖之定命訏謨勿用小人不遷厥都故聖人之
惡號石榮夷甚於其惡犬戎褒姒也犬戎褒姒從之則
以為小人號石榮夷從之則以為君子秦本牧圉因亂
迺愾績則未報而祀上畤夫以為小人則以死懃事以
為君子則非王之伯叔甥舅與其卿士故天子之爵命
與其土宇不可以施下也爵命土宇可以施下則斧扆
之側税之如舎平王十八年戊子秦敗戎師遂略岐西
文王􁂬鳴於是迺既凡伯傷之迺思召公為召旻之詩
故召旻者五際之終而六軌之始也師以上終坤以六
始履霜堅氷小人發機仲尼之為春秋裁於坤中䖍於
坤始盖於坤始作而歎曰臣弑其君子弑其父非一朝
一夕之故其所繇來者漸矣於是先後盖四百八十六
年周始為秦子父臣君何尊何親冽風在山虎兕則神
夫非仲尼其誰以知之乎文王知終仲尼知始夫仲尼
則猶周公之志也
　(右圖皆以雜卦為序中分乾坤上下三十二卦春秋/元年斷自乾坤之中上為詩之五際下為春秋之三)
　(軌也春秋僖公五年即惠王二十二年丙寅嵗正月/辛亥朔日南至上距平王四十年庚戌嵗正月癸酉)
　(朔日南至七十六年不盡九年為春秋之元年二下/各三十二年為坤軌之初終則上至平王十七年丁)
　(亥下至莊王六年庚寅共為一軌之年也今自隠公/三年日食為坤軌之正中則上下皆移二年故貞雜)
　(二交中終之㑹各有差嵗要以僖公丙寅嵗辛亥朔/至以為際始貞甚於是交終雜卦於是交中陽嬴隂)
　(乏差㑹之所不過也一際日至七十六年一軌卦交/六十四嵗軌際相追每七千二百九十六年而後合)
　(貞雜相值率始於卯酉平於子午自文王而前易軌/大周又行五十卦則辛亥朔至在屯需之際矣易軌)
　(四千三百七十四年而退九嵗故日至在平王庚戌/厯元在平王己未今以七千二百九十六年為元者)
　(除四千九十六年餘三千二百始於孚過交於屯需/去屯需之百二十八為七千一百六十八不及嵗周)
　(半交於乾中以十約之為七百二十九餘甲之六也/自辛亥朔至上一蔀首為平王庚戌四十年正月癸)
　(酉朔至又上一蔀首為宣王甲午二十一年正月乙/未朔至又上一蔀首為懿王戊寅十三年正月丁巳)
　(朔至又上一蔀首為穆王壬戌六年正月己卯朔至/又上一蔀首為成王丙午十三年正月辛丑朔至又)
　(上一蔀首為文王庚寅五年正月癸亥朔至凡七際/七始五百三十二年去文王之庚寅惠王之丙寅前)
　(後兩際斷自成王之丙午至惠王之乙丑三百八十/年詩易循軌合行其間成王七年壬寅當益之六四)
　(其先二年庚子二月乙未王自周至豐三月戊申太/保至洛卜宅庚戌攻位于落汭乙卯公至洛戊午郊)
　(社冬十一月戊辰册周公後以春秋己未繩之則是/嵗正益之六四也凡共和而上譜厯差池難以繩凖)
　(直以克商嵗在戊子正月癸卯朔卜二月甲寅冬至/揆諸前後晦朔最真與史記左氏合則他可勿問也)
　(武王命命修短之厯不復可稽然以戴記夢齡度之/可後文王十七八載竹書及逸周書武王受命皆十)
　(七年尚書克商在十三年必無文王改元服殷武王/子襲父年之理今合諸典緯通之文王即位五十年)
　(武王受命十七年周公攝政七年成王復辟三十二/年顧命之作在成王辛未春二月丙午朔癸亥哉生)
　(魄王不豫甲子迺洮乙丑王崩上距文王元年一百/有六嵗文王五年庚寅為日至之始猶在无妄之六)
　(三至十年乙未在无妄之九四四十二年五星聚于/房赤烏集于周社在益之初九成王四年己亥益軌)
　(迺中下距春秋元年坤中為五際六軌三百八十四/年文王庚寅癸亥朔際禮樂未作成王而後始備詠)
　(歌文王大明音律相近在成王丙午為五際始公劉/次之鹿鳴又次之斯干楚茨又次之以領六軌凢詩)
　(雅頌十五國皆自為始際而要以此五篇為端周頌/三十一篇上應紫宫清廟我將振鷺有客載芟分為)
　(始際大雅三十一篇上應太㣲文王皇矣既醉民勞/崧髙分為始際小雅七十四篇上應天市鹿鳴形弓)
　(斯于四月賓筵分為始際以下諸風互有先後衛列/三風猶康之有三誥項侯治邶釐候治鄭武公治衛)
　(皆在厲宣之朝至木𤓰而終於齊桓之世鄭在王後/猶衛之在王前寄帑號鄶即在幽平之際至溱洧而)
　(終於晉文之世故衛之相宣與齊之遷衛鄭之相乎/與晉之伐鄭優劣修短徳運一也衛文公燬之卒尚)
　(後於齊桓九年鄭文公接之卒與晉文公同嵗故桓/文之澤相去十六載而王國益衰詩有五際止於齊)
　(桓而不及晉文春秋所載詳於突忽而簡於文繆上/下之際略可識也宣王二十一年甲午春正月庚寅)
　(南至為列國之始齊魏唐秦自為一列陳檜曹豳自/為一列皆始於甲午魯殺懿公戲立公子伯御列國)
　(之變則自此始也其先七年戊子衛武公始立後一/年乙未始錫鄭桓公是衛鄭之始凡百三十年而齊)
　(桓始立二雅之厯盡列國之風絶故聖人以鄭衛為/同姓之夾輔齊秦為異姓之綱紀載驅猗嗟在襄桓)
　(之時黄鳥渭陽在穆康之際列國考驗不出百八十/三年天地之交著升降之義備矣凡詩有垣野皆别)
　(中外以為卦周今言國風一百六十一篇始姤而終坤/雅頌一百五十一篇始復而終乾者著據河漢言之)
　(河漢以内謂之三垣以外謂之列國三垣之下有宋/鄭從於宋北不舉吳越南不舉荆楚以為内外之限)
　(自吳越而上危虚在齊室璧在衛奎婁在魯至於魯/與宋直而艮坤始中南北分際自荆楚而上鬼井在)
　(秦參觜在唐畢昴在魏至於魯與周等而星張奎婁/艮㢲是居二南燕魯分星所屬伏見於詩亦可知矣)
　(故二南有風始於星張而燕魯無風不分於奎尾楚/在江漢而奪楚以與周宋在三垣而益鄭以與宋故)
　(魯以宗國反始於豳燕以箕尾代興於宋詩之與奪/與春秋相為表裏也春秋所存因文於史其義已備)
　(至於詩而聖人與奪權用大著凡詩中所存候伯之/國見夷滅者無甚失德皆列為風陳唐邶鄘皆楚所)
　(滅詩不錄楚而錄四國又曹滅於宋檜滅於鄭魏滅/於晉或逺或近小大相併詩不盡錄其所錄者上下)
　(三際别為一義與易終始故自鄭衛而上王室兩遷/齊魏而下戰國雄始陳檜之餘郡邑將墟自兩漢而)
　(降列國廢興猶可以義起也凡詩三百一十二篇亾/辭者六别繫者九南陔自華華黍由庚崇丘由儀傅)
　(誦所不存必初無其篇存而復刪故韻諷遂絶商頌/五篇魯頌四篇既為正考甫史克之遺則與周厯列)
　(國汚隆無渉因䫫别繫重其宗國云耳去九與六為/十五篇則周詩所遺二百九十有七巧言何人斯合)
　(為一篇則二百九十有六易積周甲之數每嵗退天/十三辰八分四釐二毫二絲凡二百九十六年而退)
　(易一部四千九十六故詩與春秋皆退易一部貞之/起屯雜之起此中於乾坤上下半部其易一也以二)
　(百九十有六當一月二十九日五千三百五分九十/三秒之數月周一部則六百四十月而易軌大周萬)
　(八千九百四十四嵗而詩易更始也凡詩二百九十/六篇千九十六章以四乘之為一嵗經辰之數依之)
　(為九野三垣經星之數因其篇章審其聲未以辨律/呂頌得中聲雅用全律風多半律及其子聲豳以風)
　(而當小雅以頌而當大雅時用全律出以中聲故豳/風魯頌為列國之㑹歸商周之間際也季札韓起皆)
　(當孔子刪述之前所觀詩樂易象春秋已俱條理如/仲尼之所次第是知周室柱下别有藏編詩樂春秋)
　(皆于象緯後世所傅詩推度災以卯酉之際為革政/午亥之際為革命天保在卯祈父在酉采芑在午大)
　(明在亥又汜厯樞云大明在亥水始也四牡在寅木/始也嘉魚在已火始也鴻雁在申金始也其説雖淺)
　(踈然其大指在商周戰國秦漢之際不為耳食盖緯/書之於經猶公穀之解義有口授而無筆證略聞緒)
　(論沿積叢訛其實聖言有綫未絶今攷其法二雅大/小百十一篇亾篇者六為百有五上自文武至於幽)
　(平三百八十年文王至思齊六篇在文王庚寅火始/之嵗日在癸亥鹿鳴至湛露十四篇應之癸亥甲木)
　(之始紫宫為至天廐應之是為一際皇矣至行葦六/篇在成王丙午火盛之嵗日在辛丑彤弓至行野十)
　(四篇應之辛丑水徳之宅太㣲為治天市應之是為/二際既醉至卷阿六篇在穆王壬戌内火之嵗日在)
　(己卯斯于至蓼莪十四篇應之己卯木徳之榮天廐/為治太㣲應之民勞至雲漢六篇在懿王戊寅火始)
　(之嵗日在丁巳大東至鴛鴦十四篇應之丁巳木之/再榮紫宫為治太㣲應之是為四際崧髙至召旻七)
　(篇在宣王甲午火盛之嵗日在乙未頍弁至何草十/八篇應之乙未木德之宅大㣲為治五車應之是為)
　(五際五際不當其世而意義可通述事之作或有因/時而道古之篇要唯自昔也詩二百九十六篇斷自)
　(成王甲午迨平王庚戌為二百九十六年與易軌日/至退厯相值春秋之所立始以南北姤復垣野河漢)
　(周環推之則大雅三十一篇聮於二南小雅七十四/篇夾於齊鄭頌與商魯携於婁角之間兩雅初分天)
　(門之前鬼神之所候聽也緯書粗得影響又考厯不/正不辨嵗日然其遺緒猶存源流可沂學者因是求)
　(之仲尼之故説/多有未亾者矣)
　雜圖緯下
雜緯(自初周至春秋/)　　　貞緯(自季漢至初唐/)
(庚寅文王五年癸亥朔至/辛卯)　(戊午蜀延熙吳赤烏元年/己未)
(壬辰/癸巳)　　　　　　　　　(庚申魏正始元年/辛酉)
(甲午旡妄乾/乙未)　　　　　　(壬戌小過乾/癸亥小過屯)
(丙申旡妄夬濟/丁酉旡妄未)　　　　　(甲子小過需/乙丑小過師)
(戊戌无妄歸妹/己亥无妄頤)　　　　　(丙寅小過小畜/丁卯小過泰)
(庚子旡妄訟/辛丑无妄履)　　　　　　(戊辰小過同人嘉平元年/己巳小過謙魏)
(壬寅无妄坎/癸卯无妄旅)　　　　　　(庚午小過隨/辛未小過臨)
(甲辰无妄中孚/乙巳无妄鼎)　　　　　(壬申小過噬嗑吳主權辛/癸酉小過剝)
(丙午无妄同人/丁未无妄遯)　　　　　(甲戌小過无妄魏廢主芳/乙亥小過頤)
(戊申无妄泰人/己酉无妄家)　　　　　(丙子小過坎濟/丁丑小過既)
(庚戌旡妄蹇/辛亥无妄節)　　　　　　(戊寅小過小過吳廢主亮/己夘小過節)
(壬子无妄恒/癸丑无妄困)　　　　　　(庚辰小過兑魏弑其主髦/辛巳小過旅)
(甲寅无妄明夷/乙夘无妄復)　　　　　(壬午小過歸妹漢降魏/癸未小過艮蜀)
(丙辰无妄蠱/丁巳无妄㢲)　　　　　　(甲申小過鼎晉秦始元年/乙酉小過升)
(戊午无妄賁/己未无妄豫)　　　　　　(丙戌小過升/丁亥小過垢)
(庚申无妄升妄/辛酉无妄元)　　　　　(戊子小過益/己丑小過解)
(壬戌无妄益/癸亥无妄艮)　　　　　　(庚寅小過睽夷/辛夘小過明)
(甲子无妄蒙/乙丑无安觀)　　　　　　(壬辰小過大壯/癸巳小過恒)
(丙寅无妄師/丁夘益之坤)　　　　　　(甲午小過坤/乙未小過咸)
(戌辰益之比/己巳益之臨)　　　　　　(丙申小過遯/丁酉小過晉)
(庚午益之屯/辛未益之震)　　　　　　(戊戌小過家人/己亥小過蹇)
(壬申益之損畜/癸酉益之大)　　　　　(庚子小過損吳主皓降晉/辛丑小過夬)
(甲戌益之萃文王五十年/乙亥益之謙)　(壬寅小過萃/癸夘小過困)
(丙子益之噬嗑武王元年/丁丑益之兑)　(甲辰小過革/乙巳小過震)
(戊寅並之隨/己夘益之剝)　　　　　　(丙午小過漸/丁未小過豐)
(庚辰益之晉/辛巳益之井)　　　　　　(戊申小過㢲/己酉小過渙)
(壬午益之咸/癸未益之渙)　　　　　　(庚戌小過中孚晉主炎殂/辛亥小過未濟永平元年)
(甲申益之解/乙酉益之睽)　　　　　　(壬子小過離弑楊太后/癸丑小過大過)
(丙戌益之否壯/丁亥益之大)　　　　　(甲寅小過大畜/乙夘小過復)
(戊子益之大有王十三年/己丑益之革武王十四年)　(丙辰小過賁/丁巳小過觀)
(庚寅益之小過/辛夘益之豐)　　　　　(戊午小過蠱廢太子遹/己未小過豫)
(壬辰益之離畜/癸巳益之小)　　　　　(庚申小過大有殺賈后立/辛酉小過否廢帝尋復)
(甲午益之需成王元年/乙未益之大過)　　(壬戌小過履張方䧟京師/癸亥小過比)
(丙申益之漸濟/丁酉益之既)　　　　　(甲子小過訟頴入京師􁀙/乙丑小過蒙帝自鄴如)
(戊戌益之姤/己亥益之乾)　　　　　　(丙寅中孚乾惠帝還洛殂/丁夘中孚屯永嘉元年)
(庚子益之夬營洛元年/辛丑益之未濟)　　(戊辰中孚需劉淵稱漢/己巳中孚師)
(壬寅益之歸妹/癸卯益之頤)　　　　　(庚午中孚小畜劉聰自立/辛未中孚泰石勤陷洛陽)
(甲辰益之訟/乙巳益之履)　　　　　　(壬申中孚同人帝歾于平陽/癸酉中孚謙懐)
(丙午益之坎辛丑朔至/丁未益之旅)　　(甲戌中孚随/乙亥中孚臨)
(戊申益之中孚/己酉益之鼎)　　　　　(丙子中孚噬嗑劉曜䧟長毛/丁丑中孚剝愍帝沒于安陽)
(庚戌益之同人/辛亥益之遯)　　　　　(戊寅中孚旡妄大興元年/己夘中孚頤)
(壬子益之泰人/癸丑益之家)　　　　　(庚辰中孚坎濟/辛巳中孚既)
(甲寅益之蹇/乙卯益之節)　　　　　　(壬午中孚小過元帝睿崩/癸未中孚節大寧元年)
(丙辰益之恒/丁巳益之困)　　　　　　(甲申中孚兑王敦敗沒/乙酉中孚旅明帝紹崩)
(戊午益之明夷/己未益之復)　　　　　(丙戌中孚歸妹咸和元年/丁亥中孚艮)
(庚申益之蠱/辛酉益之㢲)　　　　　　(戊子中孚鼎蘇峻陷京師/己丑中孚井石勒擄劉矅)
(壬戌益之賁/癸亥益之豫)　　　　　　(庚寅中孚升石勒自立/辛卯中孚姤)
(甲子益之升妄/乙丑益之无)　　　　　(壬辰中孚益石勒殂宏六/癸巳中孚解)
(丙寅益之益/丁夘益之艮)　　　　　　(甲午中孚暌蜀主李雄卒/乙未中孚明夷石虎自立)
(戊辰益之蒙/己巳益之觀)　　　　　　(丙申中孚大壯/丁酉中孚恒)
(庚午益之師成王卅八年/辛未艮之乾)　(戊戌中孚坤/己亥中孚咸)
(壬申艮之比康王元年/癸酉艮之臨)　　(庚子中孚遯/辛丑中孚晉)
(甲戌艮之屯/乙亥艮之震)　　　　　　(壬寅中孚家人成帝衍崩/癸卯中孚蹇建元元年)
(丙子艮之損畜/丁丑艮之大)　　　　　(甲辰中孚損康帝岳崩/乙巳中孚夬永和元年)
(戊寅艮之萃/己夘艮之謙)　　　　　　(丙午中孚萃蜀李勢降/丁未中孚困)
(庚辰艮之噬嗑/辛巳艮之兑)　　　　　(戊申中孚革/己酉中孚震)
(壬午艮之随/癸未艮之剝)　　　　　　(庚戌中孚漸冉魏㓕石氏/辛亥中孚豐苻􁀙稱秦)
(甲申艮之晋/乙酉艮之井)　　　　　　(壬子中孚㢲慕容雋滅冉/癸丑中孚渙)
(丙戌艮之咸/丁亥艮之渙)　　　　　　(甲寅中孚中孚/乙夘中孚未濟)
(戊子艮之解/己丑艮之暌)　　　　　　(丙辰中孚離過苻堅自立/丁巳中孚大)
(庚寅艮之否壯/辛夘艮之大)　　　　　(戊午中孚大畜/己未中孚復)
(壬辰艮之大有/癸巳艮之革)　　　　　(庚申中孚賁燕慕容暐立/辛酉中孚觀穆帝𥅆崩)
(甲午艮之小過/乙未艮之豐)　　　　　(壬戌中孚蠱隆和元年/癸亥中孚豫)
(丙申艮之離庚王廿五年/丁酉艮之小畜昭王元年)　(甲子中孚大有帝丕崩/乙丑中孚否哀)
(戊戌艮之需過/己亥艮之大)　　　　　(丙寅中孚履大和元年/丁夘中孚比)
(庚子艮之漸濟/辛丑艮之既)　　　　　(戊辰中孚訟桓温還廣陵/己巳中孚蒙)
(壬寅艮之姤/癸夘艮之乾)　　　　　　(庚午節之乾秦擄慕容暐/辛未節之屯咸安元年)
(甲辰艮之夬濟/乙巳艮之未)　　　　　(壬申節之需簡文帝景崩/癸酉節之師寧康元年)
(丙午艮之歸妹/丁未艮之頤)　　　　　(甲戌節之小畜/乙亥節之泰)
(戊申艮之訟/己酉艮之履)　　　　　　(丙子節之同人秦䧟凉州/丁丑節之謙)
(庚戌艮之坎/辛亥艮之旅)　　　　　　(戊寅節之随/己夘節之臨)
(壬子艮之中孚/癸丑艮之鼎)　　　　　(庚辰節之噬嗑/辛丑節之剝)
(甲寅艮之同人王十九年/乙夘艮之遯昭)　(壬午節之无妄師敗于淮/癸未節之頤秦)
(丙辰艮之泰穆王元年/丁巳艮之家人)　　(甲申節之坎姚萇殺秦/乙酉節既濟)
(戊午艮之蹇/己未艮之節)　　　　　　(丙戌節小過燕垂殺秦丕/丁亥節之節)
(庚申艮之恒/辛酉艮之困)　　　　　　(戊子節之兊/己丑節之旅)
(壬戌艮之明夷己卯朔至/癸亥艮之復)　(庚寅節之歸妹/辛夘節之艮)
(甲子艮之蠱/乙丑艮之㢲)　　　　　　(壬辰節之鼎/癸  節之井)
(丙寅艮之賁/丁卯艮之豫)　　　　　　(甲午節之升姚興殺秦登/乙未節之姤跖㧞魏敗燕)
(戊辰艮之升妄/己巳艮之无)　　　　　(丙申節之益武帝曜殂/丁酉節之解隆安元年)
(庚午艮之益/辛未艮之艮)　　　　　　(戊戌節之暌魏始華服叛/己亥節明夷桓元孫恩)
(壬申艮之蒙/癸酉艮之觀)　　　　　　(庚子節之大壯/辛丑節之恒)
(甲戌艮之師/乙亥䝉之坤)　　　　　　(壬寅節之坤桓元稱帝/癸夘節之咸)
(丙子蒙之比/丁丑蒙之臨)　　　　　　(甲辰節之遯劉裕誅桓元/乙巳節之晉)
(戊寅蒙之屯/己夘蒙之震)　　　　　　(丙午節之家人/丁未節之蹇)
(庚辰蒙之損畜/辛巳蒙之大)　　　　　(戊申節之損魏弑其主圭/己酉節之夬)
(壬午蒙之萃/癸未蒙之謙)　　　　　　(庚戌節之萃劉裕尅南燕/辛亥節之困)
(甲申蒙之噬嗑/乙酉蒙之兊)　　　　　(壬子節之革/癸丑節之震)
(丙戌蒙之随/丁亥蒙之剝)　　　　　　(甲寅節之漸/乙卯節之豐)
(戊子蒙之晉/己丑蒙之井)　　　　　　(丙辰節之㢲劉裕克洛陽/丁巳節之渙劉裕克長安)
(庚寅蒙之咸/辛夘蒙之渙)　　　　　　(戊午節之中孚弑安帝徳/己未節之未濟元熙元年)
(壬辰蒙之解/癸丑蒙之暌)　　　　　　(庚申節之離宋永初元年/辛酉節之大過)
(甲午蒙之否/乙未蒙之大)　　　　　　(壬戌節之大畜宋主裕殂/癸亥節之復  魏主嗣殂)
(丙申蒙之大有/丁酉蒙之革)　　　　　(甲子節之賁宋元嘉元年/乙丑節之觀魏始光二年)
(戊戌蒙之小過/己亥䝉之豐)　　　　　(丙寅節之蠱/丁卯節之豫)
(庚子蒙之離畜/辛丑蒙之小)　　　　　(戊辰節之大有魏滅夏/己巳節之否)
(壬寅蒙之需過/癸卯蒙之大)　　　　　(庚午節之履/辛未節之比)
(甲辰蒙之漸濟/乙巳蒙之既)　　　　　(壬申節之訟魏滅乞伏氏/癸酉節之蒙)
(丙午蒙之姤/丁未蒙之乾)　　　　　　(甲戌兊之乾/乙亥兊之屯)
(戊申蒙之夬濟/己酉蒙之未)　　　　　(丙子兊之需/丁丑兊之師)
(庚戌蒙之歸妹五十五年/辛亥蒙之頤共王元年)　(戊寅兊之小畜擄北凉犍/己夘兊之泰魏)
(壬子蒙之訟/癸丑蒙之履)　　　　　　(庚辰兊之同人/辛巳兊之謙)
(甲寅蒙之坎/乙卯蒙之旅)　　　　　　(壬午兊之随/癸未兊之臨)
(丙辰蒙之中孚/丁巳蒙之鼎)　　　　　(甲申兊之噬嗑/乙酉兊之剝)
(戊午蒙之同人/己未蒙之遯)　　　　　(丙戌兊之无妄/丁亥兊之頤)
(庚申蒙之泰人/辛酉蒙之家)　　　　　(戊子兊之坎濟/己丑兊之既)
(壬戌蒙之蹇共王十二年/癸亥䝉之節懿王元年)　(庚寅兊之小過閹弑主燾/辛夘兊之節魏)
(甲子蒙之恒/乙丑蒙之困)　　　　　　(壬辰兊之兊魏興安元年/癸巳兊之旅劭弑主義隆)
(丙寅蒙之明夷/丁夘蒙之復)　　　　　(甲午兊之歸妹孝建元年/乙未兊之艮)
(戊辰蒙之蠱/己巳蒙之㢲)　　　　　　(丙申兊之鼎/丁酉兊之井)
(庚午蒙之賁/辛未蒙之豫)　　　　　　(戊戌兊之升/己亥兊之姤)
(壬申蒙之升妄/癸酉蒙之旡)　　　　　(庚子兊之益/辛丑兊之解)
(甲戌蒙之益/乙亥蒙之艮)　　　　　　(壬寅兊之睽夷/癸夘兊之明)
(丙子蒙之蒙/丁丑蒙之觀)　　　　　　(甲辰兊之大壯宋主駿殂/乙巳兊之恒魏主叡殂)
(戊寅蒙之師丁已朔至/己夘觀之坤)　　(丙午兊之坤宋大殺宗室/丁未兊之咸)
(庚辰觀之比/辛巳觀之臨)　　　　　　(戊申兊之遯/己酉兊之晉)
(壬午觀之屯/癸未觀之震)　　　　　　(庚戌兊之家人授位子宏/辛亥兊之蹇魏)
(甲申觀之損畜/乙酉觀之大)　　　　　(壬子兊之損宋主彧殂年/癸丑兊之夬宋元徽元)
(丙戌觀之萃懿王廿五年/丁亥觀之謙)　(甲寅兊之萃/乙夘兊之困)
(戊子觀之噬嗑孝王元年/己丑觀之兊)　(丙辰兊之革魏后弑主宏/丁巳兊之震道成弑主昱)
(庚寅觀之随/辛卯觀之剝)　　　　　　(戊午兊之漸齊建元元年/己未兊之豐)
(壬辰觀之晉/癸巳觀之井)　　　　　　(庚申兊之㢲/辛酉兊之渙)
(甲午觀之咸/乙未觀之渙)　　　　　　(壬戌兊中孚齊主道成殂/癸亥兊未濟齊永明元年)
(丙申觀之解夷王元年/丁酉觀之睽)　　(甲子兊之離過/乙丑兊之大)
(戊戌觀之否壯/己亥觀之大)　　　　　(丙寅兊之大畜/丁夘兊之復)
(庚子觀之大有/辛丑觀之革)　　　　　(戊辰兊之賁/己巳兊之觀)
(壬寅觀之小過/癸卯觀之豐)　　　　　(庚午兊之蠱/辛未兊之豫)
(甲辰觀之離夷王八年年/乙巳觀之小畜厲王元)　(壬申兊之大有主頤殂/癸酉兊之否齊)
(丙午觀之需過/丁未觀之大)　　　　　(甲戌兊之旅齊弑主昭業/乙亥兊之比魏主伐齊)
(戊申觀之漸濟/己酉觀之既)　　　　　(丙子兊之訟魏主伐齊/丁丑兊之蒙)
(庚戌觀之姤/辛亥觀之乾)　　　　　　(戊寅旅之乾齊主鸞殂殂/己夘旅之屯魏文帝宏)
(壬子觀之夬濟/癸丑觀之未)　　　　　(庚辰旅之需魏景明元年/辛巳旅之師齊殺主寶卷)
(甲寅觀之歸妹/乙夘觀之頤)　　　　　(壬午旅小畜梁天監元年/癸未旅之泰)
(丙辰觀之訟/丁巳觀之履)　　　　　　(甲申旅之同人/乙酉旅之謙)
(戊午觀之坎/己未觀之旅)　　　　　　(丙戌旅之隨/丁亥旅之臨)
(庚申觀之中孚共和元年/辛酉觀之鼎)　(戊子旅之噬嗑魏弑主后/己丑旅之剝)
(壬戌觀之同人/癸亥觀之遯)　　　　　(庚寅旅之无妄/辛夘旅之頤)
(甲子觀之泰人/乙丑觀之家)　　　　　(壬辰旅之坎濟/癸巳旅之既)
(丙寅觀之蹇/丁夘觀之節)　　　　　　(甲午旅之小過主恪殂/乙未旅之節魏)
(戊辰觀之恒/己巳觀之困)　　　　　　(丙申旅之兊魏熙平元年/丁酉旅之旅)
(庚午觀之明夷/辛未觀之復)　　　　　(戊戌旅之歸妹/己亥旅之艮)
(壬申觀之蠱/癸酉觀之㢲)　　　　　　(庚子旅之鼎魏幽胡太后/辛丑旅之井)
(甲戌觀之賁宣王元年/乙亥觀之豫)　　(壬寅旅之升/癸夘旅之姤)
(丙子觀之升妄/丁丑觀之无)　　　　　(甲辰旅之益魏后復稱制/乙巳旅之解)
(戊寅觀之益/己夘觀之艮)　　　　　　(丙午旅之睽夷/丁未旅之明)
(庚辰觀之蒙/辛巳觀之觀)　　　　　　(戊申旅大壯魏后殺主翊/己酉旅之恒魏榮弑主攸)
(壬午觀之師/癸未師之坤)　　　　　　(庚戌旅之坤魏廢其主曄/辛亥旅之咸)
(甲申師之比/乙酉師之臨)　　　　　　(壬子旅之遯髙歡滅爾朱/癸丑旅之晉)
(丙戌師之屯/丁亥師之震)　　　　　　(甲申旅家人魏酖其主修/乙夘旅之蹇魏分為東西)
(戊子師之損畜/己丑師之大)　　　　　(丙辰旅之損/丁巳旅之夬)
(庚寅師之萃/辛夘師之謙)　　　　　　(戊午旅之萃/己未旅之困)
(壬辰師之噬嗑/癸巳師之兊)　　　　　(庚申旅之革/辛酉旅之震)
(甲午師之随乙未朔至/乙未師之剝)　　(壬戌旅之漸/癸亥旅之豐)
(丙申師之晉/丁酉師之井)　　　　　　(甲子旅之㢲/乙丑旅之渙)
(戊戌師之咸/己亥師之渙)　　　　　　(丙寅旅之中孚髙澄入鄴/丁夘旅之未濟)
(庚子師之解/辛丑師之暌)　　　　　　(戊辰旅之離侯景圍臺城/己巳旅之大過梁主衍殂)
(壬寅師之否壯/癸夘師之大)　　　　　(庚午旅之大畜東魏禪齊/辛未旅之復侯景廢梁)
(甲辰師之大有/乙巳師之革)　　　　　(壬申旅之賁梁擊誅侯景/癸酉旅之觀)
(丙午師之小過/丁未師之豐)　　　　　(甲戌旅之蠱魏執梁主繹/乙亥旅之豫)
(戊申師之離畜/己酉師之小)　　　　　(丙子旅之大有文周滅魏/丁丑旅之否宇)
(庚戌師之需過/辛亥師之大)　　　　　(戊寅旅之履陳永定二年/己夘旅之比陳齊主殂)
(壬子師之漸濟/癸丑師之既)　　　　　(庚辰旅之訟周齊弑其主/辛巳旅之蒙齊主演殂)
(甲寅師之姤/乙夘師之乾)　　　　　　(壬午歸妹乾/癸未歸妹屯)
(丙辰師之夬濟/丁巳師之未)　　　　　(甲申歸妹需/乙酉歸妹師)
(戊午師之歸妹王四十六年/己未師之頤宣)　(丙戌歸妹小畜陳主蒨殂/丁亥歸妹泰)
(庚申師之訟幽王元年/辛酉師之履)　　(戊子歸妹同人齊主湛殂/己丑歸妹謙)
(壬戌師之坎/癸亥師之旅)　　　　　　(庚寅歸妹随/辛夘歸妹臨)
(甲子師之中孚/乙丑師之鼎)　　　　　(壬辰歸妹噬嗑周殺宇文䕶/癸巳歸妹剝)
(丙寅師之同人/丁夘師之遯)　　　　　(甲午歸妹无妄/乙未歸妹頤)
(戊辰師之泰人/己巳師之家)　　　　　(丙申歸妹坎濟周滅齊/丁酉歸妹既)
(庚午師之蹇幽王十一年/辛未師之節平王元年)　(戊戌歸妹小過周主邕殂/己亥歸妹節周大象元年)
(壬申師之恒/癸酉師之困)　　　　　　(庚子歸妹兊周主贇殂年/辛丑歸妹旅隋開皇元)
(甲戌師之明夷/乙亥師之復)　　　　　(壬寅歸妹歸妹陳主項殂/癸卯歸妹艮)
(丙子師之蠱/丁丑師之㢲)　　　　　　(甲辰歸妹鼎/乙巳歸妹井)
(戊寅師之賁/己夘師之豫)　　　　　　(丙午歸妹升/丁未歸妹姤)
(庚辰師之升妄/辛巳師之无)　　　　　(戊申歸妹益滅陳/己酉歸妹解)
(壬午師之益/癸未師之艮)　　　　　　(庚戌歸妹暌夷/辛亥歸妹明)
(甲申師之蒙/乙酉師之觀)　　　　　　(壬子歸妹大壯/癸丑歸妹恒)
(丙戌師之師/丁亥坤之坤)　　　　　　(甲寅歸妹坤収天下兵仗/乙夘歸妹咸)
(戊子坤之比/己丑坤之臨)　　　　　　(丙辰歸妹遯/丁巳歸妹晉)
(庚寅坤之屯/辛夘坤之震)　　　　　　(戊午歸妹家人/己未歸妹蹇)
(壬辰坤之損畜/癸巳坤之大)　　　　　(庚申歸妹損廢太子勇/辛酉歸妹夬仁夀元年)
(甲午坤之萃/乙未坤之謙)　　　　　　(壬戌歸妹萃/癸亥歸妹困)
(丙申坤之噬嗑/丁酉坤之兊)　　　　　(甲子歸妹革子廣弑帝堅/乙丑歸妹震大業元年)
(戊戌坤之隨/己亥坤之剝)　　　　　　(丙寅歸妹漸/丁夘歸妹豐)
(庚子坤之晉/辛丑坤之井)　　　　　　(戊辰歸妹㢲/己巳歸妹渙)
(壬寅坤之咸/癸夘坤之渙)　　　　　　(庚午歸妹中孚大擊髙麗/辛未歸妹未濟)
(甲辰坤之解/乙巳坤之睽)　　　　　　(壬申歸妹離隕師於薩水/癸酉歸妹大過復擊髙麗)
(丙午坤之否壯/丁未坤之大)　　　　　(甲戌歸妹大畜/乙亥歸妹復)
(戊申坤之大有/己酉坤之革)　　　　　(丙子歸妹賁唐師起太原/丁丑歸妹觀)
(庚戌坤之小過癸酉朔至/辛亥坤之豐)　(戊寅歸妹蠱唐武徳元年/己夘歸妹豫)
(壬子坤之離畜/癸丑坤之小)　　　　　(壬辰歸妹大有/辛巳歸妹否)
(甲寅坤之需過/乙夘坤之大)　　　　　(壬午歸妹履/癸未歸妹比)
(丙辰坤之漸濟/丁巳坤之既)　　　　　(甲申歸妹訟/乙酉歸妹蒙)
(戊午坤之姤公元年/己未春秋隠)　　　(丙戌艮之乾元年/丁亥唐貞觀)
　(右圖貞雜兩緯各舉六卦五蔀日厯以為古今之例/雜卦自周初至隠公元年交於坤中貞卦自桓王元)
　(年至惠王二十二年交於需初貞雜分行所差不過/四嵗至惠王丙寅而下至蜀漢延熙元年八百九十)
　(二嵗為易十四軌雜卦自北至咸之交中貞卦自需/至未濟之交終雜前貞後各差四年貞卦小過起於)
　(延熙五年辛酉猶雜卦无妄起於文王十年乙未但/文王以日至為始延熙以雜中為始耳咸雜交中為)
　(天地之中㑹上下分際春秋以前厯皆四分雖七厯/殊方而要歸向貫乾象而後據分愈細章蔀難求騐)
　(晷測分随時革治故不復以日至為始唯貞雜相追/包其日分歸於卦候也授時法推春秋朔食皆合近)
　(人推惠王丙寅年正月迺壬午日合朔三卜日辛亥/日南至二月壬子合朔三月始閏春秋誤以正月為)
　(閏十二月誤以晦日為正月朔故云辛亥南至先閏/一月先天一日之過也又推襄王八年丁丑嵗正月)
　(戊申隕石于宋五有六鷁退飛過宋都是日八十三/刻天正冬至則是嵗宜為蔀首然春秋以前斗分日)
　(軌皆在遲際傳稱辛亥公既視朔遂登觀臺以望而/書禮也凡臺皆有圭尺晷影儀象之所從歩不獨為)
　(雲物而設公既登臺則是日測候必得前後之中遂/書之以為蔵法不應違誤閏朔當時猶不稽知又後)
　(一百三十三年景王二十三年己卯正月己丑日南/至十三章之首正月誤書二月亦非失閏杜預誤以)
　(為失閏近人並疑是歳正月庚申朔梓慎占氣之誤/是皆好爲反古者凢朔至之月日合不在夕後則前)
　(月皆無中氣如丙寅嵗辛亥朔至則壬午自爲前閏/十二月之朔己卯歳己丑朔至則庚申自為前閏十)
　(二月之朔何妨其無違誤乎今以甲子嵗前十一月/丁巳二十七刻冬至上求兩際距僖公五年丙寅二)
　(千二百七十八年積日八十三萬二千二十六日九/十八刻十分朔實二萬七千三百三十六積日八十)
　(萬七千二百四十八日三十四刻閏實八百三十九/積日二萬四千七百七十四日十二刻四十六分三)
　(十二秒其餘二日四十六刻四十六分以嵗分長法/四日三十七刻七十三分益之得餘六日○十四刻)
　(一十九分辛亥冬至盖日行乘運遲疾徃還各三十/二軌在兩濟咸恒之㑹日分以卜每百年而長一分)
　(月分十二每百二十年而長一分消長之限各八十/一分而極原始四分易之初軌也嵗法自僖公丙寅)
　(距今甲子二千二百七十八年以蔀法繩之三十蔀/  已退兩嵗故不復以章蔀為限辛亥至丁巳六日)
　(八十四刻十九分當在丁巳戊上冬至今厯先天五/十餘刻也冉求僖公十六年丁丑距今甲子二千二)
　(百六十七年朔實二萬七千二百四閏實八百三十/五積日八十二萬八千四日八十八刻二十八分以)
　(嵗分四萬三千七百七十二分益之得九日二千六/百分丁丑嵗戊申子初四刻當今甲子嵗丁巳寅正)
　(三刻後天僅七八刻耳以二千餘年之厯尋時刻之/差或先或後不出萬分皆為元始如疑辛亥晦日先)
　(天一日則正月壬子朔九月戊申巳為二日何以春/秋又書朔食如筭丙寅秋九月戊申朔合食在未時)
　(交泛二十六日八十九刻八十五分上則正月合朔/在辰時三四刻其日辛亥又何疑乎如推授時云當)
　(閏三月則九月朔食得戊寅不得戊申也景王己夘/去丙寅元􁁊十三章法與丙寅合己丑南至梓慎望)
　(氛日今茲宋有亂國幾亾三年而後弭蔡有大喪其/言皆騐今人研極不及春秋之一而譽影詬形則亦)
　(越矣延熙之間三國無厯景初元年丁巳史稱是嵗/十二月壬子冬至是年已改建丑為正月故稱子月)
　(為十二月何承天改景初厯亦以丁巳為元其實壬/子餘十二日不當為元楊偉作景初厯以魏黄初十)
　(一月己夘為元宋書記楊偉疏條稱黄初元年十一/月小己夘蔀首己亥嵗十一月己夘朔旦冬至臣偉)
　(上黄初元年庚子云己亥者實當黄初嵗前己夘朔/至故云己亥嵗十一月也己亥距戊午一章戊午嵗)
　(十一月朔戊午冬至是下元之蔀首後月十二月丁/亥朔以十二月為正月故魏志云景初三年正月丁)
　(亥朔帝疾甚迺立皇太子是也是景初之二年即延/熙之元年戊午朔至然以法推之餘三十九刻五十)
　(分至不當朔在閏前晦日丙辰亥初數刻故元嘉以/景初率後天三日不得立元其實後天一日三十餘)
　(刻不立嵗分之故也祖冲之大明厯古今推宻大明/五年辛丑嵗十一月乙酉冬至以法推之餘三十二)
　(日七十一刻四十六分在甲申日辰初刻冬至以諸/厯推之皆然開皇十四年甲寅嵗十一月辛酉朔日)
　(冬至以法推之餘五十五日二十五刻五十七分在/辛酉朔日亥未刻冬至元史以六厯較之迺皆在壬)
　(戌今以春秋僖公丙寅嵗辛亥推之餘九日十四刻/六十四分亦在辛酉則是嵗至朔無疑也嵗上上距)
　(僖公丙寅一千二百四十九下距今甲子一十二十/九正當貞緯歸妹之中雜緯大壯之終至朔同日故)
　(履始舉中歸終所以代蔀蔀紀元之義也僖公丙寅/上距平王庚戌七十六嵗又上距宣王甲午七十六)
　(嵗其上遼邈故皆括以四分以法推之尚有差日然/是時日盈四分招差未逺也貞緯雖不立蔀分而日)
　(分長法率與春秋表裏晉宋之間多主今厯序以命/厯序為經左氏為傅然命厯序僖公五年天正壬子)
　(朔旦冬至昭公二十年天正庚寅朔旦冬至率後天/一日不數十年氣序俱易矣安能施於數千年之逺)
　(乎近人依授時推筭以僖昭二章皆得命厯序之日/然授時自依左氏不依命厯序也隋時劉暉王頗等)
　(皆執命厯序以駁張胃元而卒無以絀胃元者今所/執授時月閏長分不得其法故與經傳牴牾非仲尼)
　(與丘明自牴牾也聖人為律厯皆本於易易與天㑹/有贏有乏方圓相剖以為七緯之度詩與春秋繇是)
　(而出王通作元經始於晉大熙元年終於隋開皇九/年庚戌至己酉三百年謂抗帝以尊中國則神器終)
　(授於朝謂正實以明賞罰則其文俱見於史要如世/人之説春秋謂寒暑可以成嵗刀筆可以乘權云爾)
　(然自漢替以還戰争日始平吳之後九軌始中雖無/仲尼不得不作春秋必以春秋之㫖為春秋之義則)
　(自春秋而後無有知春秋者今自延熙五年壬戌至/武徳八年乙酉畧次貞緯與雜緯分際上下率餘六)
　(年後之攬者必有沂其淵流祠其河海者矣/)
　三易洞璣卷十二
欽定四庫全書
　三易洞璣卷十三
　　　　　　　　　　　　明　黄道周　撰
　餘圖總經
極餘迺為道道餘迺為術經治之言熄量物之智出魂
物相量營魄迺傷折魄摛魂迺知其名名情相膠大道
迺澆道散於物所求物散於道所雕神靈孔殷孰知其
要故煇者夢也夢者煇也契者響也響者契也精魂將
離外司其幾内司不知是為反樞反樞外扃游物不歸
氣志形聲寤言如雷故徃藏之為滯知前之不貴故煇
者氣也夢者志也契者形也響者聲也聖人舍知寂然
無為天地之為體雲日之為色動植之為墨川澤之為
坼遺形與龜隂陽自龢舍知遺形精靈迺來故聖人之
煇不一氣夢不一志契無定形響無定聲萬物不求則
與虚游萬物啾啾與道同憂道灼聖人一息五色聖人
灼天地與萬物同食故地者龜也日者焌也日焌地龜
兆生百端道灼聖人不避其患聖人灼天地與道同貫
故煇夢契響聖人有以占動也聖人動知不為外明静
知不為内精外内極中與道偕行不移而宅之為性不
違而遵之為今憂虞吉㐫照而著之為景著而定之為
正故聖人者天地之司正也煇氣有八夢志有八形契
有八聲響有八其别二百五十有六其兆一千五百三
十有六依易之序也故易著於地射於日月日月所射
隂陽反交地旋其中陽景反隂離以為之水坎以為之
火巽以為之雷震以為之風艮以為之澤兌以為之山
北極出地三十有六南極入地三十有六極髙則皆天
天而為之地極深則皆地地而為之天揚兖皆水水以
為之離卬隴皆火火以為之坎燕冀皆風風以為之震
黔滇皆雷雷以為之巽甌越秦雍山澤與通故陽景反
隂隂景反陽晝夜之道也晝占反陽視聽如常而建厭
異方夜占反隂體象不殊而性情異吟故天夢以晝人
煇以夜立夢以占卧煇以射煇夢者聖人所藥瞑眩發
疑滿之瀉也煇夢旉枯與風競華獻之若何贈之若何
動睫易柯不知其家聖人不言煇夢則世共為煇夢世
共為煇夢則響契因貳不足以報行而明濟故危辭者
聖人之徳知懼者平世之事也被樂而憂被憂而樂行
哭而歌行歌而哭寤伏而仰寤仰而伏寤逐而合寤合
而逐四者明報之至篤也君子知懼以懼報豫小人知
豫以豫報懼豫懼每反而得失終亂聖人慎動以為之
斷故體静而慎動聖人之所以斷也聖人之道貞勝則
不負不負則无咎无咎迺吉吉迺不失故吉者貞也貞
者一也貞一之道明於日月施於萬物煇夢不能亂契
響不能讃疑不能或堅不能戰行於天地有勝而無患
故吉凶者文也愛惡者情也吉凶無定文愛惡無定情
貞質者勝文貞性者勝情無勝而成之謂至徳有勝而
成之為大業故吉有其大業凶有其大業眡者謂之煇
占者謂之夢别者謂之契察者謂之響聖人無為使象
還極極復生象故象生有四極還一也倍四為八倍八
十六四卜之象各復十六坎勞於夜在於正北其晝為
離離見於晝在於正南其夜為坎南北東西共為晝夜
故離見於晨則坎勞於夕離見於南則坎勞於北日月
之序煇夢之紀也艮成於東北則巽齊於西南巽齊於
東南則艮成於西北乾戰於西北則坤役於東南坤役
於西南則乾戰於東北震兌出說相為位也故四者物
之紀也八者物之更始也晦明寒暑各為晝夜晝夜之
分倍四以八二至還生兩極互根故分至四中隂陽遞
交乾坤四維晷影之分各二千八百八十以四乘之為
萬一千五百二十冬夏之序也故北際子中交於離分
晷影之短五千七百六十南際午中交於坎分晷影之
長五千七百六十日月以之平雲雷以之興男女以之
成五榖以之登隂陽得朋立於土中以為物正故二分
之交日月蔽虧聖人所不忌也聖人之正天下使陽在
於上隂在於下陽判於晝隂判於夜萬物之慝皆息於
晝而作於夜故日月之行從夜所届以正南北北陸之
軌其夜在南南陸之軌其夜在北晝者魂也夜者魄也
聖人載魄而澹其魂衆人遺魂而撓其魄遺魂則汨於
晝夜撓魄則迷於南北聖人之正天下使鬼神日月各
正其魂魄也故乾之精氣在於西北其魂游於東南游
極而歸在於東北坤之精氣在於西南其魂游於東北
游極而歸在於東南艮之精氣在於東北其魂游於西
南游極而歸在於西北巽之精氣在於東南其魂游於
西北游極而歸在於西南震兌相交游歸於中故精者
表也魂者景也游者對也歸者退也日中則昃日昃則
退五物遟留皆於其對速合皆於其退對迺退退迺合
游迺歸歸迺反於其初坎離游歸不違其初故日月水
火天地之正位也南北徃反九十六度十六卦之謂也
煇夢契響以四相經其數十六十六經四而反於卦次
故物之精氣有四游魂有四歸魂有四爻位之别二十
有四因而三之七十有二以八因之五百七十有六表
景之中際也物正以景景對以化故氣有貞化亦有對
化卦象之應百十二物或化或貞或游或歸義類所開
各以其方本魂者著其情本魄者著其狀魂應以氣魄
應以象故乾在西北大赤之氣以為天駟根氐所著為
堅與氷其游魂之歸直於牛女為金與玉至於木果坤
在西南大黒之氣以為輿鬼游魂乘乾襲於嬃女為子
母牛歸於東南至於大陵為布為釡為衆為柄震在東
上蒼筤之氣發於騰蛇萬物始旉游魂乘兌下於軒轅
歸於三門萬物反生龍蛇以番巽在東南少白之氣以
為天節為長與髙游魂乘艮上於市肆近利三倍歸於
兩河至於天狗進退不果坎在正北少赤之氣以為箕
弓糠粃為眚游魂四乘出於輿軫至於藩厠司怪所直
歸於雲雨至於鈇鑕是為病亟離在正南大赤之氣以
為參伐甲胃戈兵游魂四乘出於霹靂至於龜魚女牀
所直歸於兩轄至於鳥嗉反為乾稿艮在東北少黒之
氣以為狗國漸臺游魂乘巽下於闕丘兩河弧狼其歸
在市門宦寺之傍兊在西下大白之氣發於東甌以為
歌舞巫祝游魂乘震上於虚梁歸於附路兩更之傍以
為媵妾故萬物之象則各有取之也煇夢契響維所自
舉也舉精者物所隨舉游者物所推精氣不游物將安
歸故天地之道有物聖人之道無物有物者物所游無
物者物所變六化九變迺反其貫天地不變是以善變
聖人善變是以復貫變者游也貫者反也魂交於外謂
之游魄交於内謂之歸外内俱交形神廼疑故道有知
與不知神有疑與不疑魂交者外知魄交者内疑不游
則不知不歸則不疑乾游於東南其魂外知列國之氣
交於宗廟為社稷城郭其煇夢契響皆依於享祀飲食
社稷城郭不知其有命賞爵禄歸於東北迺知有命賞
爵禄不知其有騎從邑國坤游於東北其魂外知囷廩
之氣交於騎陣為衆畜輪蹄其煇夢契響皆依於雜聚
芻秣衆畜輪蹄不知其有墳墓廬舍歸於東南迺知有
墳墓廬舍不知其有積居飲食艮游於南西其魂外知
葆旅之氣交於苑囿為藝植芻牧其煇夢契響依於邱
園谿徑藝植芻牧不知其有舟車市獄歸於北西迺知
其舟車市獄不知其有衛舍宫室巽游於北西其魂外
知射獵之氣交於畜産為走狗鬭雞其煇夢契響依於
桴皷旌旗水草騰逐不知其有闗梁符令歸於南西迺
知其有闗梁符令不知其有鳴吠騰逐震游於西下其
魂迺疑衡柱之氣交於倉溷外内皆動一以為鼎杓一
以為溝瀆鼎杓知榮溝瀆知辱其煇夢契響皆依於鬼
神上下榮辱歸於西上外迺不知其内迺知内神所司
一雄一雌兌游於東上其魂咸陟三門甚樂兩更迺説
一以為得臣一以為得妾其煇夢契響皆依於王廷后
閣以為臣妾歸於東下外迺不知其内迺知禮樂以成
有文有儀故體魄知氣在於上下以半為明昧也昧生
於合明生於離一迺合二迺離一為合體二為疑始聖
人體一不為知始亦無疑始故大卜之事聖人有所不
事也卜始於方方以為位次於功功以為事次於義義
以為故次於弓弓以為步君子體正不逐於位謀道不
利其事因質不索其故委運不推其步故常無事去祥
與疑是為吉知吉知之道無為與思良於總龜故龜者
退藏之聖思慮所不致也龜數以逆始九而終一九方
之兆各八十有一復者謂之原通者謂之玉折者謂之
瓦首尾足腹與道相假故道無而合道有而假神復於
所無知通於所假原要始終道與物假夫有知魄之為
物知魂之為道知屈知伸知游知歸致虚而體仁則其
於道也至矣道歸之為徳道游之為業與天下同歸則
聖人之徳與天下共游則聖人之業
　(右圖以煇夢契響别鬼神之情狀其法略見於周官/後世因之為風角鳥鳴諸書宋人推之為辨音析字)
　(愈益細碎大要依於卦位八方逆順以為終始周官/十煇曰祲曰象曰鐫曰監曰闇曰瞢曰彌曰叙曰隮)
　(曰想每煇九變其别九十即十煇九變各自相經察/義知意不煩占書也大卜掌三夢以𨽻三易曰致曰)
　(觭曰咸陟占人掌六夢以眡十煇曰正曰噩曰思曰/寤曰喜曰懼用於王者以夢屬日旁之氣如趙孟夢)
　(童子倮轉以歌旦而日食問諸史墨史墨以吳入郢/為對葢春秋而降楚皆占王赤鳥夾日射楚中目是)
　(其祥也晋卿主盟雖有感夢不應其占故自王而下/皆不以夢眡煇煇自有占與夢别兆如天官所載兩)
　(軍相當暈等力鈞重抱大破無抱為和背為分離去/直自立負戴有喜青外赤中以和相去赤外青中以)
　(惡相去皆為兵占又云鉤雲句曲五澤摶宓陣雲如/立垣抒雲類杼柚北夷之氣如穹閭南夷之氣如舟)
　(船大水處敗軍塲破國之虚下有積錢皆為雜占以/至晋隋雜占尤多通於三五以察國惡故水旱兵災)
　(皆視於煇煇與氛等氛與夢等故天之祥在氛人之/祥在夢也素問内經言十二盛者隂氣盛則夢涉大)
　(水陽氣盛則夢大火燔焫隂陽俱盛則夢殺上盛夢/飛下盛夢墜饑甚夢取飽甚夢與肝盛夢怒肺盛夢)
　(懼哭泣飛揚心盛夢笑腎盛解脊脾盛則夢歌樂體/重不舉十五不足者厥氣客於心則夢邱山煙火客)
　(於肺則夢金鐡竒物客於肝則夢山林樹木客於脾/則夢邱陵大澤壊屋風雨客於腎則夢臨淵没水客)
　(於膀胱則夢游行客於胃則夢飲食客大腸則夢田/野客小腸則夢聚邑街衢客於膽則夢鬭訟自刳客)
　(於隂器則夢接内客於項則夢斬首客於脛則夢行/走不前居深地窌苑客於股肱則夢禮節拜起客於)
　(胞䐈則夢便洩凢二十七事皆謂病在主客補寫立/已是所謂致夢也致所不至謂之觭觭致皆得謂之)
　(咸陟或正或思謂之致或噩或寤謂之觭或喜或懼/謂之咸陟致者役坤而主因觭者戰乾而主應咸陟)
　(者成艮而主平故將隂則夢大水將陽則夢大火利/根不剗亦夢水名根不净亦夢火將榮則夢飛將枯)
　(則夢墜志慮不定亦夢飛居寢不寕亦夢墜將哀則/夢歌將豫則夢哭朋從還雜亦夢歌憂樂傷中亦夢)
　(哭將貴則夢山陵臺閣將廢則夢風雨壊屋將逺行/亦夢山陵臺閣將有土功亦夢風雨壊屋故夢不一)
　(致或正或反猶之龜卜體色為正墨坼為反貴者為/正雜者為反天地日月風雷山澤皆正情感動作愛)
　(惡攻取皆反故情偽攻取夢吉者或凶日月水火體/貞者必吉雖八方各有游魂而極中可以定魄也契)
　(響二端盡於形聲形者尚象著於書契詩包庶類易/稽羣疑詩易所稱鳥獸草木器皿服物山川岳瀆訓)
　(詁所通備在爾雅爾雅之釋宮室八十有五釋服器/百有六釋樂三十有六章武二十釋地邱陵藪澤二)
　(百二十草木三百五十有四蟲八十七龜魚五十五/鳥七十獸七十畜九十二凢千二百八十五通以天)
　(時人事訓詁之數稱是萬一千五百二十以為大率/施於六書各有其義播於八音五方聲氣清濁輕重)
　(水土各異要以象形為首指事次之會意次之假借/又次之近世所學標射翻切只為諧聲轉注通諸重)
　(譯若無其音則聲不可諧巳失其義則注不可轉空/為聲注了無義音惟有葛盧公冶之能差通鳥獸鈴)
　(角之語故三十六母同為一聲二十一聲别無二義/候之於易亦以八方為凖難以五音為據也芥在江)
　(淮之間謂之蘇在湘沅之南謂之□蘇不為生□不/為死芡在北燕江東謂之葰青徐淮泗謂之芡葰不)
　(為好芡不為醜帬在陳魏之間謂之帔闗之東西謂/之襬被不為喜襬不為悔鍑在冽水之間謂之錪吴)
　(揚之間謂之髙錪不為新髙不為故扇自闗而東謂/之箑自闗而西謂之扇箑不為得扇不為失簞在宋)
　(魏之間謂之笙闗西之間謂之䓆笙不為歡䓆不為/戚布穀在梁楚之間謂之結誥自江而東謂之穫穀)
　(結誥不為怨穫榖不為徳蚰蜒在燕薊之間謂之䖡/蚭自闗而東謂之入耳䖡蚭不為詛入耳不為語故)
　(物無定聲各隨其方方無定音各依其義燕薊之音/移入而就平移平而就上靑齊之間移入而就上移)
　(去而就平或一物而數聲或一聲而數物景純之學/志於辨物公明之慧存於審聲物以契著聲與響答)
　(不悟卦例不知其方舊時卦例不出圖書一六七二/九四三八以為致用五十四九一六三八二七以為)
　(立體仲尼既無一坎六乾七兌二坤之説後人妄依/九見四齊三出八成之文串以洪範綜於律吕鹵莾)
　(自神其有中者幸耳考之圖象上下相加圓者規天/方者矩地進退循環與九道相凖日圖月書上下燦)
　(然仲尼因日月以悟魂魄因明魄以置方位因表景/以辨歸游因歸游以著精物自卯酉而上皆為上弦)
　(上弦北陸皆為陽卦坎艮乾震主之坎近北極乾與/艮震左右為輔為上七卦自酉卯而下皆為下弦下)
　(弦南陸皆為隂卦離巽坤兌主之離近南極坤與巽/兌左右為輔為下七卦故魂魄之復皆以七日冬至)
　(之晷為丈六尺夏至之晷為尺六寸二八十六始用/倍法為十六卦以四𨽻之為六十四故精卦有八游)
　(卦有八十六卦位鬼神之所出入也乾在正西北對/化為坤正東南貞卦不變而悔卦皆變坎艮乾震貞)
　(於内乾坤變於外艮在北之東對化為巽在南之西/貞卦不變悔卦五上皆變坎艮乾震貞於内艮巽變)
　(於外震兌四卦相為精魂東行青道震在東之北游/魂為兊在西之南貞悔皆變唯上爻不變西行白道)
　(兌在西之南游魂為震在東之北貞悔皆變亦唯上/爻不變子午卯酉自以坎離為中日月因之為東西)
　(南北故自春分以前秋分以後晷皆在兌春分以後/秋分以前晷皆在震冬至以前冬至以後晷皆在巽)
　(夏至以前夏至以後晷皆在艮乾坤坎離為分至四/立之候四分晷影為二千八百八十在乾坤四維之)
　(中八分晷影為一千四百四十在艮震兌巽之候一/十六限每限進退各一千四百四十以二十四氣分)
　(之每氣各三十二爻進退各九尺六寸雖平衺異差/逺近别候而􁏏縮之義一也八卦精魂各以對化者)
　(為游其配之所對者為歸故乾之化坤者為游坤之/化乾者為乾之歸坤之化乾者為游乾之化坤者為)
　(坤之歸艮巽猶是乾與巽左行而艮與坤右轉也震/兌游歸與諸卦小異葢南北不易東西互易春纒白)
　(虎秋纒蒼龍震兌上下交代為政故震在東上兌在/西下者得為正位兌在東下震在西上者獨為歸魂)
　(移西上之震為兌移東下之兌為震兩震皆御八卦/於東兩兌皆御八卦於西則八卦精魂四方皆均矣)
　(今不用兩震於東兩兌於西者兌在西上則間北陸/之陽震在東下則間南陸之隂乾坤代坎離之位則)
　(南北之晷移於東西另自為圖義可兼通也故分坎/離四正者以倍法而定後天分乾坤四正者以倍法)
　(而定中天後天之主日月乾與山雷間於上坤與風/澤間於下中天之主乾坤坎與山雷分於上離與風)
　(澤分於下圖義燦然化象之著明者也自古迄今皆/言易有八卦不言卦有十六位故聖人之論舉存兩)
　(端而天地之隅蔽於三反大卜兆有四開一日方二/曰功三曰義四曰弓萬物皆依於方日月九曜煇夢)
　(契響皆依方位以為兆數有方位故有功作有功作/故有義類有義類故有弓步易每方四卦各有所治)
　(各一萬六千三百八十四類八千一百餘里二百九/十五萬六千餘步一千三百八十餘歳圖書相加黄)
　(赤之中七百二十有九以三開之各二百四十三體/兆相加各十七萬七千一百四十七以三因之為五)
　(十三萬一千四百四十一以兩開之為二十六萬五/千七百二十半自史遷淮南以來皆知律厯生成之)
　(數有十七萬七千一百四十七不知其僅當參天之/一李邵王廖以來知千支八會之數有二十五萬九)
　(千二百不知其未該兩地之全凢易大象之數二十/六萬二千一百四十四皆依先天以為方位是為四)
　(卜方功義弓之始易大數之象五十三萬一千四百/四十一皆依十六卦以為方位是為三兆玉原瓦之)
　(始兩易精魄各依星象遲疾畱伏等於游歸每卦精/魄各有游歸三方之數得一十二以八因之為九十)
　(六以四歸之三百八十四是爻象之/統煇夢契響所為占候原要之紀也)
　餘圖總緯
十六方位　　　日運雜占　舊候　世卜　原次












　(右緯以孔圖八位離為十六以十六位別二十四氣/除二十四位為周甲之厯凢周甲為運納音為氣運)
　(氣各有主客天符嵗㑹徳符順化刑逆不和皆與化/氣同推但視卦氣納音直爻隂陽別為主客耳精氣)
　(游魂即為對化甲巳化土乙庚化金丙辛化水丁壬/化木戊癸化火以運遞推子午化火丑未化土邜酉)
　(化金辰戌化水巳亥化木寅申化火以氣相間運本/於地氣开於天子午年少隂君火司天則陽明燥金)
　(司泉丑未年太隂濕土司天則太陽寒水司泉寅申/年少陽相火司天則厥隂風木司泉卯酉年陽明燥)
　(金司天則少隂君火司泉辰戌年大陽寒水司天則/太隂濕土司泉己亥年厥隂風木司天則少陽相火)
　(司泉風熱暑濕燥寒逓為天泉之兩間此説在天官/醫人嵗有考成測騐多年不為臆說文圖雖有更定)
　(而運氣之候實未嘗變故其周甲運氣化氣所合悉/依内經與納甲相為表裏納甲始於焦氏乾納甲壬)
　(坤納乙癸坎戊離巳震庚巽辛艮丙兊丁陽支以順/隂支以逆京房用之以立卦候冬至中孚夏至始咸)
　(略依大象以為卦次於例無取而厯代相沿與夏小/正相𨽻乾鑿度所云升者十二月之卦也益者正月)
　(之卦也隨者二月之卦夬者三月之卦剝者九月之/卦皆與京氏相合意京氏先出東漢傳㑹其文故諸)
　(緯書多言六日七分八十分日之七者焦京同學皆/以坎離震兌為方伯監司之官以風雨寒温為直日)
　(之候但焦以爻直一日自四監而外無改上下之次/京以卦直六日七分自四監而外别詮大象之序也)
　(卦餘七分則甲冝分納爻直一日則嵗可六週故焦/之依次周甲與京之納甲加分道若懸殊術還相濟)
　(耳然自西漢談易皆無談化氣歸魂者京氏一公二/辟貞内侯悔外侯五大夫六卿為一月之卦又古法)
　(一元士二大夫三三公四諸侯五王位六宗廟為六/日之爻所論日辰皆以干支為主不及對化如翼奉)
　(所稱北方之情好也好行貪狠申子主之東方之情/怒也怒行隂賊亥卯主之南方之情惡也惡行亷貞)
　(寅午主之西方之情喜也喜行寛大己酉主之上方/之情樂也樂行姦邪辰未主之下方之情哀也哀行)
　(公正戌丑主之皆即六方以辨情性五行之性不違/其方又晉灼日翼氏五性肝性静静行仁甲巳主之)
　(心性燥燥行禮丙辛主之脾性力力行信戊癸主之/肺性堅堅行義乙庚主之腎性智智行敬丁壬主之)
　(以甲木順生貞化為主與運氣參用唯戊癸對化别/於月令耳京氏之學初亦不主納甲其法以中氣辟)
　(卦在七日四十九分上下為一消息故復臨泰壯夬/乾姤遯否觀剥坤皆以辟卦於中氣七日稱為消息)
　(方入中氣七日視大陽所在察其煇氣別其監直少/陽少隂之所爭并為人主之占候與洪範七卜同符)
　(故五卦内外别為貞悔風雨寒温與雨霽蒙驛克同/用自漢魏後無復明京學者京房以建昭二年二月)
　(朔上封事言辛酉以來蒙氣衰去大陽精明臣欣然/以陛下為有所定然少隂倍力而乘消息疑此道不)
　(得如意己卯臣拜為太守恐臣出之後必為用事所/蔽故願嵗盡乘傳奏事迺辛巳蒙氣復乘太陽侵色)
　(此上大夫覆陽而上疑也己卯庚辰之間必有欲隔/絶臣不得乘傳奏事者以厯推之是嵗建昭二年甲)
　(申閏在六月正月二十七日辛酉氣交雨水漸中二/月朔甲子為泰卦消息十六日己卯厯需至隨候在)
　(大夫庚辰辛巳蒙氣復乘所為上大夫覆陽而上疑/也故每月兩氣中氣消息七日四十九分為辟節氣)
　(七日四十九分為大夫故至陜上封事又云丙戌小/雨丁亥蒙氣去然少隂并力而乘消息戊子益甚到)
　(五十分蒙氣復𧺫此陛下欲正消息雜氣并爭消息/之氣不勝也己丑夜有還風盡辛卯太陽復侵色至)
　(癸巳日月相薄此隂邪同力太陽為之疑也以厯推/之是四月癸亥朔乙亥立夏己夘𧺫大夫師乙酉𧺫)
　(卿比隂邪比力坎卦在戊至戊子午時滿五十分蒙/氣復𧺫廿七日己丑夜有還風五月癸巳朔日月相)
　(薄也孟康以房法消息卦為辟息為太隂消為太陽/餘為少隂少陽非是房法只以七日為復七日四十)
　(八分半為消息凢雜卦氣干消息者至五十分為甚/耳其占候太陽自以日月為主當坎而寒當震而雨)
　(當離而温當兌而風異常為變雜氣為蒙也翼氏風/角與京學􁒛異初元二年平昌侯王臨稱詔從奉受)
　(學奉絶不與迺䟽言正月癸未日加申有暴風從西/南來未主姦邪申主貪狠風以太隂下抵建前是人)
　(主左右邪臣之氣平昌侯三見臣皆以邪辰加邪時/又云師法用辰不用日辰為客時為主人見於明主)
　(侍者為主人辰正時邪見者正侍者邪辰邪時正見/者邪侍者正忠正之見侍者雖邪辰時俱正大邪之)
　(見侍者雖正辰時俱邪張晏曰初元二年歳在甲戌/正月廿二日癸未孟康曰太隂在未月建在寅風從)
　(未下至寅南建為主氣太隂臣氣也以法推之初元/二年嵗在甲戌正月二十日癸未六十七分驚蟄至)
　(申時方交中氣風自未來抵建前是人主左右邪臣/之氣張孟皆以太隂與太嵗相推非是太隂為辰辰)
　(為客太陽為時時為主人辰從支支為月之所厯時/從日時為日之所臨也故曰辰為常事時為一行月)
　(為常事日為一行也七月上直言䟽云今年太隂建/於甲戌律以庚寅初用事厯以甲午從春厯中甲庚)
　(律得參陽性中仁義情得公正貞亷以厯推之是嵗/太歳在甲戌先十一月丙寅冬至正月朔日甲子律)
　(不得庚寅厯不得甲午唯立春初律得用庚戌以太/嵗甲午元日甲子立春庚戌故日厯中甲庚律中參)
　(陽性中仁義情得公正貞亷其實立春在辛亥不在/庚戌諸術家所用各不等或先後天耳其庚寅甲午)
　(二日則决誤也凢誤在氣朔則干支動移不得主客/不得主客則刻應不効然率差一二日進退非遠唯)
　(卦例不定則風位互易後漢諸儒唯郎顗最明星緯/所筭六日七分有隂陽乘𧺫四卦用事與京氏合其)
　(干支所治亦有對化如陽嘉二年正月十七日戊午/日加申風從寅來丑時而止郎顗云戊午徴也丑寅)
　(申皆徴也不有火災必當為旱亦與翼氏相參然天/道甚徴日家近俗星緯變逆漢儒有所未推干支加)
　(乘聖賢之所不説要當别其支源開其痼㑹如焦京/之除四卦楊雲之贅跂嬴截鵠續鳬古今同痛本領)
　(已誤綦縷奚觀今已引諸羲軒暢其精變在舊候世/卜二緯似不足存然惡池未湮滄瀾可問因其二義)
　(別為推占如漢元帝初元二年甲戌正月二十日癸/未日加申有風從西南來除前十一月丙寅日已時)
　(冬至距癸未日申時凢七十七日小餘三得九百二/十七時以八十一爻除之小餘三在豐之九三歳日)
　(俱在甲戌正西方兌辛為主精氣不變癸與庚不破/甲未與申不破戌雖有姦邪貪狼不得為賊於是卦)
　(次三陽再上亦在豐之九三豐沛折肱其道无咎翼/奉用之建昭二年甲申二月十八日辛巳蒙氣乘陽)
　(四月廿七日己丑夜有旋風五月朔日癸巳日月相/薄除前十一月戊午日寅初冬至至四月廿六日戊)
　(子蒙風凢百五十日小餘五得一千八百以一百五/十八爻除之無餘在渙之九二嵗在甲申日在甲午)
　(正南方參鉞為主斬乂之卦也艮土游魂徃而不歸/前二月己邜房拜為太守得八十五爻未濟之窮終)
　(坎水游魂又房本姓李吹律自定為京氏李為少徴/京為少宫生於甲辰死於甲申水土游魂不得精變)
　(以四月廿七己丑夜占以百五十九爻除之在離之/九三其夜在離之九四日昃突如京房用之以二月)
　(己卯房拜魏郡以八十五爻除之在恒之初六浚恒/之凶京房用之故京房之禍始於浚深知進不知退)
　(知存不知亡以卦次之離恒參卦位之渙濟得失存/亡舉可知也自漢以來不論卦次只依大象為序宋)
　(人始論卦次只以一陽復生互卦二陽臨生十四卦/三陽泰成九卦左行為陽一隂姤生五卦二隂臨生)
　(十四卦三隂否成九卦右行為隂不知原次左行得/一陽者三得二陽者八得三陽者十得四陽者七得)
　(五陽者三右行得隂亦然京房二月己卯恒初六與/節初九栢通夜分得節九二凶在門庭湧水將出道)
　(人去也凢吉凶哲人所不道然言易者則以吉凶為/凖無吉凶則無以騐於人翼奉日臣聞之師曰天地)
　(設位懸日月布星辰分隂陽定四時列五行以視聖/人名之曰道聖人見道然後知王治之象畫州土建)
　(君臣立律厯陳成敗以視賢者名之曰經賢者見經/然後知人道之務自東漢以前皆知道為聖人經屬)
　(賢者故諸名家所論卦氣皆以别邪正定君臣為凖/翼奉與京房同時所占候譏謫同㫖然翼奉知天子)
　(左右之有邪臣不質言史髙宏石而發端於平昌侯/王臨其冬殺蕭望之明年四月乙未日卯時茂陵白)
　(鶴舘災翼氏遂不斥言天子左右唯議諸宫廟陵寢/郊祀欲以丙子孟夏順太隂東行遷都稍濶迂不益)
　(切切談后黨近侍其後數年殺周堪張猛賈捐之京/氏益發憤於邪正至引趙髙正先以刺石鹿韋侯倚)
　(淮陽王欲以鄭𢎞代韋侯徐立代石顯其道足以殺/身非其立志不忠談易無効也自漢以後談易無有)
　(踰京翼二家者管郭而外益猥俗溺於隂陽不得聖/賢之意世卜京氏亦論游魂歸魂以晉大有大過隨)
　(明夷師中孚漸需比頥蠱訟同人小過歸妹十六變/自上反下為復世居中與消息相近非俗學所及然)
　(八卦精游别十六位乾左則坤右艮右則巽左坎左/則離右皆以對化為游傍化為歸唯震兌傍化游近)
　(而歸逺非八卦互宫飛伏歸游皆可相取也京氏消/息大夫謙蒙隨訟師家人豐節萃无妄既濟蹇皆取)
　(大象以時相麗與小隂陽相雜在爻辭之表其四監/所治各十五歳約以清濁寒温乘蒙為候六甲復始)
　(如建昭二年甲申革卦司天京氏以為少隂之嵗陽/嘉二年癸酉益卦司天郎顗以為少陽之嵗是也然)
　(皆縫綻不合天道自後漢諸儒雜解緯書聖言雖存/他書益出泰素相殽近藉之仲尼逺託於軒轅瀆亂)
　(五辰可謂遯矣欲資以聞道敬治天人何繇焉所幸/者易春秋詩書俱存可執符契以證聖道故復再舉)
　(春秋推其終始條為略例以應首篇使/後之知道者有繫不墜以與於斯文)
春秋易厯
陽法九(九因八十一/七百二十九)
隂法六(六因八十一/四百八十六)
隂法六(六因七百二十九/四千三百七十四)
陽法九(九因四百八十六/四千三百七十四)
嵗餘九(八十一餘七/百二十九)
嵗法六(四千三百七/十四餘九)
春秋法三(三因八十一/二百四十三)
元統法兩(兩因二百四十/三四百八十六)
減法一(二百四十三減一/四百八十五無餘)
加法一(四百八十六加一/四百八十七無餘)
太陽四百八十七(十因四千八/百七十加十)
太隂四百八十五(十因四千八/百五十減十)
周法六(六因四千八百七十/二萬九千一百二十)
大周九(九因二萬九千二百二十/二十六萬二千九百八十)
小周退六(六退六十二萬/九千一百六十)
大周退九(九退五百四十二十/六萬二千四百四十)
象餘四十五(小餘六分/七釐五毫)
象周百二十(減周二十四/實周九十六)
周餘五千四百八十一(減周一千九/十七餘一)
半餘二千七百四十半(半減五百四/十九餘半)
　(合差三百八十四小餘十五/分差一百九十二小餘七半)
大周一萬一千六百三十五(小餘十○一/分一釐五毫)
小餘十(十為/無餘)
象餘十三(小餘九分三釐/三毫三絲三忽)
象周三百十四(五周六十餘十四/四千三百七十五)
周餘七(大餘七小餘九/分三釐三毫)
大周六十(六十因三百十四一/萬八千八百四十)
周餘四百七十六(減一分四百七十五九分强/加十分四千三百七十四)
隂終六(六因四萬三千七百五/十周餘三百六十無餘)
陽終九(九因一萬八千八百/四十周餘一百無餘)
大終三百一十四周(除三百六十餘二十六/萬二千一百四十四)
己未嵗陽數厯距上元五千三百三十五(十一周四/百八十五)
　甲子元　己巳元　甲戌元　己卯元　甲申元
　己丑元　甲午元　己亥元　甲辰元　己酉元
　甲寅元　己未元(嵗陽己未/嵗隂戊午)
巳未嵗隂數厯距上元四千三百七十四(九周四百/八十六)
　甲子元　庚午元　丙子元　壬午元　戊子元
　甲午元　庚子元　丙午元　壬子元　戊午元
己未歳交象厯距上元六千五百九十四(二十一周三/百一十四)
　甲子元　戊寅元　壬辰元　丙午元　庚申元
　甲戌元　戊子元　壬寅元　丙辰元　庚午元
　甲申元　戊戌元　壬子元　丙寅元　庚辰元
　甲午元　戊申元　壬戌元　丙子元　庚寅元
　甲辰元　戊午元(餘九元二千八百二十/六通九千四百二十)
象厯六十四象嵗六十(不推積元者/以周甲為限)
數厯(七百二/十九)數嵗百二十(必推積元以/滿度為限)
象縮五十九(小餘六分七釐五毫退天十/三○九分三釐三毫三秒)
數贏五十九(小餘六分七釐五毫進天/四十五六分七釐五毫)
象數進退以是為差
　
　
　
　
　
　
　
　
　
　三易洞璣卷十三
欽定四庫全書
　三易洞璣卷十四
　　　　　　　　　　　　明　黄道周　撰
　貞圖經上
聖人之道其在明兩乎明兩故不息不息故一易有隂
陽陽節多隂隂節多陽何也上下之等也陽一君而二
民隂一民而二君二民則主君二君則主民君唱之道
治於上民唱之道治於下夫為此道者其主治乎一君
之唱三十有六其應七十有二其民從之九十有六一
君之唱二十有八其應五十有六其民從之百二十有
八一民之唱二十有四其應四十有八其君從之百四
十有四一民之唱三十有二其應六十有四其君從之
百一十有二四應同凖與天地比以别上下以命左右
親上者與乾親下者與坤上下規衡以為物倫九六七
八四者天地之律度也天地升降而律度合作九六施
化則七八無事君相以陽政妃嬪以隂事祖禰所託各
以其子男女分徳而治亂異致故乾之始屯坤之始需
則必有取之也南政之多民北政之多主天地之始序
也天限數五地限數五五限六際與律度比而帝王相
命以年以世夬姤升萃四者分治以界上下以絡天地
剥之在東北无妄之在東南大畜之在西南復之在西
北夬姤升萃之所為輔也聖人之智足以齊天地而不
敢以天地齊其繩轡故易十八變而左右殊貫要其不
變則天地為岸故道有天地則有男女有男女則有夫
婦有夫婦則有父子有父子則有君臣有君臣則有上
下有上下則律度有所錯律别上下度辨前後柔者體
强强施以柔上尚左也下尚右也兩者萬物之守也萬
物之守在於律度天地之守在於日月智者不以過力
者不以奪震在於上右則巽在於下左艮在於上左則
兌在於下右宗廟之序子婦之道也王適天下升自阼
階侯見庻子則各以賔禮故兊立於西階三揖而後上
震立於東階三譲而降位卿大夫士介儐之義也故為
易者正其邦國是立宫廟使其母弟官子大夫中婦咸
有卑志修習告戒不出其位剝復距乾三十五度威氣
始定耀光迺見是天子之治也剝與晉交而治東南天
子之上公總綏而治天子之位復與明夷交而治西南
諸侯之元士總綏而治諸侯之位治有殊等權不兩寄
諸侯受其慝天子受其美美以受終慝以治始同人大
有距坤十五度威氣已定光曜畢見是妃諸侯之治也
无妄與遯交而治西北天子之大夫總綏而治諸侯之
位大畜與大壯交而治東北諸侯之元士總綏而治大
夫之位崇效卑法晷大於表故沫以遠而賁晷以近而
小坎行以宣離行以幽北燠南滄以情相求故天子事
天則於南郊明水以出事地則於北郊明火以納朝日
於既夕月於未所以正志踐隂陽之義也二濟既交寒
暑以中下易上嚴氷炎以從故火伏於下則水結於上
壯者春之始遯者秋之終咸者春之終恒者秋之始也
春秋始終冬夏以交盈縮距差坎離之端故易者六以
為次九以為體體以時舉次以月設祠禴嘗烝各循其
經此神鬼所以居享禮樂由之无弊也小過者二分之
衷也春分之衷不及濟交先疾之端會於小過秋分之
衷踰於濟交後遲之端㑹於小過小過距濟四日有八
一象之間倍日以差過於先者謂之既過於後者謂之
未故過者君子之大戒也君子進退倣於日月揆義而
動率禮而發動於不得已違人不怨援天不矢如此則
於有過亦鮮矣故過有大小運有隆替大終則小始小
終則大置大為禍之終小為禍之始君子居大以避禍
之終小人居小以乘小之始故易道反復有變與不變
否泰者乾坤之衰兩濟者坎離之衰也體積有隆薄禍
敗不同致龎徳而輕變則敗不可救亂不可治故有聖
人席世而坐非有大壊不變禮樂禮樂變於上賦令變
於下天下多過而過迺為禍夫有不變而亦為禍者物
窮則更制器窮則更適若臣父子夫婦昆弟爪髪不易
而玉步軌物則亦更盡矣故坎陷也離亂也坎不一君
離不一相天地受終萬物鏦鏦咸家人兩者是也咸有
女禍戒於亂終家人有禍戒於亂始牝牡代駕而緌屨
無事故為夬以决咸而有餘為遯以報家而已篤故困
者所為咸砭妄者所為家毒也酒紱之授而徽纆之設
菑畬之置而藥餌之服然至於體變百八十年不見女
𤯝而厲臣强國亦萃且亂者天地之威已㫁而聖賢之
智更患也故屯者剛柔之交始需者剛柔之交終也剛
柔難生乾坤易居君子以致其敬小人以致其懼敬而
見以致其業懼而隠以致其法故勿徃者重徃之也利
涉者待涉之也君子徳修於身衆附於下不趣利不犯
難天地將奠突然興焉天地將亂突然出焉與衆共治
不與衆共亂若此則必有處之矣故禮者君子所以觀
政樂者君子所以觀徳也禮由地出樂由天作天作以
律地作以度律度不失上下迺得故道有上下燥濕器
有損益前後能者受之以救不能者救之以受古之聖
人所拔屯出蒙涉需去訟則必由此也故君者由律也
民者由度也君治視以徳民治視以政政徳不序而上
下無藝有百年之厯無百年之治有數十年之運無數
十年之紀三代末造則坐此廢矣故古者之為律度九
以規之六以矩之參兩定之五以御之以知禍敗以修
救事以率鬼神以從君民使天下共敬焉非樂為是幽
治也夏道陽軌三十有四隂軌一十有六參而伍之四
百有八上下精游二十有四陽節之前合於夾鍾之上
宫隂節之後交於坎離之分道三十六載而衰四百一
十二載而絶夏籥之籥夏時之時其或可知也殷道陽
軌四十有一隂軌三十有四參而伍之四百九十二上
下精游或十或四陽節之前合於黄鍾之下宫隂節之
後交於隨蠱之分道三十六載而衰四百九十六載而
絶坤乾之誼大濩之澤其或可知也故古之聖人以其
可知者舉而由之與君以其不可知者舉而由之與民
衆人之去天下若行者去其户宇聖人之去天下若鬼
神之去其聲色自帝庖犧而下扶來雲門六莖大淵章
韶之間則必有取之矣故損者因也益者因也因益者
無損因損者無益損益之道定於前而損益之法因於
後自乾始以來至於虞夏之交三千一百十二年損益
之道則亦已備矣文王周公仲尼此三聖人者善為損
益而至於弗損益之道者也故損益者非人之所能為
也古之聖人知道所在與之上下與之前後讓者以讓
序者以序取者以取去者以去使自遇之故膠有不爭
角鏃有不爭竹元黄易狀民守其肉故民者可與以不
知不可與以疑君子可與以疑不可與以不知至知不
疑投金無私夏之軌無韋顧昆吾周之軌無楚齊秦日
月序功閏軌不爭然且羣雄相顧以傾以戈以兵十君
一民自稱寡人故以道祛亂則莫若義以道開治則莫
若智智者所以正辨義者所以就貫正辨所以不爭就
貫所以止亂也故夏之厯四百一十有二殷之厯四百
九十六周之厯八百五十二梟民桀主之所不與也周
之命秦二百九十六年而合合二百十年而分分二百
四十年而合合而後别兩災嵗而霸主出焉故周主也
秦僕也秦有厯則周不以秦為治周以秦為治則秦不
别周而帝周道六十有九後際之贏一十有二兩其後
贏而赤帝與合分周東西兩參其際共八百五十有四
而秦不與故秦者贏也贏者災也災嵗之積至於兩極
南北之端八際加一而秦合用之雖自為朔而中氣不
直故以序闕其徳以探失其䇿是秋氣之將厲也知道
者必知天地之序伏留贏縮之紀以御小人以御君子
故君子進於道小人進於法道者帝王之龜筴帝王者
天地之蓍草也天地端几布人其中揲之扐之總之掛
之或前或後或左或右負貴與靈而誰與為手故攬圖
者體道之别式也圖象不設天地無式得其式而後總
其義得其䇿而後總其意不得其䇿而起其義不得其
式而起其意譬諸小人其暴客之晝過市乎聖人之為
治使衆不冀其利故市天下於天下而行者不跂夫茍
知其逺已則蹢者望闕而止矣兩極之分二千一百八
十有七中交之中一千八十八際合分五百四十而鬼
神所治六嵗十分强七故參兩之㑹或縮或贏差率六
嵗七分五十天地變化鬼神所行其治也故五者參兩
之前軌十者參兩之後際也前後相并先兩而後參參
兩錯綜伍居其央九列分行以興以亡智者不得延力
者不得攘夫有道之所延則亦其命不以其命道何以
定故夏與周同道而周不與夏同命周者日比之極夏
者陽滿之令也滿陽瀉隂或兩或參極長之晷八尺一
寸泛影所射五寸而强有四分極短之晷尺四寸有八
分泛影所沒五寸而弱有四分帝子用之以量天下天
下將勤聖人不盈天下將嫁聖人不射聖人者謹其律
度審眎上下歛徳用極而已矣故益者極盛之始損者
極衰之始在於中古上之千四百餘載下之七百餘載
矣而後世應之猶為蹇以患朝為解以偷夕故升鼎萃
革姤井夬困聖賢之大戒也鼎以養賢升於天革以養
戎萃於人鼎以兄而讓其弟革以弟而僇兄革以父而
戕於子鼎以子而讓臣升以帝而訪於賔萃以國而載
於婦人姤放若君又因以放其君夬殺其子又因以殺
孺子姤放其君不敢别立君夬放其婦又因以别立婦
彼皆所謂膺命者也而因之殊性則革者不順故升與
姤交權以變其經姤與乾交亂以變其成乾與夬交疆
臣變寇賊夬與萃交男子變婦人萃與坤交夷主變貞
命坤與升交中主變聖人故天地之道九六相命參伍
以聴因革損益聖人所正命也正命則知變知變則制
義中人不觀變不改過聖人不觀變不創義六際之變
以為八㑹乾與坎㑹霸攘王咸與過㑹邪攘正濟與遯
㑹僕攘主離與坤㑹世無主坤與離㑹世反正壯與濟
㑹帝授令過與恒會王相併坎與乾㑹王不競故天地
之命非聖人則莫之舉正也聖人之正天地如天地之
自正因其上下以為損益益之不敢損損之不敢益特
為命辭焉以播其命或亂或治或庸或聖在於際㑹使
知勉焉則亦有定也故曰天人者貞勝者也天地一周
四千八百六十年凢過六際而得一㑹八周而復益一
而與始㑹六環而終餘九百九十九而天地大究故九
者萬物之餙歸也六之與八天地所靜制也六以制義
八以立矩九以規之九六相取而一百有八天地得其
仁鬼神得其智聖人取九以定其位神物取七以定其
器四五合置則九為之紀故聖人之為九徳不蹈災㑹
以免於難四正四間八交之象則莫之有取也是其選
徳近於聖人意亦其㑹上下百世則有秉徳者出者乎
巽不如兌而聖人取巽者巽者夏禹之道也夫文王則
猶行禹之道也故易有其徳有其鑑有其戒以徳則履
為最上以鑑則恒為最下而聖人兼取之離位去時以
道獨行故人定世有其道道定世有其符道定符不傳
符定道不言夫道而可以言傳則刑政而已乎政盛於
養賢而刑極於去佞政盛於金玉而刑極於虎豹刑政
相佐以治天下故井以汲渫解其惻困以劓刖解其毒
鼎以金玉致其餙革以虎豹致其服神人備致迺致禮
樂享祀者神致之大義婚戚者人致之終始也萃用大
牲升不用大牲萃用大牲或以謂之禴升不用大牲或
以受其福姤有杞𤓰无魚而不憂夬有莧陸牽羊而若
留天下之道至於四者而止矣夫有知道者以四者分
别天地則亦至矣故度者仁之實也律者智之決也律
度不失仁智迺決有夬姤而辨剝復有升萃而辨无妄
大畜八者既辨迺解衆族為仁必依其族為義必依其
族辨祥察災上下迺諧天地者上下之表男女君臣者
天地之表也宜於男女則宜於君臣宜於天地故為男
子帥於父為女子帥於母帥於母者食於父帥於父者
食於母兄弟從前夫婦從年宗廟别序庭著垂縣率此
道也具有禍患則命真定之也夫不知道之逺近盛衰
消息之故則觀之禮樂因革治亂燦然具矣道有變化
器無變化夫有知變化而不變化之道其知神之所為
者乎
　(右圖與雜圖相凖有衡有倚有環衡者平之陽在於/上則隂在於下倚者交之陽交於左則隂交於右圜)
　(者旋之左右上下序還其端是先衡圖者隂陽之序/上下之等也仲尼稱天一地二天九地十易喻極奥)
　(以為古今卜年卜世之凖三極八表六際四㑹因之/而生近凖一嵗逺凖一元嵗辰相追消息六日四分)
　(之一乾上則坤下乾南則坤北南濕則北燥濕上則/燥下雲龍從南風虎從北山雷從上風澤從下故大)
　(過在上中孚在下屯蒙在上履小畜在下水火風雲/燥濕龍虎之義也易自上元至周半王辛未元年四)
　(千三百二十七年下餘四十七年上損七年為春秋/元年與大牙十月交會之始千古倣之以為消息盈)
　(虚進退存亡之凖數運則坤而訟而履本隂於下有/治有亂數世則乾而屯而師本陽於上有贏有乏兩)
　(者分行以察百世世有治亂主有贏乏智者觀其象/序思過半矣圖言四正四間八交之義已詳其大要)
　(本於軌候八十有一自上元以來推其入軌交數多/寡以為治限每王者受命則居消息之中數其前後)
　(八十限内或一交再交值九值六以災嵗去之軌八/十有一候七十有二災五十有四三者相差當息者)
　(命始當消者命終命始者數前命終者數後數前者/景長數後者節促如秦始皇十年甲子前限四百八)
　(十六嵗除四百三十二餘嵗五十四益以二九為七/十二在秦皇二十七年分天下為三十六郡命河為)
　(徳水鑄金於咸陽之嵗也是嵗始入九八為元隂之/㑹其先一年庚辰秦自命為皇帝除謚法以主數世)
　(是在終候舒前而促後以參兩除之參一為三兩三/為六參六十八是秦二世一十八年强主暴廢之候)
　(也漢髙帝元年己亥前限五百二十二除四百八十/六外餘嵗三十六再除四百三十二外餘嵗九十以)
　(八九除之餘嵗十八各以參兩除之陽節之盡四百/三十有二隂節之盡二百十六古今之中㑹也推而)
　(上之武王甲申前限四千四十除三千九百六十九/外餘嵗七十一再除四百三十二外餘嵗八陽前隂)
　(後前八則後二十有八各以參兩除之陽節之盡八/百五十有二隂節之盡三百三十有六故周室之衰)
　(在魯隠公元年己未距武王甲申三百三十六年王/使宰喧歸惠公仲子之賵春秋始作治隂節也周厯)
　(之盡在秦王政二十年甲戌燕刼秦王不克秦遂大/伐燕距武王甲甲八百四十年燕亡而後周盡周衰)
　(而後魯興周召俱廢而後姬贏分命又十二年秦臘/嘉平大索二十日乙酉之嵗為八百五十二年後十)
　(二年而漢興閏位十三載猶在周厯陽節之界故春/秋之道貴君而役臣其所命國雖有天下不在正厯)
　(本天憲也漢厯中㫁在新室一年己巳又後六年甲/戌為天鳯元年距漢髙己亥二百一十六漢厯終廢)
　(在季漢建興九年丞相亮出軍祁山敗司馬於鹵城/殺張郃於青封在是嵗也又三十三年漢始為晉魏)
　(之不得為漢猶秦之不得為周也秦餘十四渙餘三/十三合四十七凢命厯前後皆四十七或合或分為)
　(天人􁀙顧之候晉距前限九百八十七除九百七十/二外餘十五再除九百三十六餘五十一前餘五十)
　(一則後餘廿一然五十一已入災限猶秦皇庚辰在/七十一退其二九以足上元當五十有三隂節後促)
　(其數僅得二晉室乙酉在五十一退其二九以足上/元當三十有三其數僅得三葢上元隂軌原餘五十)
　(四雖在消限其實自存隂軌六節原加六十三雖在/長限其實自去故以後追前足成七十有三小分餘)
　(五中分三十六嵗六月有竒故餘一者成二餘三者/成四以參兩除之陽節之盡百七十有八隂節之盡)
　(四十有七故晉室之敗在永嘉五年辛未其先始敗/在惠帝永平元年辛亥辛亥入交二十有七辛未入)
　(限四十有七皆在隂節四九之末晉厯之盡在元熈/元年己未至魏延和元年壬申而中原之統垂盡至)
　(魏太平三年壬午而南北分厯故南北分厯各百七/十有七而太原兵起天下迺一劉宋之簒在義熈十)
　(四年戊午前軌餘六再除三十六外又餘六隂陽兩/節其餘各六以參兩除之各得七十二嵗而劉宋僅)
　(得六十二者猶典午之厯距於中元去戊午而數己/未故十五者僅得十四得六者僅得五也周隋之交)
　(蜂蟻俱辟盡為北國周建徳二年癸巳距春秋中元/一千二百九十六隂陽兩軌各齊其厯然上元隂節)
　(尚餘五千四去其兩節為四九中交餘二十有六為/隋開皇元年其先二年周大象元年己亥周主贇傳)
　(位於太子闡周徳已衰隋禪將作陽節先盡隂節次/之故兩軌齊者參兩其六隂節短者參兩其兩隋唐)
　(之間三十有六是其候也唐興兩節皆當交中武徳/元年戊寅距中元餘四十有五貞觀元年距中元餘)
　(五十有四以五十四合上元所餘為百有八而災限/兩盡除七十二餘三十六前限皆盈合舉下節故軌)
　(後二十有七以參兩除之三百二十有四起唐貞觀/元年丁亥至劉漢乾祐三年庚戌冬十一月漢主殺)
　(史𢎞肇楊邠王章郭威遂反弒漢主承祐十二月郭/威出撃遼即位於檀州在是嵗也是時南唐猶自為)
　(統上舉武徳之九年下舉顯徳之六載前後所餘合/十八年為三百四十有二而趙宋迺作建隆元年庚)
　(申前軌餘六十有三後軌餘十八隂節交中合行後/段已交則行後未交則行前隂後則陽前陽前則隂)
　(後秦晉未及四九故行後漢唐已及四九故行前贏/縮相視災徳兩准以為長短故宋陽軌行後得十八)
　(隂軌行前得九以叅兩除之陽節之盡二百一十六/隂節之衰一百有八宋孝宗乾道七年春三月金𦵏)
　(欽宗于鞏洛之原又六年丙申陽節垂盡又六年天/下始禁偽學距宋興二百二十年神宗熈寧八年夏)
　(五月荆楊兩土八月庚寅朔日蝕秋七月太白晝見/彗星出割河東畀契丹在是嵗也距宋興一百十六)
　(年其先八年始召王安石越次入對冬以王韶經略/秦鳯而隂節始衰參兩之法或正或互視其隂節交)
　(竒則舉參交耦則舉兩參兩之反率餘三分之一劉/宋楊隋皆在九限而先時未交九六方雜故依其陽)
　(節以為短晷隂節之視陽節為長短猶陽節之視隂/節為前後交法之視九六為淺深猶除法之視竒耦)
　(為正反也宋行陽軌後節十八先叅後兩又迺參之/其數三百二十四陽節迺盡在元至正甲申故宋太)
　(后謝氏殂于燕之嵗也行隂軌前節一九先參後兩/又迺參之其數一百六十二在宣和四年春三月金)
　(襲遼遼主出走耶律淳稱帝夏童貫敗于白溝冬敗/於燕山在是嵗也又四年而天子遂如青城凢視兩)
　(軌相其前後前法參兩則後法用伍隂陽相凖當軌/之餘以命閏國如晉前十五後六十五先兩後參以)
　(命閏國得三百九十以四九去之為三百五十四總/得乘除相嬗之厯如宋後十八前六十三先兩後參)
　(以命閏國得三百七十二以四九加之為四百有八/總得洪濛復闢之厯如漢前三十五後四十五先兩)
　(後參以命閏國得二百七十以四九去之為二百三/十四總得新魏再餘之厯如唐後十八前五十三先)
　(兩後參以命閏國為三百五十四總得五代逓主之/厯隂陽損益概可知也周漢而下聞禮知政聞樂知)
　(徳莫復能違唯自周而前夏殷唐虞不復可考貞圖/亦備言之者貞圖以甲申為武王元年而立筭起自)
　(壬午凢漢儒去古未逺所稱十一年觀兵十三年克/啇雖無信徴必有傳據克啇在甲申則觀兵在壬午)
　(猶漢髙之厯始己亥而受命常稱乙未也諸緯書年/無實紀周前七厯亦無定稽唯以法推甲申嵗陽軌)
　(前餘七十有一則壬午嵗陽軌六十有九兩軌積厯/相去不殊而夏殷損益因之遂逺殷距上元四千四)
　(十嵗而與周交除殷厯五百一十六得三千五百二/十四以陽軌除之三千四百八十三外餘四十一前)
　(軌四十一則後軌四十以除軌除之三千四百五十/六外餘七十隂節從後陽節從前參兩之數四百九)
　(十二竹書所云殷厯四百九十六是也夏距上元三/千五百二十四而與殷交除夏厯四百一十二餘三)
　(千一百一十二以陽軌除之三千七十八外餘三十/四前軌三十四則後軌四十七以隂軌除之三千九)
　(十六外餘十六隂節從後陽節從前參兩之數四百/有八竹書所云四百三十二是也古書四五一九二)
　(三之文最為易淆以法揆之前後轉差不過二三十/嵗㫁無背馳百年之理唯隂節交中迺用下段其餘)
　(陽節皆從前軌所云從前從後自/舉隂節四九内言之不為支説也)
　貞圖緯上












　
　
　
　
　
　
　
　
　
　
　
　
　
　
　
　(右緯自周室東遷距春秋四十七年為乾坤中分之/本與前貞雜圖異者貞雜圖皆始屯與己未俱起則)
　(前餘四十八年益以幽王十一年為五十九嵗先一/年己未宣王崩距後六十嵗是仲尼所嘆東周也南)
　(政除乾六十年凢二千一百二十七年而盡於坤除/三十六年為隂陽節候之本則入坤六二至上六而)
　(龍戰開天闢於重坤為天地左旋之終始北政除坤/始需則亢悔戰疑皆得二千一百二十七内三十六)
　(為陽節之用叶於隂律内二十七為月軌之用叶於/陽節故以六六節隂三九節陽隂陽之端二千九十)
　(而聖神受命帝王以出也春秋以南政數君北政數/運先除六十後除三十六凢九十六四分易體之一)
　(為天方割一之始循環四際各交十三有五餘分不/及十一合而為兩中於乾坤當月一交嵗十三交月)
　(凡兩食與日相直乾坤為朔兩濟為望積餘所推而/朔望互居故世之有治亂猶日月之有薄蝕也日月)
　(薄蝕不及二十有七率差五十四分以分起嵗以嵗/起日為災嵗九六之終故南政自乾而咸五百四十)
　(嵗繫於三皇北政自坤而遯五百四十嵗繫於五霸/南政自咸而過五百四十嵗繫於五帝北政自遯而)
　(濟五百四十嵗繫於七制也西南東北各千八十嵗/皇帝之朋在於西南霸制之朋在於東北西北東南)
　(亦各千八十嵗王者之朋在於西北世主之朋在於/東南西南之朋主坎與頥咸剥晉臨為輔東北之朋)
　(主離大過遯无妄家人噬嗑為輔西北之朋主大過/離大畜大壯賁睽為輔東南之朋頥坎為主復恒觀)
　(明夷為輔主輔貞專則世運以清主輔重多則世運/以爭大爭者大小爭者小西北爭大東北爭小東北)
　(八代有十六主西北七代有十四主東南有兩代四/主朋多則喪輔輔多則喪主三人則或迷一人則得)
　(朋西南自屯至渙十六卦皆一君兩民専命為治聖/賢所㑹帝王相繼西南東北繫於卦次不闗地也卦)
　(次周餘四分五十有四每十三半或合或分當一食/㑹離其類者異姓爭搆未離其類者一姓更替以代)
　(凖運南北煇射而得主數故南政以乾射坤以蒙射/訟以比射履以否射大有上下相較凡二百四十三)
　(年十有三主北政以坤射乾以需射屯以小畜射師/以同人射泰上下相較凡二百四十三年十有三主)
　(東西孚濟過節渙各十二主以是推之運世主代略/可知也南政左旋北政右旋皆自周宣王己未為始)
　(明年庚申為幽王元年仲尼舍幽王之庚申用隠公/之己未明為周衰以政與魯去乾坤而就屯需也算)
　(法除之則整卦就紀實去得五十四年於宣王己未/限下六嵗為幽王乙丑再入乾坤是在十月之交朔)
　(食辛卯之嵗也故詩際十月即春秋之初限春秋初/限即尚書之氾厯以尚書之汜厯起詩經之末際以)
　(春秋之初際因尚書之汜厯而帝王經緯日月交食/昭然可陳也幽王五年甲子距上元四千三百二十)
　(年不用為上元所以明災限九六之本間用為中元/所以致干支九八之㑹兩者相差即宣王己未不得)
　(正始故仲尼兩舍以用隠元今用平王辛未元年者/特以東遷之始整除得四十七中揆兩過下揆重乾)
　(革除之際皆得本數在赤道二至蓍數兩掛之中耳/陽節中分四十有五分隂節中分三十六與卦次相)
　(叅以别世代命律召/吕而損益之事備矣)
　
　
　
　
　三易洞璣卷十四
欽定四庫全書
　三易洞璣卷十五
　　　　　　　　　　　　明　黄道周　撰
　貞圖經中
明兩以靜别兩際明兩以動别兩駕駕别前後際别上
下日月之行年世以差命厯司中以定厥家日軌之駕
三百一十四四别其際七十有八餘分五十月軌之駕
二百九十四四别其際七十有三餘分五十各復半之
以為主䇿帝王所授世數以出日月之行則有贏縮寒
暑之序則有前後繇二而四繇四而八與駕相輔以數
天下交中而後據以前交中而前據以後寒縮以前暑
縮以後八表之駕各以其數日者一也月者二也一者
止也二者起也日一之駕三十餘九其質三十有六初
中之交進退餘三月二之駕三十餘六其質七十餘三
初中之交脁朒不乖星辰從之以合以開歳執其柄而
彌古不敗辰白相稽察祥與災古之王者審駕於日月
而司徳於金水故載王則以憲載國則以命王者知命
則其徳不疑霸者知命則其道不違日月參兩帝王所
稽命於天地也故仲尼者敷命之素帝也易命以律律
命以詩春秋制器詩以吹之故詩三百有五篇升降以
九贏縮以二日軌之駕三百一十四日壯而贏贏分以
一退與度合為三百一十二月軌之駕二百九十四月
虗而絀絀分以一進與象合為二百九十六日月進退
始分與一而終歳必倍故道有升降徳在於至細仁禮
義智四矩之設以量天地與詩相凖而四部分起鬼神
所執日月下聴天地從之而聖賢有所不治故道至於
詩而至矣咸坎之間有帝而無其主隂者寄也渙過之
間有主而無其統陽者謝也陽謝以九隂寄以六六隂
九陽類血爭強八節不存中原廼亡故十易之半三百
有二十周復其象一千二百有八十女主閹寺二十有
四厲族彊臣三十有六敵國外患三十有二名亦有為
實不存實亦有為名不尊名實外移鳥獸廼羣聖人之
治為禮以直其内為義以直其外直内者知懼知懼故
不怠直外者知戒知戒故無悔故法者道之輔也度者
命之矩也法不與道爭化度不與命爭遇進退存亡各
安其居藏之則知用慎之則不害安居而遷道命迺偕
夫古之帝王未有不知命而戒者也夏室十有七主命
厯之序四百有十一兩駕初縮去二以度日軌交終與
縮厯㑹餘一迺起以月交數與日交差兩駕之合餘三
十四據一以倍月代日令為十七主四百十一殷室三
十一主序厯四百七十有六月軌之盈餘六十四日駕
從之據倍以一日制月令為三十一主四百七十有六
故天地之道逺近相取日輝所射不過四十五物從之
以著以伏贏縮之度視於交數交中必贏初末必縮南
短北長與日道衡四揆之量各千九十與詩分章聖人
持之而萬物同方道有不必齊權有不必常進退營之
不失毫芒故周者道之至中也周在南中體數永極而
兩縮其端上元甲子四千三百二十歳置其七九隂陽
龍戰而春秋迺作故詩者七九之候也七九去一是行
變化四表所納各如象所退天之數消息之端六日七
分去其五細以聴消息故為八十掛一而揲之以定軌
際為五十五掛一而揲之以定災眚為十三有九掛一
而進退之以定世序象始所限退一而媾象則二百九
十有六進一而媾度則三百一十有二聖人用之以進
退天地故聖人之於天地若禮之於賓主也非獨賓主
又號召之以為祔主以為姓氏周在上元日駕十三中
交之後三十有四月駕十四中交之後六十有九日行
以一月行以倍以為厯命三十四主八百二十八歳三
代上下命厯之序未有若周之明著者也夏殷之厯若
存若滅進日則退月進月則退日仲尼傷之以為是厯
也雖知無徵不足以損益故厯廢於百世之上道存於
百世之下中交既定損益迺駕日軌之損極於二月軌
之益極於三損益參兩動五而質四五四亦九故易有
六九七九乘於八際與歳消息六日七分而損其一五
細之損又復得九故六九而災七九而滅各半其數與
世相積聖人用之以救細人用之以撥物生於所救死
於所撥至人不殺有道者持其末善人守之苞蔕不脱
故道至於易而恵人者備矣人生於精死於霸日生以
精月死以霸生精或損死霸或長視魂與氣以為物總
故國有國朔國有國望知之如晝不知之如夢日月交
中萬物平分無贏與縮視其前厯以得其服故日軌交
中其下二十有七月軌交中其下五十有四是其國主
二十七世日月相比兩恊一律日軌交初其下二十有
四月軌交初其下六十有九在其後際日軌之贏一十
强五月軌之贏强四是其國主一十五世三世而沒四
世而滅五世續復日軌交初其下六十有二月軌交中
其上十九是其國主一十有九益一則二十損二則十
七日初以損月初以益月終以損日終以益陽徳則從
日隂徳則從月日軌次交其下十三月軌中交其下三
十是其國主一十有三月倍命日一十有五為十五主
以正月徳日月相正以二損益南北兩紀月行必倍主
乏歳贏下有閏行主贏歳乏導其國族故君子之於道
非信之已也信之為性盡以性信之為命至以命不言
黙成百世與程故建之天地而正質之鬼神而定知道
者與道偕息不敢衡其几席而况訑其辭色君子之語
道則不一指耳或聫或離或衡或倚衡者自右而左倚
者自左而右衡者自地而天倚者自天而地要其名義
與厯相序居可知矣震衡於内長子將作歸妹自上道
與天合有虞受之下距周中一千二百六十歳豐衡於
内兑倚於外繼世始命得於麗澤猶有憂色夏室受之
下距周中一千二百三十革衡於内困倚於外漸震所
治其勢大革臣伐其君以誨慚徳殷室受之下距周中
八百有三十噬嗑衡於内知臨倚於外刑法始具以濟
教澤雷電日月神武不奪周人受之甲子明載十月辛
卯朔日食之距於上古四千三百二十歳故易之作不
於中古也羲軒而上猶有憂患乾坤之交弑奪以生子
曰臣弑其君子弑其父繇來者漸非朝夕之故矣坤乾
者周徳之衰也周徳始衰孔醜興嗟日月受命以正夷
夏二百四十年而侯王胥化交中所慝半於災歳以為
大罅故蠱者物之始䃣也隨者物之始歸也物終迺蠱
物古迺歸天下將動安所懐哲人將頺安所依道在則
不頺法在則不萎故天下之爭限有四讓限有四交限
有四得其道者正以濟不得其道敗以厲爭限有四頥
孚兩過頥為近道孚為近禍小過為最小大過為最大
自隨而下千六百四十年天地命之大以爭大小以爭
小禍以爭禍至於頥而衰矣讓限有四震兑巽艮巽為
讓終兑為讓始震為讓起艮為讓止自唐虞而下二千
六百四十年天地命之誠以為誠色以為色以代斧鉞
以代矛㦸至於艮而衰矣交限有四隨漸濟否隨交以
代漸交以害濟交以殆否交以敗自坤而下二千四十
年天地命之始半以與臣末半以與民寢近寢佚寢下
寢失至於否而衰矣天地之道役右而奉左强上而弱
下男徳循左而以右女徳循右而以左君徳從左而趣
右臣徳從右而趣左數生以右數謝以左數治以右數
亂以左六者天地之紀也君子既知其序又參紀之衡
以與衡倚以與倚左以與左右以與右故審其彖序而
神物所負皆著矣四正者立限之凖也乾坤之立立以
内坎離之立立以外乾坤一姓坎離五主治各存其始
亂各存其末坎離始戰其末乃奪奪王之雄朝庻暮王
一樹數拔根芽不長故觀其消息考其魂霸以世以君
消霸長魂而辟位之厯可得而知也坎離之末一象而
六姓五后十二主竊辟蟣國又復六數聖賢不出不治
其度水火相摶以滅以涸夫其託於南首則或以易主
或不易主王霸交治雖亂必武何也南首上也北首下
也故爭莫取下讓莫取下立莫取下交莫取下踝間一
寸謂之交信交信謂之下交下交否也倚右大有否則
以凶有或以吉衡右則泰泰又或吉故治亂左右或相
反也臍間一寸謂之隂交腕交兩傍謂之隂都隂都上
也隂交下也隂都為漸隂交為濟漸有凶半而濟無一
吉故君子為治倚地而本天居陽而治隂天一則地二
天三則地四天五則地六天七則地八天九則地十倚
衡相救其道一也三代之治從坤左旋中交未濟三千
二百四十年羲軒所暨逮於升鼎從乾右旋中交既濟
三千二百四十年姤井之分通於萃革升姤皆遇也井
鼎皆養也而三代承之交立爭讓進退各别君子以理
其節小人以干其列故順逆兩數聖人皆用之順以觀
其陽為國為主為年為厯逆以觀其隂為媾為敵為冦
為賊四讓四交皆以候媾四爭四立皆以候賊知媾則
知政知賊則知徳知政知徳迺不惑故聖人者天地之
所代斷也聖人不斷天地迺斷之夏十七主四百十五
歳殷三十一主四百七十六歳文獻所不斷天地日月
交斷之日月有贏縮帝王有損益夏軌有益殷軌有損
益軌以二過於十七損軌有二不及三十有一仲尼皆
命之然且以為無徵無徵不信甚哉仲尼之慎也故聖
人之知皆足以知天地而為慎以持之慎言不謀慎行
不圖闕之若疑守之若愚故剝者羈庫之事困者下臺
之禍也臨困下際非正間之駕也豐巽震漸剝无妄頥
大過殷周之道皆足以王而猶持之持之不發困革迺
作或五六十年或百二十年迺動發之發若雷霆畜澤
迺延葢自相土古公而然矣禹者王者之至者也禹從
帝嚳傳子以穆益與周合其後不祀益可王則稷不可
王益可繼則稷不可繼故禹為天斷以厯與子兌旅之
中二十餘載是在爭限禹傳子後三十年必亂禹不傳
子後三十年亦必亂禹傳子則以亂與禹禹傳益則以
亂與益大過者益之後也嬴之為吕非益之後也大過
之厯僅三十年月軌始交在其初分日軌從之十有五
年故其厯無命主兼號而降十有五年周厯包之厯有
正間歳有中閏下地上天敝古不遷然且萃以之上姤
以之下邪陽破隂集於外家消息九分號笑咨嗟故聖
人之為夬姤升萃上下失次不得其位非茍而已也天
地有命聖人聖人有命天地姤之為女后明夷之為出
主此兩者葢三千七百餘年而僅遘也知道者持之謹
其婘御慎其凶器則牝雞不喔犬豕不肆然且賓之賓
而又尸之故知道者之難也持其大又知其細之難也
中元以來一千三百八十歳而女主且出消息之分益
十七歳為一千三百九十七歳而女主受號秉家之索
又八十一歳而天子播遷負乘莫咎又二十七歳而天
子再出于飛不食故知道之難也道仁以顯道用以藏
乾坤顯仁用藏其間九六歸餘三九分乘知而藏之謂
之聖知而用之謂之仁兩用之間二十七歳分象之餘
以候聖人順而取之為正逆而取之為定元黄冰霜不
違其鄉故君父雖亢則猶之龍也干戚雖玉則猶之血
也日月食交義則絶也日月盈中其道迺參命厯之長
該北以南故道至於乾坤而受命大備矣南首之厯其
道七十日月所命三十四主八百四十歳北首之厯其
道六十五日月所命二十七主七百八十歳南益以一
北益以二故南北前後皆過八百乾坤南首左短而右
長左吉而右凶左者柔也右者强也乾坤北首左短而
右長左凶而右吉左者隂也右者陽也隂陽左右倚數
而環九循其周十年之端辰以當歳九環則再上之則
極於草昧下之迺究於明界故天地之治可以枚取也
其不可以枚取則涵景相命方圓參割上下左右併就
損益損益三極以視兩節消息軌中而帝王之序居然
見矣聖人無百世之治有百世之視無百世之政有百
世之聴自上元而降六千五百六十歳三百二十四主
可數者二百十六頥徳以長頥欲以亡或促或延四交
復常雖有乘除不及彼民隂民陽君惟天之親陽君之
齡與徳相寅得其道去其勢保其祚永其位不得其道
不去其勢不保其祚不永其位故隂民之窮可富而陽
君之窮可夀也君子正位凝命於天敬以與祈仁以與
延夫有其道在則不以年堯舜於今三千八百餘歳祈
之萬年不祈之萬年
　(右圖所謂倚圖也衡倚二圖皆視日月二軌隂陽兩/節以為年世之候此獨舉二軌言者前後上下可相)
　(凖也日月二軌生於大象餘差每歳得十三辰九分/三釐三毫三絲六十歳週積餘八百三十六以五因)
　(之為三百歳積餘四千一百八十在易象外餘辰八/十四以六除之為二百九十四歳而與象㑹以十四)
　(進之為三百十四歳而與數㑹與數㑹者主日為日/駕三百一十四與象㑹者主月為月駕二百九十四)
　(消長各二本差一分凢於十三辰九分三釐三毫三/絲内減一分則二百九十六年而與象㑹益一分則)
　(三百一十四年而與數㑹凡損益一分而消長二年/也鎮星五十九年二周合日者五十七以五乘之為)
　(二百九十五而㑹於月軌消長一數熒惑七十九年/四十二周合日者七十四以四乘之為三百一十六)
　(而㑹於日軌消長二數故以三百一十五為日軌之/中一拆之為一百五十七半在一百五十八年夏至)
　(而分日軌之際再拆之為七十八年秋分為上下際/之中又拆之為三十九年穀雨為上下初末際之中)
　(初末際間凡十八年不在中限月軌二百九十五四/拆中際則亦猶是也兩駕相栝以月除日猶之象限)
　(飛伏互命多寡權除以為數中帝王世厯皆於此出/日駕數一月駕數二參兩日月與兩節比上元前除)
　(四千三百七十四逆數三代周得三百三十四殷得/五百一十六夏得四百有一除夏入交後一千二百)
　(五十一交前三千一百二十三以日軌除之末限十/七得十有七主以月駕除之在末限無餘故竹書世)
　(史稱夏十七世並詞無異也除殷入交後八百五十/交前三千五百二十四以日軌除之末限三十一得)
　(三十一主以月駕除之在末限二十八故簡三十一/主中存二十八外丙仲壬小庚沃甲陽甲廪辛之間)
　(或有進退也除周八交後三百三十四交前四千四/十以日軌除之在中末限三十六得三十六主以月)
　(駕除之在中末限四十二半餘三十一半正拆得三/十六主自周烈王至顯王戊子歳遂致文武之胙於)
　(秦故慎靚王赧及東西君皆在胙外只當周成三十/一主也漢髙帝己亥距上元四千八百九十六入闗)
　(歳在乙未距上元四千八百九十二中前贏二十五/合蜀漢得二十五主以月駕除之餘二十七半與己)
　(亥㑹合少帝昌邑後主皆未成君折除乙未則為二/十一主簡康陵懐陵靜陵亦未成主也世祖建元乙)
　(酉距上元五千一百二十二以月駕除之亦二十四/通於前㑹晋武帝乙酉距上元五千三百六十二除)
　(初前限餘十五主二十五分與月駕齊軌劉宋距上/元五千五百一十七在月駕中際餘五不當日徳為)
　(月閏五主自蕭齊而下無稱焉魏大武癸亥視劉宋/庚申差三歳得五千五百二十在月駕中際餘八凡)
　(八主而為髙齊所裂魏自聫晉系不後江南也隋開/皇辛丑五千六百七十八上下不得命厯惟先四年)
　(丁酉周滅齊距魏始光元年甲子一百五十四歳實/承魏統凡北統三十歳有厯無主龍門元經所終於)
　(陳亡也陳亡距上元五千六百八十六尚餘五主合/帝侑帝侗以入於唐唐武徳戊寅距上元五千七百)
　(一十五在月駕中前十八主七十五分至昭宗而盡/貞觀丁亥再如一九定年而不定世故兩節定年兩)
　(駕定世定年者有隂陽殊合以别前後定世者有日/月交除以命多寡從天者主陽而從日從地者主隂)
　(而從月亦各從其類也陽多則從隂隂多則從陽陽/少以一隂多以倍亦各寡以為貴也陽止則從隂隂)
　(止則從陽外止以内内止以外各八以為界也宋建/隆距上元六千五十七日駕外餘二十六内餘十三)
　(二十五月駕内餘三十二外餘四陽一而隂倍去外/而從内約自寳佑開慶之間至元命統景定而下亦)
　(不足稱也元自幹難河稱命距上元六千三百有三/末限且盡日駕二十三餘十六月駕二十二餘十四)
　(致和天厯之間不成主者二實自太祖至順宗得十/四主以太宗濶台己丑之元實之距上元六千三百)
　(二十六日駕内七月駕内九亦自泰定之年上下約/之全盛者只得八主也日月差除進退之間存亡以)
　(生陽饒隂乏日贏月絀象成數交六者相除而帝王/屈伸舉可知矣凡厯屈伸詳觀八限上中下中中前)
　(中後初前初後終前終後二至二分四立之所顧命/然後合爻彼此相取得其分數以得兄弟父子代謝)
　(脩短舒驟之故自上元乾始再周至子㑹坤乾之中/得六千五百六十一歳災嵗滿八十一積餘及十三)
　(歳半而子午重直凡六千五百六十歳三百二十四/主三分損益可數者二百十六主唐虞而上羲軒而)
　(下約得十五主一主之䇿約視月䇿月䇿兩氣歳積/餘閏既探月䇿以閏䇿去之迺得主䇿俱見前篇)
　貞圖緯中













　
　(右緯始於宣王四十六年己末除一週甲下行北政/為春秋元年自䝉而比也其實春秋始於乾元自己)
　(未而前宜災五十有四詩經始於甲子自十月辛夘/而前宜空一六也今加一週以上遡宣王下通明始)
　(適在乾坤之交退一六而命之則詩與春秋咸得兩/際故六十之退一六為詩之始消五十四之加一九)
　(為春秋之始長消長九六乾坤之始務也乾坤兩家/彼此互取幽平而前亦得用坤泰定而下亦得命乾)
　(猶先天圖兩儀之端隂陽再互也戊午之始乾未五/十有五辛未之際春王四十有九去一慮始以為圖)
　(蓍之體置十慮終以為象數之㑹以八九乘去一者/為太少限際以六七乘不去一者為交食限際日月)
　(兩駕出入其間損益一分消長二年納其消長終於/乾坤而災餘生焉參詩春秋始於戊午而卦位定焉)
　(今以戊午始乾與坤互宅而命卦序則漢髙己亥始/於坎之九二吕氏癸申中於坎之初六未央乙丑在)
　(於姤之有魚新室癸未在於包之起凶永安隕喪存/於瑣瑣之災金墉播遷傳於如何之鳥晉宋始并有)
　(登天之翰音太原遂興應大人之虎變房州帝子逢/萃如以興嗟長慶閹官值家人之不嗃突如災死梁)
　(晉所以坐亡滅鼻噬膚徽欽所以北狩積於坤始長/念七年惕龍闢天乾徳始交又三十四年而元黄)
　(傷與屯同血泝於上古帝出乎震而唐虞已興王渙/厥居而夏啓以立寒浞託於飛鳥之翼杼芬衰於濟)
　(狐之尾鼎耳上下見山車之垂鉤益缶中間遇桑榖/之夕萎離有武丁之興蠱當牧野之㑹差積災㑹又)
　(五十四年上虚一週以入元際上贏則下絀上絀則/下贏故宣之己未平之辛未隠之己未恵之戊午幽)
　(之乙丑五者入元之所㕘取也九乘蓍數仍以蓍數/益之而得易之大歸八乘圖數仍以圖數益之而得)
　(咸之總象兩者初數皆去一以命體九乘著數即以/著數除之餘七者為易象之交分八乘圖數即以圖)
　(數除之餘二十九者為月法之泛象兩者初數皆合/一以命用去合之間兩消造端前後應度而世數以)
　(出炎漢始興己亥之歳蓍消第十二距辛亥十三以/為主䇿乙未入闗之歳圖消第十一距戊辰三十四)
　(以十三乘之四百四十二以為歳䇿前距癸酉二十/有五皆在週卦之内以統主䇿是在上下經際與兩)
　(駕㑹㕘於限中以得祚厯災歳在前則祚厯行後災/歳在後則祚厯行前世祖乙酉後厯二十有四不復)
　(加乘則包夘金之統在東井之㑹也典午即真在乙/酉冬十二月下距戊子僅實三數以四名之上距壬)
　(申一十有四以三乘之不足四乘之有餘晉元大興/下距圖者六上距蓍十八上下相乘别為歳厯而其)
　(主䇿統於前晉雖世系云疑而國姓無改也晉在腰/膂之中厯通上下唐居革萃之際厯迺先行戊寅唐)
　(興上距蓍消一十有四距圖消二十圖著相乘而太/者得世日月兩駕俱在上限故舍癸丑之消圖包隋)
　(煬之前厯也天水之興兩駕可中跨於前後庚申正/月上距蓍消一十二年下距圖消二十四年圖蓍相)
　(乘二百八十八年元始稱號兩駕亦在上限四歳而/承癸亥十四歳而承癸丑五十六歳再餘百六天下)
　(無君而乾坤更始日月并出災歳已盡更行後限千/歳而反於唐虞之㑹以隂陽兩節日月二軌參兩裁)
　(之而世厯較然也兩駕之限率十五周而合七周有/餘而兩至反交軌南者自北軌北者反南日行常順)
　(而月行有復故月駕過二千六十歳而隂陽反復大/率日駕自一百五十七以上皆行後一百五十七以)
　(下皆行前月駕自一百四十七以上皆行後一百四/十七以下亦皆行前也周武王甲申克啇在中交後)
　(三十九宜行前月駕在中交前三十宜行後以蠱賁/之七八乘之日駕二百七十二在幽王之六年乙丑)
　(十月朔日辛夘辰不輯於大火之歳也明年虢人滅/焦除上十年丙辰宣王四十三年王殺大夫杜伯之)
　(歳也月駕二百四十在宣王十歳癸未合除兩駕五/百一十三年丙辰周靈王崩楚康王昭卒明年丁巳)
　(周景王元年衛侯衎卒閽弑吳子餘祭是歳季札聘/魯仲尼之生七年矣於是天下戰爭又三百十六年)
　(而秦人始帝自武王壬申元年月駕逆行至辛丑三/十二年以八乘之二百五十六皆在春秋上下故日)
　(軌之行前順而後逆月軌之行左逆而右順前順而/後逆者以本駕之行三百十四為凖左逆而右順者)
　(以七周之厯二千二百有五為凖七周而去三十六/則與易厯㑹於天地之中左逆者行前右順者行後)
　(主婦之道世配之紀也殷湯壬寅元年在日駕後限/逆行至乙亥二十有八以歸妹之八乘之二百二十)
　(有四月駕正逆行三十七以鼎之八乘之二百九十/六得祚五百二十夏禹壬子元年在日駕後限逆行)
　(至癸夘得十以震之七乘之得七十而喪鄩灌又三/年而寒浞遂簒又四十年而少康始復月駕逆行至)
　(壬午三十一以豐之八乘之得二百四十八通得一/旬之歳不及夏厯疑壬子為夏啟之元壬寅為禹王)
　(之首帝舜宜在己酉唐厯不及百年也俗書稱唐厯/甲辰雜書稱辛丑自辛丑至戊戌五十八載六月禹)
　(生於僰道之石紐皆繆漏無稽但世史俱稱唐厯百/年凡七十三載而舜受事二十七載而舜受終如竹)
　(書唐厯戊寅則虞厯己未夏厯壬子損益三代多所/未合矣三代而上若存若亡不可臆斷逺近之間取)
　(其稍親者耳平王辛未而後月皆右行順後日駕在/中後限逆行至壬戌十年以坤六乘之為魯𨼆公十)
　(一年王取鄔劉蒍刋之田於鄭魯公子暈弑逆之歳/也以乾九乘之為周釐王元年庚子齊侯㑹宋陳蔡)
　(邾於北杏冬齊魯盟於柯之歳也釐王乂五年至於/恵王周室遂衰齊晉繼執矣月駕順行亦十年坤六)
　(倍行至己巳恵王二十五年齊宋魯衛許男曹伯陳/世子㑹王人於洮之歳也是歳王崩明年襄王元年)
　(乾九倍行至庚午定王十六年秋邾人戕鄫子於鄫/七月楚子旅卒冬魯宣公倭卒明年王師伐茅戎敗)
　(于徐吾晉不能討而王霸之業俱衰矣又三百七十/年而終秦為周餘不在兩駕漢興日駕在後限逆行)
　(至辛未二十九年以坎之七乘之二百有三年歳在/辛酉孝平元始元年春正月越裳獻白黒雉頌莽安)
　(漢公之歳也月駕順行至戊辰三十以恒之八乘之/二百四十歳先除二十四後餘二百一十六至蜀漢)
　(延熈三年張巂定越巂郡之歳是即魏主芳正始元/年也漢獻帝之薨於是六年矣世祖只依前厯不自)
　(為度日駕乙酉順行至乙巳廿一年以姤之九乘之/百八十九月駕順行至己酉廿五以井之八乘之二)
　(百通得三百八十九葢除舂陵之始㑹於景帝之前/也晉室乙酉日在初限順行十七以至辛丑以節之)
　(七乘之百一十九月亦順行六年以至庚寅以小過/之七乘之四十有二合百六十一除六得百五十六)
　(先行小過加六得四十八辛未石勒䧟洛陽其先五/年丙寅恵帝還洛陽殺成都王頴十一月帝殂明年)
　(懐帝立永嘉元年也再行一倍加三十七而華胡耆/定唐興戊寅日在前限順行十七至甲午以革之八)
　(乘之得百三十六月亦順行二十至丁酉以萃之八/乘之得百六十合二百九十六減八得丙寅李克用)
　(劉仁恭共討全忠攻潞州之歳也又一災歳而趙宋/氏興庚申日駕在前限順行廿八至丁亥以夫過之)
　(八乘之二百二十四月駕順行至戊辰得九以无妄/之九乘之八十一合得三百有五景定五年理宗崩)
　(是即元至元元年以巴延為中書左相之歳也明年/為度宗咸淳元年宋祚亦且盡矣庚申元世祖立兩)
　(駕三營盡於壬戌以需之七小畜之九乘之得四十/八再加災歳而乾坤重闢太隂之厯反於比行虞夏)
　(商周前後之/軌舉可知也)
　
　
　
　
　
　
　
　
　
　
　
　
　
　
　三易洞璣卷十五
欽定四庫全書
　三易洞璣卷十六
　　　　　　　　　　　　明　黄道周　撰
　貞圖經下
夫道至於象數而備矣考耀甄異則必於其餘始乎餘
始生曜霸曜霸生祲積祲積治末以司過惡神物考績
則終其服故大象餘始是生熒或大數餘始是生歳徳
象數相交伸絀其端是生鎮星大象餘始二百七十强
七乘以八十而去五積故四十二周而縮五厯二歳之
絀五百五十强四兩去象餘為五百二十熒或乘之以
正周度贏縮舉五七十九歳而餘始更畢大數餘始五
十有四其倍一百有八乘以八十而置兩積再反其一
以得七厯一厯之餘六百四十有八兩去象餘為六百
二十歳徳乘之以正周度贏縮舉七八十三歳而餘始
更畢象數相距不及六十再舉象餘為七十强三乘以
六十而縮其一故兩周而舉一厯一厯之積四千四百
餘十兩去象餘為周數中㑹鎮徳乘之以正周度贏縮
舉一五十九歳而餘始更畢故兩駕相次以繫辰白辰
白相次以繫熒鎮歳凖其中為日月命故歳者數也辰
白熒鎮象也五曜之生皆於象餘象餘數始相為標本
標本四交而日月以分四曜交差則鎮為之君故古之
天子舉正於歳考徳於鎮而稽祥於或兩駕上下以命
辰白禮樂飾之而百世上下可指而示也故仁者政之
質也信者政之核也禮者政之色也仁有强弱信有近
逺禮有疾遫精氣相繫或著或伏以正天下恵而報之
違者報以禍恵者報以福殷周之堠可積而望也周徳
之興閼逢涒灘受其長律歳徳在於天廟鎮星在於鶉
尾熒或之行在於河北其煇射於河内婁胃昴畢為河
涯涘火徳焚之災近而小七年而起三年而弭不過一
紀栁星翼軫為漢涯涘首尾歳鎮禮樂所繫視其日次
以正四服歳行七舍至於婺女鎮行五舍在列國之下
天津是建以為周輔故七歳而禮樂作十五歳而刑戮
幾措是周室之盛也木徳又興在於角亢鎮星長於實
沈水土之脉食於中央火伯帥師以匡東方參角夾之
晉鄭焉依去其初盛二百八十七歳天數相追六八之
合兩而參之為文徳之始㑹五其兩合而星步始退故
周者木火之嬗興也火嬗鶉首入井迺退退於弧狼秦
實受之土徳所都在於實沈秦去其舍而娵訾是號於
時歳徳亦在鶉尾淫於軫角厥舍不主迺絶其理棄仁
與信而桀徳是事一木一火葢十五年而閏徳再世故
鎮者正也歳者遂也正徳不正遂徳不遂火逺於日以
失其界暴道之尚則驟奮而敗古之聖人觀於玉衡三
統之端五徳與稽履順思信賢徳以為藝專以致其道
順以率其次尊主而貴客主不貿客客不貿賊歳隂主
也歳陽客也鎮者主也火者客也旅客不逆迺敬寅日
故天子之威敬則天下致其命天子之威殫則天下殫
病故星曜之道無逆其有不競則為逆命近主者以退
逺主者以進近主者晨進而夕退逺主者逺退而近進
近主而不退則近臣無尊逺主而不進則逺臣無親無
親則不足以亡無尊則不足以存君子有為近臣遺榮
而存其光為逺臣遺家而亡其身為卿相諸侯之義也
天子之進退存亡視於諸侯諸侯之進退存亡視於天
子五曜埀鵠以為之正故三正之始日徳不在而諸侯
于命有道之所忌也漢始受命歳在鶉尾火在娵訾鎮
在壽星退與歳值二月甲午日在降婁五緯相直在乾
巽際其先四歳㑹於實沈秦嬰銜璽歳在參觜不及於
井火木已强土徳已柔柔積趣右强積趣左率於本數
升降以為道君子慮始以别分至五緯之復端而善敗
以幾故漢土徳也土徳之復六十更始戊戌陽月軫角
始交平道之間兩乙所要漢人用之以富其消凡七歳
有四月而東政以竟神宫司柄仰首於尾樹其嬃女以
衡天子又十五歳而井徳始汲王得大横以命石起葢
四十八歳又在降婁土與日摶鎮星晨疾射於軫角而
東南有反七國俱起故鎮者主國之所治也三七之界
土徳之終始也天子之命制於天諸侯之命制於天子
膚敏者謙輕豫怠者留處謙輕之賞賞以地豫怠之討
討以地故鎮徳九百六十日一次而遷天子三年而班
瑞於羣后故鎮者岳牧之表歳者象魏之憲也日步而
右地步而左伸絀之中東西易居井鬼執柄授於星栁
斗牛司中以承女虚故鎮以命主視日以移主歳以命
世視日以移世三辰之差七千一百三十八歳而歳與
鎮㑹故鎮三十周而贏一歳歳二十一周而絀二歳熒
或分中以監其間帝鉞之所劃界也君子為禮以正諸
侯為信以正天地為仁以俟來世永徳永年則易自治
之君子有所不事也四七之㑹有始有亂順者應以全
(闕/)者應以半土徳之又興鎮在昴畢乙酉季夏六月己
未日與熒或㑹於鶉火歳星發於壽星十二歳而火又
退於軫角凡三十四歳而土退於參井是皆所謂順軌
也天子以禮治天下則必以禮治其家禮越其家則有
惑志雖在順軌不順於治漢徳既廢為易下際二百四
十一年歳星在於星紀日在元枵土還於鬼熒或在於
娵訾七星四司以為鬼中故世窮於井主窮於星危非
再中五十七歳而天下大膻故易四際每千八十參而
兩之益以三九二至四立歳鎮所䇿以據其進退也典
午而後又百四十六載歳星在於奎婁日在鶉火土還
於觜觜鬼日徳之已薄也其君用之六世五十九歳再
復於觜而天下大匱又後二百九年歳還於壽星土循
於東井火在鶉火日在鶉首各率其行南訛是平日月
兩駕并於軌道皆在南服故文事之盛極於南武事之
殷極於北又後三百四十二歳鎮在於女中歳在於星
中熒或在於東井日界箕斗四七末倚而揆中以為道
東南游墟西北不交故亂終於東南而禍始於西北故
聖人之於天道若土之含氣天道之於聖人若水之别
味也乾巽交行天道積强坤艮交行天道積柔日徳不
居不都其鄉拂徳委柔其末必亡亡末之數不在於三
七則在於二九聖人體道以總羣后以日月為道不以
星為好惡五徳積差孰仇孰親或好之以亡或惡之以
存召好去惡因仇與親夫非聖人則冦媾爭隣故聖人
者易軌以為御日月以為駕土以為軫歳以為軾疾速
遲久以服羣后以齊天下夫欲觀於四方之善敗終始
疑徴則五緯焉間取之矣聖人之道體神而藏形遺象
而取精通定薄射以知其經夫既知於中積之數位卦
之序災祲消息之紀而後五緯伏逆可步而取也典午
乙酉兩經將分上下乾離各四十有七離咸之交一千
八十去其六八黄離之吉長其二七突如以凶火戰之
堠也火戰於奎壁始戰迺退辰星宿於氐房昏見於西
方東西始兵交於洛中前後十三年天下為戎乙酉而
後百四十五歳夘酉交終八十有七去其六十而得一
交疾憊之厲以畜大事土戰之堠也土戰於觜參順軌
而節短辰星宿於鬼栁與觜分直不逺小人臣妾迺賊
率三十餘歳而閹寺逆子縱於南北庚申而後百七十
二歳蹇解初交三十有一始正中色天下迺息水土相
合皆在於奎壁木在軫角以茂其敵二十四載而孽子
復逆又十四載而天下為一天下之盛衰鑴於損益故
天下之盛衰禍亂所興使天言之則閟使易言之則備
矣易之為言有不言而言者七焉以貎日月繫象緯中
交之别以生治亂存乎四際以道王霸正夷夏征嬗之
故以别正變存乎八表以正繼世論綂系興衰之間以
理絶續存乎六界以明災祲著禍難徵近御逺使帝王
知備之存乎災限以定危疑證屈伸或貞或喜使臣子
知懼之存乎交數以闡年􁀙勒世代一成命使權力不
敢覬明智有所歸存乎一軌以揲皇人紀王后消息脩
短配於日月存乎兩駕易以是七者服於天地天地繡
繪焉衣被聖人故聖人莫之能違也庚申而降七精反
始四百有八合於洛食二千一百三十有八乾坤再交
未濟之終三九所歸益四有半而乾龍始見去其三九
及四有半躍飛相次草木亦蕃萬物亦變故聖人之於
天地則無異體也天地困於災限以授聖人聖人去其
沴數以復天地以道相蘓而萬物不敝戊申正月四日
丁亥歳在南斗三月逆行次於牛首鎮在析木四月逆
行以趣天王此二者天道之至著也熒或之在娵訾叶
於辰星以濟以輔此二者聖人之所不懼也聖人之繼
其道不恃道之足以取新恃道之足以去故壬午六月
望後己巳歳在大火十月迺至於析木鎮在星紀皆順
其軌熒或之行在於鶉火金水從之或進或復不失其
數天下之禮度也聖人之行不得禮度雖有智義不服
天下天下之太室有二一在娵訾一在鶉火而有道者
皆祀之天下之所以敬命也故乾坤者天地之環首也
乾距中交二千一百三十有八益以七九之半間而退
之躍淵而還潜坤距中交二千一百七十有三益以七
九之半間而退之利地而飛大兩者天地之極中也兩
者上下餘數各五去其五分九圭之璋上治二千百九
十一年下治二千百九十一年乾坤反交則亢戰異俲
又四十七歳盡坤之上六逆而治之坤下履霜屯前泣
血是二者聖人之所懼也故易逆數也上逆而下順晝
逆而夜順春秋晷半一往一反𥪡者立首而偃者反本
自是以往又七百歳而夬姤剝復各相為命自上元而
降二十七代帝苗裔之盛未有盛於黄帝者也黄帝之
子著姓者十六人身服仁義負五徳俎豆天下者八姓
八十有七君疏屬上下膺五位應圖籙者十六姓一百
有五君逺近内外名號自擅尊其逺裔合於疏屬者凡
五百七十六君是天地之譜牒帝上帝之所自繫也故
天子命子以為天子膚髪爪甲受之於天頂踵完具庶
姓而上則莫之敢慢也天子而為君子則必明於五徳
之務共其天憲施於象闕敬授人事晨夕無懈天子為
大人則必明於七政之本欖樞於心以别人倫以馭諸
侯禮樂政刑行若星辰動若風雷天子而為聖人則必
明於治亂之故興衰之紀知喪無喪知敗無敗範圍曲
成時雨時霜不用淫威以除禍殃故古之天子自黄帝
而上炎宓以前莫之或敶也要其本於坤乾迨於夬姤
七百二十九歳而上帝王之數位徳之次則亦猶是矣
故象者道之霸也數者道之魂也霸死而魂生象窮而
數出精極而神通性盡而命合君子修此四者故行之
百世而帝王不怪言之百世而鬼神無害持之一身不
逢其災古之聖人有棄卜筮而知吉凶釋占玩而知禍
敗行之若尸言之若機告之壇壝鬼神無謀則必繇此
也夫
　(右圖以五緯行度生於象數之餘始非象餘數始能/生五緯迺象數自然緯度遲速與之相㑹也鎮星三)
　(百七十八日九分十六秒行星十二度八十四分九/十一秒約一日平行三分三秒計五十九年五十七)
　(合而二周天原本象數相距之差五十冇九餘六分/○八毫三絲四忽以六十乘之為距差三千五百七)
　(十六半加象餘積差八百三十六為四千四百一十/二故厯六十年而退一年餘二十九毎合積差七十)
　(有七微弱每周積差二千二百有六此即鎮星五十/九歳二周五十七合之數遲留逆伏在六十歳之内)
　(者也熒或七百七十九日九十二分行星四百一十/四度六十七分六十五秒約一日平行五十三分一)
　(十八秒計七十九年三十七合而四十二周天原本/象餘自四千九十六外餘二百七十八與數㑹以七)
　(十九乘之為二萬一千九百六十二積差五歳小餘/四十七故進四十二周而得三十七合合七十四㑹)
　(而得七十九年贏絀虗實各得五年凡熒或兩歳之/内絀四十四日微弱三十七合之差每得五百九十)
　(四微弱損象餘以倍日合退日度以積象餘此即熒/或七十九歳四十二周七十四合之數遲留逆伏在)
　(八十歳之内者也歳星三百九十八日餘八十八分/行星三十三度六十三分七十五秒約一日平行八)
　(分四十五秒至八十三年七十六合而七周天原本/數始自四千三百二十外餘五十四與數㑹以八十)
　(四乘之得四千五百三十六退一百有八為四千四/百二十八再退五十四為四千三百七十四兩進一)
　(反共得三歳則七周八十四年之内得退差一歳凡/十二年所餘六百四十八内退二十八為五十二日)
　(微弱為歳厯象餘之差每周之差六百二十五每合/之差五十七餘三此即歳星八十三歳七周七十六)
　(合之數遲留逆伏在八十四歳之内者也五緯遲速/積度相追各以本數求其自合然其贏縮在四千九)
　(十六之外三百三十二之内晨夕差池其歸一也數/無差移而象有消息故每數就皆加象餘以為進退)
　(鎮星自五十九六分外加十三餘九分三釐三毫三/絲熒或自五百五十四内减二十七八分六釐六毫)
　(六絲歳星自六百四十八内減二十七餘八分六釐/六毫六絲皆就象餘倍為贏縮即月交日食始差之)
　(數時日歳月可相倣也鎮以二十九外贏為周而倣/月歳以十二内縮為周而倣日熒或以兩數外贏而)
　(倣星三者為象數相御之本太白五百八十四日而/順逆二合八年之中合日者五近順極於三九逺逆)
　(極於五九辰星一百一十六日而退合於日四十六/年之中合日者一百四十五近遲極於三六逺遲極)
　(於四六咸先後導日與兩軌上下故為太白以察日/軌為辰星以察兩駕觀其先後進退順逆以别治亂)
　(脩短之紀五緯一也歳鎮熒或繫於象數之餘太白/辰星繫於軌駕之内故貞圖中經皆言軌駕不及辰)
　(白以辰白附日而行軌駕難步而辰白易察也自春/秋以來災祥之候皆言歳星不及熒鎮漢後稍以福)
　(與鎮以災與熒然熒或之行兩歳一周句已守逆皆/其常度不應正緯與彗孛同觀北齊隋唐始言喜忌)
　(觀其好惡以為㤙仇流僻之差甚於日者以理揆之/金水導日疾舒非逺熒或之行不過兩月已逾一宫)
　(皆與軌駕前後不足定其好惡唯歳鎮行遲與象數/相守順逆差池配於徳運故貞圖詳言歳鎮略於熒)
　(或也古厯五緯不復可稽略存載籍隋唐而下迺備/約其大者五星聚三漢髙乙未五月宋建隆丁夘三)
　(月淳熈丙午八月宋二百十九年間迺有兩聚不應/周漢各爾差池其四星之聚有晉太元甲午十月金)
　(土火水合於氐義熈丁未二月火土金水合於奎婁/義熈癸丑三月木火土金合於東井三星之聚有漢)
　(文帝後元己夘四月水木火在東井景帝元年七月/金水火在於張成帝河平癸巳土木火在輿鬼晉永)
　(康元年土木金聚於昴畢永嘉六年火木金聚於牛/女大元十七年木火上聚於亢氐近不過二三十年)
　(逺不過二百年求其差數可以彚次也古人有五緯/積差相御之法然皆以為災沴之候故不立長厯今)
　(攷日差率六十歳而差一分鎮星九十一歳而退半/度凡二千一百九十餘年而退一十二度復反其常)
　(歳星三百六十五年而進十度凡二千二百九十餘/年而進六十度復反其常積差進退各分六限鎮星)
　(之退二度歳星之進十度與地周之移六度雖有差/池而與日分同積在四千三百八十三之内但鎮以)
　(差遲而退歳以差疾而進進退六限各有加分耳今/攷周武王壬午戊子克商之歳逺近難齊唯甲申歳)
　(距恵王丙寅及今戊辰上下較之得十一月甲申朔/初九日壬辰旁死魄上弦後夕月在車騎騎官氐房)
　(之間是日癸巳日在牛三四度列國之上天津之下/至十九日壬寅丑四刻冬至日在女五六度辰星伏)
　(於尾箕之間歳星在於天廟鎮星在於鶉尾火宿在/於天畢故曰日在斗柄星在天黿月在天駟日月星)
　(辰皆在北維五位三所之所繇直也凡星辰行差近/自一年逺自一周及一元上下皆有疾平遲三差一)
　(元之端如距日之始一元之末如逺日之終距日近/者進而常疾每三限已盡六限之度漸遲而平平留)
　(而退退而常遲至三限復盡六限之度漸疾而合與/一元俱始極疾極遲皆在兩元之端上下乾坤距具)
　(歳合常差一倍故武王甲申至漢祖入闗之歳八百/五十二年分為二十三度之差疾行以倍得四十六)
　(度以歳星常行八十三年推之餘二十二年平行宜/在胃中疾厯過四十六度遂在參井之㑹也鎮星常)
　(行五十九年凡二十四周餘二十六年平行宜在栁/中以九限退之合退四五度逆行在井廿餘度間也)
　(自是復三百餘年進退之行各歸平厯故河平二年/甲午十月距武王甲申一千三十一年其年十月下)
　(旬鎮星在東井轘轅南端歳星在其西北尺許熒或/在其西北二尺許鎮星貫輿鬼歳星次之熒或又次)
　(之十一月上旬歳次熒或西去鎮星亦去西北遂行/以法推之歳星當進二十八度有餘疾行以倍得差)
　(五十七度自十二大周外餘三十五年疾行就平在/井鬼之間歳星當退十一度有餘疾行以倍得差二)
　(十二度有餘自十七大周外餘二十八年退行加疾/應在栁鬼之間葢鎮星自合伏而後疾行八十日四)
　(十分可得八度六十五分有竒餘一百八日餘只行/三分之一故距元之前常疾疾則不待三限已盡六)
　(限之度矣故因歳鎮之行以為歳鎮之限改六立七/每限三百十三歳星步之至四限而疾厯皆盡餘三)
　(限自遲而逆倍差六十七度二十七分為歳星之差/數改六立五每限四百三十八鎮星步之至二限有)
　(半而疾厯皆盡餘二限有半自遲而逆實差一十二/度八十四分為鎮星之差數唯熒或不與積元分差)
　(河平二年十月在東井十一月在鬼栁之間是其候/也凡分中元上下在牛女鬼栁之衝帝王命厯以為)
　(進退周旋四七每值限交順逆遲疾禍敗所興智者/察之不可不審也漢時占候多差繇史書闊略然亦)
　(後人推步不得其法如漢文帝後元二年己夘四月/乙巳木星初在胃中不得遽在東井以三限疾厯稽)
　(之後元己夘距武王甲申八百九十六年正疾甚限/在胃昴之端亦不得在東井景帝元年木星應在鶉)
　(尾亦不在東井淺儒俚書以水木相溷非漢紀之文/也自漢而後晉太元甲午義熈丁未癸丑皆得其度)
　(無復足疑者兩德之行既定然後可測日月之軌相/熒或辰白前後髙下遲疾順逆逺近之數篇中言七)
　(服之察治亂不及兩徳三輔有七限五限/分交之差其道皆在交數再見十七卷中)
　貞圖緯下
歳限　　歳星(遲疾/差二)鎮星(遲疾/差一)熒或　消息限













　(右緯只舉卦運之年冬至三纒之始與消長起候未/盡七精還元之數也七精還元以鎮星為本與火木)
　(參㑹自千歳九百四十歳七百九歳相積而上至五/十三萬一千七百四十一而還數皆盡贏縮始均要)
　(其託始皆有應舍八方燦繫非必珠聨迺為數端也/貞圖言歳鎮之差七千一百三十八即以象差之合)
　(去其十五得歳星之周八十有六鎮星之周一百二/十一相距一歳為贏縮之差又倍為一萬四千二百)
　(七十六與象差相㑹而歳鎮熒或贏縮各均唯消息/之限以理氣潜行截然在四千三百二十之内象限)
　(六九歳限七九不與五緯相逐耳故五緯循歳有贏/縮而無消長一元循象有消長而無贏縮唯在歳節)
　(之限鎮星四周而絀其四熒或三周而絀其三歳星/三周而進其九辰星五周而退其十太白三十與象)
　(偕行大消以三小消以五大息以三小息以五上下/十九自十而上象消以三則太歳餘六自九以下鎮)
　(絀以四則太歳之餘十三自十而上象消三五則太/歳之餘五五自九而下熒絀以三則太歳之餘十二)
　(六七相涵三五之中故仲尼所定以為物憲五緯七/元表裏之道也今定周平王元年辛未十一月冬至)
　(歳星在角鎮星在參無足復疑唯以漢乙未較之歳/星退二宫引以疾厯則符節炳然耳左氏唯伶州鳩)
　(所陳證據不謬其餘皆不盡核而理有可稽魯僖公/五年歳在太梁踰於實沈晉重耳奔翟之歳也後十)
　(九年秦納重耳歳陽在甲申參為申分故董因因以/辰出以參入辰大辰也大辰為夘夘為大火董因之)
　(言皆指歳陽不指歳星重耳自蒲奔翟歳陽在丁夘/不在丙寅歳在實沈而適東井出避晉亂秦卒立之)
　(今昔錯言而意義可辨想董史遺言而左氏殊錄也/魯襄公二十八年歳在鶉尾禆竈曰歳棄其次而旅)
　(於明年之次以害鳥帑周楚惡之言害鳥帑則不宜/云淫元枵言淫元枵則不宜云惡周楚今雙言之似)
　(為對化合占則皆謬也而鳥帑不謬他如越得歳而/吳伐之呉越同在星紀吳辰而越已龍蛇之國不問)
　(斗牛亦指歳陽非指歳星葢柱下既衰天官不治左/氏雜採諸家疑克殷歳在戊子以戊子厯推春秋歳)
　(合而上下四百餘歳亘然懸殊故上參壬午日不在/斗杓下參戊子月不在天駟揆以甲申疾厯從歳而)
　(上下五緯可按而辨也古厯簡質而歳名獨艱所以/守次而難動今干支易序而書畫遂訛雖有歳名不)
　(復可詰周書以朔朓為哉生明上弦為旁死魄而後/人猶誤指死魄即為生明轘轅以閼逢為甲彊圉為)
　(丁攝提格為寅赤奮若為丑而漢人猶欲改丁丑以/為甲寅又何怪於乙未七月無五星入井之文丁亥)
　(春秋有三豕渡河之異乎辛未四十七年為春秋限/春秋三十四年為消息限辛夘莊王七年夏紀侯大)
　(去其國歳交於參井鎮中於虗危在䝉之六三易以/為取女不順戊寅中限齊桓公小白卒壬子春魯文)
　(公興卒秦康公罃卒夏齊弑其君商人冬莒弑其君/庶其魯襄仲殺子惡子視歳交於璧奎鎮中於房心)
　(在訟之九四春秋之所不治易亦無譏己亥中限魯/作三軍癸酉春吳公子僚弑呉子夷昧五月丁巳朔)
　(日食歳交於箕斗鎮中於星張在比之上六易以為/无首之凶其凶在外國庚申中限西狩獲麟甲午楚)
　(㓕蔡歳交於軫角鎮交於璧奎在否之六三易以為/包羞包羞无凶其耻在内國辛巳中限三晉伐楚韓)
　(景侯䖍卒趙烈侯藉卒乙夘秦敗韓魏之師於洛隂/歳交於參井鎮交於箕斗在大有之九四春秋所不)
　(及治易亦無譏壬寅中限秦取鄢楚城廣陵丙子秦/伐齊拔九城韓魏㑹秦王於西周歳交於璧奎鎮交)
　(於軫角在豫之上六易以為𠖇豫不長癸亥秦遷太/后於雍楚殺春申君丁酉楚圍漢於滎陽冬)
　(外黄歳徳鎮星皆進而交於鶉火在觀之四/未失五緯之行則於是可度也故易五十)
　(中交四八六八而消其一置四十七以先八十一為/百二十八三分易象四分置之為天方之始五周其)
　(數内外規圓去其窕分自天方三變而後徑數絀二/以為終始大率天方五百一十二極増七十六為五)
　(百八十八極減四十九為四百六十三折𠂻其數為/五百四十五以五緯本數五百五十進退求之為帝)
　(王命厯終始之運五緯之年既不可減八索之象又/不可増度其贏縮在五百五十之端餘分絀二以八)
　(乘之與歳相逐積分迺著不可以歳月測耳今推易/規餘四十七年為九道之街㑹自首尾前後皆然坤)
　(乾兩交各交四十七咸恒兩交各交五十二繇四十/七而交於五十二者九十有九為坎離之末限如漢)
　(建安十八年春復禹貢九州夏五月曹操自為魏公/加九錫是歳秋歳星熒􁁊太白俱入太微又五十二)
　(歳為晉泰始元年晉取魏之天下不取於漢得為正/綂故與漢為始亂又五十二歳為東晉建武元年上)
　(距辛未一千八十六歳自坎離而咸恒入於下經繇/四十七而交於五十四者一百有一為艮震之中限)
　(如唐大中十三年内侍立鄆王漼中尉殺王歸長又/四十七歳為天祐三年明年為梁開平元年又五十)
　(四歳為宋建隆元年上距辛未一千六百七十四梁/起羣盗得祚甚促趙分其中與諸冦攘共為始亂四)
　(際上下二千一百三十七歳五緯逓終酌益六十三/年酌損十七年再舉上下四十七年而乾坤兩元為)
　(大始亂以五緯承之而帝王日徳常在辰白之間唯/有鎮徳以日配地為黄離之統諸稱五運生勝有金)
　(水火木者咸屬誣謬矣貞圖雖亦言五運而/義取日軌以歳輔鎮推演之法散著諸篇)
　
　三易洞璣卷十六
