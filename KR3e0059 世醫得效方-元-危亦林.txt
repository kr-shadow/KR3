#+TITLE: 世醫得效方-元-危亦林
#+DATE: 2018-05-12 10:17:44
#+SOURCE: github.com/kanripo/KR3e0059 master 8dd1174f                
欽定四庫全書　　　　　子部五
　世醫得效方　　　　　　醫家類
　　提要
　　　　(臣/)等謹案世醫得效方二十卷元危亦林撰
　　　　亦林字達齋南豐人官本州醫學教授是編
　　　　積其髙祖以下五世所集醫方合而成書一
　　　　曰大方脈科分子目九十有一二曰小方脈
　　　　科分子目七十有一三曰風科分子目十四
　　　　曰産科兼婦人雜病科分子目三十有三五
　　　　曰眼科分子目十二六曰口齒兼咽喉科分
　　　　子目六七曰正骨兼金鏃科分子目二十九
　　　　八曰瘡腫科分子目二十四共十九卷附以
　　　　孫真人養生法節文一卷其總目針灸一科
　　　　有録無書校檢其文皆散附各科之中葢標
　　　　題疎舛實非闕佚自序稱剏始于天厯元年
　　　　迄功于後至元三年其用力亦云勤篤前有
　　　　至元五年太醫院題識備列院使十一人同
　　　　知院事二人僉院事二人判官二人經厯二
　　　　人都事二人掾史一人銜名葢江西官醫提
　　　　舉司以是書牒醫院下諸路提舉司重校覆
　　　　白于醫院而後刋行亦頗矜慎序中稱其髙
　　　　祖遇仙人董奉二十五世孫傳其秘方雖技
　　　　術家依託之言不足深詰而所載古方至多
　　　　皆可以資考據未可以罕所發明廢之也乾
　　　　隆四十六年十月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官(臣/)陸　費　墀
世醫得效方題識
南豐危亦林世醫得效方編次有法科目無遺江西提
舉司校正之牋上于院下諸路提舉司重校之復白于
院院之長貳僚屬皆曰善付其屬俾綉梓焉噫是方之
效豈以此一言而遂傳歟至元五年太醫院識
世醫得效方銜名
　　掾　　　　　　　　　　　　　　　　史䝉　智
　　奉　直　大　夫　太　醫　院　都　事郭　毅
　　承　直　郎　太　醫　院　都　事阿老丁
　　奉　直　大　夫　太　醫　院　經　厯田守信
　　奉　直　大　夫　太　醫　院　經　厯卜顔帖木兒
　　成　和　郎　太　醫　院　判　官郎師顏
　　承　直　郎　太　醫　院　判　官齊　顯
　　成　和　郎　同　僉　太　醫　院　事胡(缺/)
　　成　安　郎　同　僉　太　醫　院　事弓叔正
　　承　　直　郎　僉　太　醫　院　事賈文炳
　　承　務　郎　僉　太　醫　院　事馬文瑾
　　奉　訓　大　夫　同　知　太　醫　院　事許文美
　　奉　議　大　夫　同　知　大　醫　院　事趙　良
　　嘉　議　大　夫　太　醫　院　使趙惟寅
　　嘉　議　大　夫　太　醫　院　使趙　權
　　嘉　議　大　夫　太　醫　院　使馮　適
　　院　　　　　　　　　　　　　使(缺/)
　　中　奉　大　夫　太　醫　院　使張元珪
　　資　善　大　夫　太　醫　院　使張元澤
　　資　善　大　夫　太　醫　院　使張　翼
　　資　善　大　夫　太　醫　院　使伴　哥
　　資　徳　大　夫　太　醫　院　使五十四
　　資　善　大　夫　太　醫　院　使石卜尼
　　資　政　大　夫　太　醫　院　使哈剌歹
世醫得效方序
工欲善其事必先利其器器利而後工乃精醫者舎方
書何以為療病之本自難經湯液靈樞傷寒論等篇出
而後之醫師著述者殆如百家盖發縱指示俾對病而
知體因體而得藥其用心亦仁矣哉僕幼而好學弱冠
而業醫重念先世授受之難由鼻祖自撫而遷于南豐
髙祖雲企逰學東京遇董奉廿五世醫方授以大方脉
還家而醫道日行伯祖子美復傳婦人正骨金鏃等科
大父碧崖得小方科於周氏伯熙載進學眼科及療瘵
疚至僕再㕘究瘡腫咽喉口齒等科及儲積古方并近
代名醫諸方由髙祖至僕凡五世其隨試隨效然而方
卷浩若滄海卒有所索目不能周乃於天厯初元以十
三科名目依按古方㕘之家傳昕夕弗怠刻苦凡十稔
編次甫成為十有九卷名曰世醫得效方首論脉病證
治次由大方脉雜醫科以發端至瘡腫科而終編分門
析類一開卷間綱舉而目張由博以見約固非敢求異
於昔人直不過欲便於觀覽云耳欽惟國朝念羣黎之
疾苦惠民有局設教有學於醫尤切然自愧山林鄙陋
見閣士傳妥協纂集舛謬惟多尤望當道縉紳醫師進
而教之訂其訛補其偏俾綉諸科則庶幾廣聖皇好生
之仁於無窮豈不韙歟仍至元三年嵗丁丑七月既望
嘉禾後學達齋危亦林拜手謹書
欽定四庫全書
　世醫得效方卷一
　　　　　　　　　　　　　元　危亦林　撰
　　大方脈雜醫科
　　　集脈説
人之有生血氣順則周流一身脈息和而諸疾不作氣
血逆則運動遲澀脈息亂而百病生然脈之精微心中
了了指下難明故西晉王叔和猶為切慮凡診之際須
澄神靜慮以呼吸息數定病人之脈候兩手各三部分
為寸闗尺左三部正臟心肝腎小腸膽與膀胱為腑右
三部正臟肺脾命大腸胃與三焦為腑毎部浮按消息
之次中按消息之又沈按消息之浮以診其腑見六腑之
盛衰沈以診其臟見五臟死生盈虚中則診其胃氣蓋
胃為水穀之海人以食為命有胃氣則生無胃氣則死
毎三部三三如九乃為九候復有七表八裏九道脈風
寒暑濕中傷之脈七情虚損寒熱之脈當析而論之七
表屬陽浮芤滑實弦緊洪浮如指按葱葉芤則中空有
兩頭滑似流珠實則健而有力弦如琴絃緊如弓弦洪
則舉指極大八裏屬隂微沈緩濇遲伏濡弱微於指下
如細絲沈若爛綿尋之至骨緩則來往不急不慢濇如
刀刮竹狀遲則尋之隠隠伏潛於骨重指乃得濡湊指
邊似怯弱而去來無力九道之脈長短虚促結代牢動
細長促屬陽短虚結代牢動細為隂長脈三闗通度促
脈尋之極數短脈按之不及虚脈尋之不足舉之有餘
結脈指下聚而却還代脈動中一止停久乃還有疾見
之難治若氣逆得之則無憂牢脈固結不移之狀三部
若見皆死候也動脈再再尋之不離其處細脈細細如
絲來往極微凡此二十四脈分别錙銖總而括之浮沈
遲數也至於傷寒寒泣血其脈緊傷寒復見風則浮而
緩兩感之脈沈大者太陽少隂沈長者陽明太隂沈弦
者少陽厥隂陽病見沈濇弱弦微者死隂病見浮大數
動滑者生陽毒之脈極浮洪隂毒之脈附骨取之方有
按之即無隂陽二厥脈皆沈所以使人疑之隂厥脈沈
遲而弱陽厥脈沈伏而滑發熱下利脈沈弦者下重也
脈大者為未止脈微弱者自愈雖發熱不死中寒之脈
亦緊但肝中加弦心中加洪脾中加沈肺中加遲濇腎
中加沈滑傷風則風散氣其脈浮復見寒則浮而緊中
風之脈亦浮五臟所中脈與中寒類也大抵遲浮則吉
實大弦數則難治傷暑氣血消散脈虚弱無力中則陽
弱隂虚微遲似芤傷濕之脈濡而弱若沈而細微中之
明矣七情喜怒憂思悲恐驚喜則脈散怒則脈促悲則脈
結恐思則脈俱沈憂則脈濇驚則脈顫皆生於氣也虚
損者脈來或浮大而無力或沈細而微弱實熱者見於
指下弦數殊甚或細數異常總而説之春弦夏鉤秋毛
冬石濡弱而長曰弦來疾去遲曰鉤輕虚以浮曰毛沈
濇而弱曰石此四時之常脈也其有太過不及有覆有
溢有闗有格太過者氣有餘寸脈本浮又加實大是為
陽太過也尺脈本沈又加實大是為隂太過也不及者
氣不足浮之損小者是陽不及也沈之損小者是隂不
及也覆溢二脈者溢自闗前進上於魚際為外闗内格
隂乘之脈也覆脈自闗後退下入於尺澤為内闗外格
此陽乗之脈也見如此者乃諸臟相乘四時相尅雖未
病病即死不可治也又曰三闗通度過於洪大則或風
或痰設若沈細則為之不療六部相貫按之不及極浮
微者殂再再尋之至骨不絶者天年有永矣至於衆病
生死之脈若諸氣脹滿浮大可療虚小難保下痢宜微
小不宜洪大恍惚顛狂者實大為順沈細為逆痟渴數
大者生虚小難愈水氣浮大則宜沈細則愈而復作霍
亂浮洪可救微遲不語氣少難瘥鼻衂吐血利於沈細
不利於浮大心腹痛宜見沈細不宜見浮大頭痛浮滑
易除短濇不愈上氣浮腫浮滑可安微細難療中惡緊
細易治浮大難痊金瘡出血虚細則宜實大則傾中毒
洪大則存細微則亡十怪脈者釜沸魚翔彈石解索屋
漏蝦遊雀啄偃刀轉豆麻促釡沸如湯湧沸息數俱無
乃三陽數極無隂之候旦見夕死夕見旦死魚翔脈浮
膚泛泛三隂數極又曰亡陽當以死斷彈石脈來辟辟
湊指急促而堅乃腎經真臟脈現遇戊巳日則不治解
索脈散散無序腎與命門之氣皆亡戊巳日篤辰巳日
不治屋漏之脈如水下滴濺地貌胃氣榮衛俱絶七八
日間危矣蝦遊狀如蝦遊水面杳然不見須臾又來隠
隠然不動依前又去醒者七日死沈困者三日不治雀
啄之脈指下來三去一如雀啄食之狀脾元穀氣已絶
於内醒者十二日死困者六七日亡偃刀之脈尋之如
手循刀刃無進無退其數無准由心元血枯衛氣獨居
無所歸宿見之四日難療轉豆形如豆周旋展轉並無
息數臟腑空虚正氣飄散象曰行尸其死可立待也麻
促之脈應指如麻子之紛亂細微至甚蓋衛枯榮血獨
澀輕者三日重者一日殂矣又論四十五動止脈以二
十四氣七十二候應死期之准的孟春立春日十五動
一止明年東風解凍蟄蟲始振魚陟負冰時二十動一
止二年雨水獺祭魚候鴈北時三十動一止三年草木
萌動驚蟄桃始華時四十動一止四年倉庚鳴鷹化為
鳩時且如仲春驚蟄桃始華日脈二十動一止明年春
分𤣥鳥至雷乃發聲時三十動一止三年春分始電桐
始華時四十動一止四年季春清明田鼠化為鴽虹始
見榖雨萍始生鳴鳩拂其羽戴勝降于桑時以下倣此
(孟夏立夏螻蟈鳴蚯蚓出王𤓰生小滿苦菜秀靡草死/麥秋至仲夏芒種螳螂生鵙始鳴反舌無聲夏至鹿角)
(解蜩始鳴半夏生季夏小暑温風至蟋蟀居壁鷹始摯/大暑腐草為螢土潤溽暑大雨時行○孟秋立秋涼風)
(至白露降寒蟬鳴處暑鷹乃祭鳥天地始肅禾乃登仲/秋白露鴻鴈來𤣥鳥歸羣鳥養羞秋分雷乃收聲蟄蟲)
(坯戸水始涸季秋寒露鴻鴈來賓雀入大水為蛤菊有/黄華霜降豺乃祭獸草木黄落蟄蟲咸俯○孟冬立冬)
(水始冰地始凍雉入大水為蜃小雪虹藏不見天氣上/升地氣下降閉塞而成冬仲冬大雪鶡鴠不鳴虎始交)
(茘挺出冬至蚯蚓結麈角解水泉動季冬小寒鴈/北鄉鵲始巢雉雊大寒雞乳征鳥厲疾水澤腹堅)若時
疫之脈則無定據隨時審思乃得未可輕議欲知祟害
心脈虚散肝脈洪盛或浮沈長短大小無定或錯雜不
倫尤宜加意凡此諸脈固鄙見莫之敢遺然其或逆或
順猶在詳審而消息之毋固執而有變通則可得之矣
　　　集病説
傳曰名不正則言不順病之名狀其類至多原其所由
似是而非者尤多若體認之明辨其所因之的則何患
其多也夫傷寒六經之病足太陽膀胱經頭項强腰脊
痛無汗足陽明胃經身熱目疼鼻乾足少陽膽經胷脇
痛耳聾足太隂脾經自利不渴腹痛足少隂腎經口燥
舌乾背惡寒足厥隂肝經煩滿寒熱甚則囊縮傳變不
一或愈或死愈者多出旬日之外死則在六七日之間
獨寒獨熱亦難治世號為大病陽毒之為病乃陽氣獨
盛隂氣暴絶隂毒之為病本因腎氣虚寒或因冷物傷
脾胃内旣伏隂外又感寒所致陽厥初病身熱頭痛至
二三日四五日方發厥半日却身熱蓋熱深方能發厥
隂厥初得病便四肢厥冷乃隂勝於陽也厥者隂陽不
相順接厥少熱多者其病當愈厥多熱少者其病為進
或加以上氣脚縮則為六腑氣先絶於外也至於下利
清榖不可攻表汗出必脹滿下利有微熱而渴自愈中
之者皆因下虚氣弱凌犯霜露及冒風雪中行所致傷
風之病在表在經絡中循經流注以日傳變中之者非
正順長養萬物之風乃八方偏邪之風肥偉人多得之
蓋風性緊暴善行數變其中人也卒其眩人也暈激人
涎浮昏人神亂所以推為百病長傷暑乃三伏時月炎
熱大行草萎河涸血消氣沮之人偶或傷之病在頃刻
中之則名中暍輕則為傷重則為中傷濕乃坐卧卑濕
或為雨露所襲或汗出衣裏漸漬染之其有中者乃脾
元又虚或為泄疾土不制水因兹而得復有四氣伏於
人身隠微而不知覺作為百端之病綿延嵗月不已必
須深思求其所以為病之因然人之平居神靜則寧情
動則亂故喜則氣緩怒則氣上悲則氣下憂則氣沈思
則氣結恐則氣怯驚則氣亂故有所謂七情之病也若
真氣旣微胃氣不實復㗖生冷冰雪之屬致腸胃虚寒
或大病未復便合隂陽或疲極筋力飢飽失節或刻意
苦思盡神度量呌呼走氣而虚損病所由生也精血旣
衰臟腑多燥三焦煩壅復餌丹石酒醢炙􁳚致腸胃藴
毒而實熱病所由生也以諸病總而論之中氣有類中
風中風而以中氣治之亦無所傷中氣而以中風藥投
之莫不旋踵告斃先代醫師許學士張子和以親故痛
念醫之不明所以懲其弊而見於著述也若痎瘧之病
未有不由隔季所感風寒暑濕及飲食勞役瘴癘之氣
為之赤白痢疾古人所謂滯下者是也究疾之原無非
外感五邪之氣内傷生硬冷熱之食不能尅化致令積
滯而成亦有久虚傳變而成下之不禁甚者手足不仁
則五臟氣將絶於内也失血之病十種走失莫重於此
皆因四氣所傷或調養失宜所致時疫流行則當審其因
春合暖而寒夏合熱而冷秋當涼而熱冬當寒而煖是
皆六氣愆和而生斯疾大則流毒天下小則蔓延一鄉
一家必辨其各季所因不可以尋常微病目之故重則
禍至滅門輕則病至危篤外此觀形候聽聲而知病之
可治不可治經中所謂視精明者蓋五臟精明聚於目
目精全則目明神定則視審審視不瞭精明敗矣又云
目赤色者病在心白在肺黑在腎黄在脾青在肝黄色
不可明病在胷中所謂五色者乃氣之華也赤欲如帛
裹朱不欲如赭白欲如白璧之澤不欲如堊青欲如蒼
玉之澤不欲如藍黄欲如羅裹雄黄不欲如黄土黑欲
如漆重澤不欲如炭五臟精敗壽不久矣五聲者臟之
音中之守也中盛則氣盛中衰則氣衰聲如從室中言
者氣澀也言微終日乃復言是氣之奪也譫妄不避善
惡神明之亂也鄭聲言意不相續隂陽失守也得守者
生失守者死六府强弱以候形之盛衰頭者精明之府
頭傾視深精神奪矣背者胷之府背曲肩隨胷將壞矣
腰者腎之府轉搖不能腎將憊矣膝者筋之府屈伸不
能筋將憊矣骨者髓之府行則振掉骨將憊矣倉廪不
藏者腸胃不固也水泉不止者膀胱不藏也得强者生
失强者死且兼而明之又如五臟已奪神明不守聲嘶
身冷循衣譫語撮空面赤如衃血白如枯管黑如烟煤
面青目白面黑目白面黄目青面赤目白耳鼻有黑色
趨入口耳目顴煩赤者黑色出于額上髪際直鼻脊兩
顴上黑色出天中下至鼻上顴上面忽如馬肝色望之
如青近之如黑目直視惡風面黑唇青面青唇黑面黑
兩脇下滿不能自反轉頭目久痛卒視無所見隂結陽
絶目精光脱恍惚隂陽竭絶目眶陷口如魚口不能復
閉氣出不返唇反齒齦乾枯天柱骨倒指拳攣縮汗出
不流舌卷黑髪直髪如乾麻善怒髪與眉衝起爪甲青
大腑自遺不覺身熱喘息臍下硬如鐵唇裂鼻黑舌根
焦四肢逆冷汗出如油不流尸臭不可近目睛直視不
回一日病人健人黑色或白色起入目及口鼻二日隂
陽俱絶失音不能言三日半口張唇青人中滿三日目
無精光若土色不受飲食四日面赤目青六日面黑目
白爪甲下黑八日齒忽變黑十三日肝病皮黑庚辛日
心病目黑壬癸日脾病唇青甲乙日肺病頰赤目腫丙
丁日腎病面腫唇黄戊巳日以上俱不可治也面目黄
色起其病方愈面黄目青面黄目赤面黄目白面黄目
黑面黑目青面目俱黄面黑目白均可治也大抵言病
動以百計雖積萬言莫能盡述但當留心殷勤學之博
通乃得不可以粗解一二為是果某疾而正某名庶不
誤投湯劑則何患病之不瘳矣
　　　集證説
古之醫者有云外病自經絡入内病自五臟欝發然當
求所以證驗庶無差失如傷寒有隂陽表裏陽證多語
隂證無聲陽證則晝劇隂證則夜爭陽證似隂糞黑而
脈滑隂證似陽面赤而脈微矣身重背疼煩悶狂言奔
走咽痛身斑斑若錦文或下利赤黄多因妄服燥藥熱
味陽毒是也背强腹中絞痛身如被杖燥渴嘔泄冷汗
鄭聲多因脾胃虚寒重感於寒隂毒明矣隂陽二厥若
陽厥則指爪時温或畏熱或飲水或揚手擲足燥煩不
得眠大便祕小便赤外證多昏憒隂厥則指爪常冷足
多攣卧惡寒自引衣蓋覆不飲水或下利或清便如常
小便數外證惺惺而靜表證多惡寒不渴發熱而身體
痛裏證多渴只惡熱而喘滿口燥咽乾手心腋下濈濈
汗出大便鞭涎赤譫語復有傷寒初證發熱惡寒無汗
其色悽慘復見風則多寒手足微厥發熱下利手足温
煖者生手足厥逆炙不温證之極矣中寒則口噤四肢
强直失音不語或卒然暈倒吐逆涎沫手足攣搐狀如
喑風或復燥熱傷風有汗惡風面色光而不慘復見寒
手足微温發熱多煩其或中者半身不遂手足癱瘓涎
潮昏塞口眼喎斜肌膚麻痺歸於六腑者特為偏緩猶
可茍延嵗月歸於五臟者眼閉口開手散身如鼾睡遺
尿惡證迭出朝不及夕傷暑身熱惡寒頭痛或煩而渴
眩暈背寒面垢或嘔或泄其中入心使人噎悶昏不知
人入肝則眩暈頑痺入脾則昏睡不覺入肺則喘滿痿
躄入腎則消渴利小便至於傷渴身重闗節重疼發熱
惡寒大便泄而小便澀腰脚冷而腿膝浮或自利不渴
若氣不平中之亦使人半身不遂口眼喎斜涎潮昏塞
又如七情喜傷心者不可疾行不可久立怒傷肝者上
氣不可忍熱來盪心短氣欲絶不得息憂傷肺者心系
急上焦閉榮衛不通夜卧不安思傷脾者氣留不行積
聚中脘不得飲食腹脹滿四肢怠惰悲傷心胞者善忘
不識人置物在處還取不得筋攣四肢浮腫恐傷腎者
上焦氣閉下行下焦囘還不散猶豫不決嘔逆惡心驚
傷膽者神無所歸慮無所定説物不意而道凡此七者
證雖不同本乎一氣臟氣不行鬱而不舒結成痰涎隨
氣積聚堅大如塊在心腹間或塞咽喉如粉絮梅核樣
咯不出嚥不下毎發欲絶逆害飲食若諸虚損證則眩
暈眼花鼻多清涕漩濁遺精冷滑洞泄水穀不化洒淅
自汗嘔吐清痰皆陽虚隂盛也諸實熱則五臟積熱口
苦咽乾唇裂生瘡腸胃乾澀煩燥喜冷涎唾稠粘眵淚
眼赤或遍體癰瘍至於總説則痎瘧證惟多先寒后熱
名寒瘧先熱後寒名温瘧但熱不寒名暑瘧寒熱身重
煩疼脹滿名渴瘧寒多不熱名牝瘧若一日一發則易
愈二日一發猶可三日一發則難痊且斯疾俗在忌醫
之列然得其所因何忌其難時疫證雜發熱腰痛强急
脚縮不伸腑中欲折目中生花或濇濇增寒復熱名曰
温疫身體頒先不能自禁或内熱口乾舌破咽塞聲嘶
名曰燥疫頭重頸直皮肉强痺或藴而結核起於咽喉
頸頂之側布熱毒於皮膚分肉之中名曰寒疫乍寒乍
熱損肺傷氣暴嗽嘔逆或體熱發斑喘咳引氣名曰濕
疫四時之感其證百端皆當因其時而詳辨則得之喘
急為患吐痰續續則生自汗譫語目直視則亡失血諸
證有暴吐鼻衂泄出或一二升至斗餘者因感四氣流
傳經絡隂陽相勝或怒氣傷肝風入腸胃故血得寒則
凝泣得熱則淖溢各隨臟腑經絡湧溢凝停胷胃因即
滿悶或吐或衂或泄下復有咳嗽中見紅絲者為難愈
無故忽然瀉下黑血名心絶癆瘵之證得之者多諱而
未肯求醫殊不知其根有蟲嚙其心肺可不深憂中蠱
毒之候令人心腹絞痛如物嚙狀吐下血如爛肉若欲
驗其證狀先令病人唾於水中若沈即其實矣痟渴與
漩濁為鄰慎莫作疽瘡等證鮮有安之日矣至於下痢
身涼能食小便通易安體熱多汗渴甚小便不利或手
足厥冷炙不温兼微喘不食者死二便祕澁之證暫祕
小漩還有㸃滴利者易愈若秘日久膨上心胷切痛氣
促身冷面色黑前後俱無名曰氣實轉盼而殂脹滿得
之未久或脹或消腹皮稍軟不泄不喘隨治隨瘥若臍
心突起利後復脹急久病羸乏喘息不得安名曰脾腎
俱敗無有愈期腫滿善證男從上腫下女從下腫上所
患未久利漩退腫定喘則愈矣若證不善則手足盤骨
腫臍與掌心俱凸嗽咳失聲青筋紋横肚上及爪甲青
卒腫頭面蒼黑嘔吐頭重豈復能救若霍亂一證猶為
卒暴之最蓋人之起居無常攝調不善揮霍之至便至
變亂悶絶不救甚為可畏臨深履薄縱蹈虎尾不足以
諭其危其如厲風名大風惡疾故其色敗皸裂瘍潰眉
面白皮如蛇蜕久則鼻梁闒壞又名風癩十無一生若
癥瘕之為病癥者堅也堅則難破瘕者假也假物成形
能動者是至於蛟龍蛇鱉肉髪蝨米之證初非定名偶
因食物相感而致斯患夢寐不祥多生恐怖為祟惑證
矣吁内外之證其發萬端皆須細辨且頃刻之變無定
一有所作其可忽諸
　　　集治説
嘗謂用藥如用刑一有所誤人命繫焉故書曰言之非
艱行之難艱如張仲景傷寒一百一十三方猶缺其一
三百九十七法僂指未即周知蓋謂此也夫處方大法
則有七方十劑七方者竒方耦方大方小方緩方急方
復方十劑者宣通補瀉輕重澀滑燥濕然積學而用之
則可矣傷寒之病太陽屬膀胱非發汗則不愈必用麻
黄之類蓋其性能通陽氣却外寒也陽明屬胃非通泄
不能愈須用大黄芒硝以利之少陽屬膽無出入道柴
胡半夏能利能汗佐以黄芩則鮮矣太隂屬脾性惡寒
濕非乾姜白术不能燥少隂屬腎性畏寒燥非附子不
能温厥隂屬肝藏血養筋非温中之藥不能潤外此有
汗下吐三法毫釐不可差誤經云桂枝下咽陽盛則斃
承氣入胃隂盛以亡故在表宜汗在裏宜下在胷宜吐
半表半裏宜和解表裏俱見隨證滲泄無表裏證則宜
下之下利清穀身體痛急當救裏身體疼痛清便自調
急當救表身熱不渴為表有熱清而煩悶為裏有熱傷
寒見風大青龍湯為治之最陽毒内外結熱輕則白虎
湯重則承氣湯之屬陽厥亦用舌卷焦黑鼻中如煙煤
非水漬法不可隂毒疾勢困重面黑四肢厥冷則理中
湯四逆湯投之未效則灼艾法惟良復以葱熨法佐之
隂厥同此法治之發熱下利白頭翁湯黄連阿膠丸最
為的切中寒則急􁢌置煖室燃以薪火向之令通身煖
透或置於熱炕上令有力人扶策仍以手附火或人懷
令熱亟摩病人手足胷腹間續用薑附湯併服若猶未
省則依上法炙傷風主治之法汗出惡風者當解其肌
裏證雖其惡風未罷亦須先解其外也傷風見寒大青
龍湯均為調理中風昏悶先須通闗散探鼻令噴嚏次
以蘇合香丸行其氣仍須分辨冷熱為治不可混濫五
臟正中者迅雷不及掩耳手足偏中者但徐服順氣疎
風豁痰等藥不宜用大風藥急治則不得盡其天年其
有牙闗緊閉亦用通闗散搐鼻噴嚏即開矣傷暑者暑
氣耗血消氣生痰速用解暑之劑仍啜熱湯得汗即甦
若中之者急扶在隂涼處不可與冷當以布巾衣物蘸
熱湯熨臍中及氣海以湯淋布上令透徹臍腹暖即漸
醒矣如倉卒無湯處則掬道上熱土置臍上以多為佳
冷即易之古法道途無湯即掬熱土於臍中仍撥開作
窩令人溺其中以代湯淋續與解暑毒藥併急嚼生薑
一大塊冷水送下如已迷悶則嚼大蒜一二瓣冷水送
下如不能嚼即用水研灌之立醒但遇無湯處則嚼生
葱二寸許津嚥下可抵飲水二升傷濕中濕只宜利小
便忌不得以火攻并轉利之若濕家下之額上汗出微
喘小便不利者死下利不止者亦死治濕不利小便非
其治也七情之患惟當利氣豁痰寛中進食仍須怡養
以温平之藥調之如宿血滯氣停凝結為癥瘕腹中坯
塊堅硬作楚當以破氣藥伐之或以類相從如敗梳治
蝨瘕銅屑治龍瘕麯糵治米瘕石灰治髪瘕等類所謂
醫者意也氣積膨痛至甚或有熱痞結聚須宣泄之虚
損為治宜大作湯劑峻補者烏附天雄薑桂之屬不可
無潤補者鹿茸當歸蓯蓉之類安可缺清補則天門冬
麥門冬人參地黄之類宜用也至於諸熱為治有泛熱
有實熱泛熱者荆芥薄荷栀子黄芩等投之正其所宜
實熱者非大黄芒硝則不能效若夫總説為治之備要
如南北風土之殊人物厚薄之異北方土厚水深水性
沈下人體多實而少虚且所飱無非肉麵寒則衣重裘
坐煖炕若有所治則宜多以清涼之劑如南方用大黄
巴豆之屬其分兩皆當倍而用之或用水漬法或尋甜
水一二甌飲之即醒間有所禀稍弱不自保惜勞役致
虚則亦但當潤補之無有不愈南方屬火火性輕炎人
體多虚而少實况所食不過蔬食而已必須投以温和
之藥以調之其有習尚北方之風置酒終日非至醉不
已燒􁳚肥鮮恣其厭飫偶有所患亦須以平昔所禀施
以涼劑然虚者亦不可妄施痎瘧熱多者投以半冷半
熱解散分隂陽減寒熱之劑度其所作之日先一時進
以抵截之藥去其痰水則收效矣寒多者投以半生半
熟壯脾進食之劑次以抵截之藥則痰癖去而疾愈矣
猶須令其戒慎飲食謹起居則無復攻之患若久瘧而
復作虚浮不食者未之有瘳時疫之治須以時斟酌不
可偏執治之者須辨其所因而投之以藥不可以日滿
自差遂至枉亡良可太息至於病愈必須湯食競進折
其毒勢不可令病氣攻人則屏息矣或有云斯疾之召
或溝渠不泄穢惡不修薰蒸而成者或地多死氣鬱發
而成者或官吏枉抑怨讟而成之者可於州治六合處
穿地深至三尺濶亦如之取凈沙三斛實之以醇酒三
升沃其上俾使君祝之斯亦消除疫癘之良術故併記
之喘急虚者升降鎮墜熱者清心涼肺未有不愈下痢
感於四氣者先須隨其所感解散分利隂陽次須辨其
冷熱手足和煖則為陽中和之劑可用手足厥冷則為
隂温燥之藥可行無不切效大法虚者補之實者瀉之
滑者澀之閉者通之有積者推之熱則涼之冷則温之
冷熱不調者平之失血明其所因辨其冷熱如血下鮮
紅則治以清和純下瘀色則當温養二便秘則須潤滑
以行之脹滿則須正氣以虚實平治之腫滿實者利水
虚者壯脾元兼用消浮等劑自有竒效仍須戒鹹斷慾
庶不再復霍亂須明辨虚實所因亟治無遲遲則殞命
至於乾霍亂則猶為難治也三痟治法滋腎為主抑心
火兼之然須多服湯丸俾水升火降而引飲無度莫之
見矣真心痛者手足青至節不在治療之數真頭痛者
上穿風府陷入泥丸非藥能愈金瘡主治備見後科用
藥之工誠可嘉嘆中蠱毒之法以敗皷皮燒灰為末飲
服一匕則病人自呼蠱家姓名可語令呼喚將去則愈
矣瘵疾一染人當其未深入之時則宜先取其蟲不爾
則損於心肺蓋心主血肺主氣人身舍氣血之本其能
生乎取蟲而後相忘世慮和以潤養藥食庶幾可瘳傷
晚則不及也魘寐産乳自縊壓溺諸暴絶須平時熟記
後所載治法併産蓐一科臨用庶不倉惶應驗在頃刻
間不然則世無良醫枉死者半是也厲風初發則宜宣
泄風毒去而病漸愈長久之惟當幽隠林泉依法亟治
庶乎可愈不惟愈疾亦或可因此而至仙道矣或為祟
害若移精變氣祝由不可則宜外尋禁避厭禳法以除
之外此病有六不治驕恣不論於理一不治也輕身重
財二不治也衣食不能適三不治也隂陽并臟氣不定
四不治也形羸不能服藥五不治也信巫不信醫六不
治也生候尚存形色不改病未深入腠裏針藥及時能
將息調理委以良醫病無不愈至於五味亦可對治五
臟之病肝酸心苦脾丼肺辛腎鹹用之中病則止過則
酸走筋鹹走血辛走氣苦走骨丼走肉則無益矣又如
以所宜而治者肺燥咳嗽嚼芝麻㗖油餅瘧疾脾冷糟
鯉魚糟藏𤓰久冷痢野鷄餛飩等類是也𤓰果亦可隨
冷熱施之愈疾必矣若夫炮製之法又當以相需相合
相反相惡相需者以桂得葱而軟相合者磁石引針相
反者大㦸芫花等反丼草之類也相惡者如牛黄忌龍
骨是也且方中各有避忌此亦舉其略或以丼草擊起
芫花之性而用者猶在斟量更須甄别藥味新陳選擇
州土所生採取時月分君臣佐使俾分兩無差炙煿炮
爁精䖍不苟斯為治之善矣其有自恃已長不肯訪問
以意臆度攻寒以寒療熱以熱妄施一匕邀為已功偶
或中之實非的見不過僥倖於萬一其或不中則十手
所指十目所視所謂一甌之藥誤入於咽五臟俱裂生
可再復可不戒之况醫者人之司命有病急召慎勿以
逺近寒暑而拒之若至病家尤須敬謹勿為他務以敗
正事給藥亦量其多寡表汗宜四吐下宜一加二極矣
補藥愈多愈效餘則隨證為之輕重明批湯引病若未
瘉囑其再來庶病可瘳而治有方矣僕少而學之長而行
之所謂治病之道盡在是矣(古云凡曰治病推其所因/生死預定方為醫人敬之)
　傷寒
　　　撮要
發汗法凡發汗欲令手足俱周濈濈然一時許為佳不
　欲如水淋漓服湯中病即已不必盡劑然發汗須如
　常覆腰以上厚衣覆腰以下蓋腰以上淋漓而腰以
　下至足心微潤病終不解凡發汗病證仍在者三日
　内可二三汗之令腰脚間周遍為度
轉下法凡轉下須體認得合下之證明白在陽明胃經
　則不拘日數過時失下則氣血不通四肢便厥不識
　返疑是隂厥復進熱藥禍如反掌若少隂腎經太隂
　脾經下證悉具湯已更衣者止不須盡劑陽明病得
　利瘥慎不中服補藥熱氣得補復成更復下之是重
　困也宜消息安養之
取吐法凡取吐服吐藥後不大吐則當以手指擿之便
　吐矣不吐稍増藥以吐為度若吐少病不除明日再
　服吐藥可至再三但虚人宜少吐藥力過時不吐者
　啜熱湯一升以助藥力不必盡劑吐訖便可食無復
　餘毒若服藥過多者飲水解之
水漬法以疊布數重新水漬之稍捩去水搭於胷上須
　臾蒸熱又漬令冷如前用之仍數易新水日數拾易
　熱甚者置病人於水中熱勢纔退則已亦良法也
葱熨法以葱一束以索纒如餅饀大去根葉惟存白三
　寸許先以火㶸一面令通熱勿至灼人乃以熱處著
　病人臍下以土熨斗盛火熨之令葱餅熱氣透入腹
　中更作三四餅遇一餅壞不可熨則易一餅候病人
　醒手足温有汗乃止
蒸法以薪火燒地良久掃除去火可以水洒之取蠶沙
　柏葉桃葉糠麩皆可用相和鋪燒地上可側手厚上
　鋪草蓆令病人當上卧温覆之夏月熱只布單覆之
　汗移時立至俟周身至脚心自汗漐漐乃用温粉撲
　止汗移上牀最得力者蠶沙桃葉柏葉也無蠶沙亦
　得單桃單柏葉亦得蒴藋葉亦可用麩糠乃助添令
　隨多少不用亦得此極急則可如治病得愈明年斯
　時慎莫再作再作或不治矣
　(凡煎煑藥之法須用銀石器微火熟煑不可太猛表/汗下之藥毎服煎至八分對病藥煎至七分滋補藥)
　(煎至六分不可極乾亦不可猛火驟/乾恐傷藥力去滓服後留滓再煎)
　　　陽證
麻黄湯治足太陽膀胱經發熱頭痛身疼惡風無汗
而喘陽明合病喘而胷滿太陽病八九日不解以此發
汗必衂乃解及治不得汗發衂陽明脈浮無汗而喘宜
服脈但浮無餘證者與服若不溺腹滿加噦者不治
　　麻黄(三兩/去節)桂枝(二/兩)甘草(一/兩)杏仁(七十箇/去皮尖)
　右不此用服五錢水盞半煎八分去滓食前服覆取
　微汁夏至欲加知母半兩石膏一兩黄芩一分或汗
　出後無大熱而喘者去桂加石膏一兩春冬只依正方
升麻葛根湯治傷寒時疫頭痛増寒壯熱肢體痛發熱
惡寒鼻乾不得睡小兒大人瘡疹已發未發皆可服兼
治寒暄不時人多疾疫乍暖脱衣及暴熱之次忽變隂
寒身體疼痛頭重如石及解傷酒膈熱口瘡咽疼
　　升麻(一兩/)　白芍藥(一兩/)甘草(一兩/)　葛根(二兩/)
　右剉散毎服四錢水一盞半不拘時潮熱頭痛生薑
　三片葱白二根煎咳嗽涎盛生薑三片桑白皮七寸
　煎上膈熱薄荷黄芩各少許煎斑瘡未出加紫草楂
　根各半錢葱白貳根煎挾熱酒後傷風感寒痰盛氣
　促金沸草散方見後合和生薑三片薄荷七葉桑白
　皮七寸烏梅一箇煎小兒量度多少老人加人參倍
　白芍藥各五錢大段寒即熱服熱即温服(近人以藥/性寒涼不)
　(肯輕服然治證/相對服之何妨)
金沸草湯治風壅痰盛頭目昏痛頸項强急往來寒熱
肢體煩疼胷膈滿悶痰涎不利咳嗽喘滿涕唾稠粘時
行寒疫壯熱惡風有寒一則汗出風盛則解利
　　金沸草(去梗/三兩)荆芥穗(四兩/)麻黄(去根節/三兩)丼草(一兩/)
　　半夏(湯洗七/次一兩)赤芍藥(一兩/)前胡(三兩/)
　右剉散毎服三錢水一盞半入生薑三片桑白皮七
　寸烏梅一箇煎頭疼柚葉半皮牙疼熟煎灌嗽諸風
　及大腑風祕左脇刺痛毎料加枳殻一兩去穰風熱
　結在臟腑煩燥氣壅腹痛大便祕以葱白研爛微火
　炒過布巾盛熨臍後加大黄朴消薄荷各五錢服速
　效諸風發散並用姙婦傷寒頭痛旋疼肚熱心燥加
　白术人參黄芩生石膏各一兩熱嗽加甜葶藶馬兠
　鈴薄荷生桑白皮各半兩烏梅四錢仍就吞半夏丸
　方見後咳嗽類咽喉焦燥加朴消五錢食後服
小柴胡湯治傷寒四五日寒熱胷脇滿痛黙黙不欲食
心煩或嘔渴或腹痛或脇下痞鞕或心下悸小便不
利或不渴胸有微熱或咳或過經未解潮熱未除半表
半裏非汗非下之證瘥後勞復昏熱婦人傷風經水適
斷此為熱入血室故便如瘧狀産後傷寒頭疼發熱小
兒寒熱亦治之
　　柴胡(二兩/去蘆)　半夏(湯洗七/次六錢)黄芩　　　人參(去蘆/)
　　粉草(各三錢/)
　右剉散毎五錢水一盞半薑五片棗一枚煎至六分
　食前服腹痛去黄芩毎料加芍藥三分心下悸小便
　不利去黄芩加伏苓一兩不渴外寒裏熱去人參加
　桂三分温服覆取微汗愈咳嗽加五味子潤者三錢
　胷中煩加栝蔞五錢渴加人參栝蔞各五錢脇下痞
　鞕去棗加煆牡蠣粉枳實各五錢過經不解日晡發
　熱已而微利加芒消五錢引飲有汗加茯苓桂枝各
　五錢身熱臟腑微溏加厚朴五錢煩熱毎服加白茅
　根二根白竹青一塊如大指頭大麥門冬半錢熱腹
　疼加白竹葉七皮赤芍藥枳壳各一錢鼻衂加生地
　黄二錢白茅花一握痰盛或喘加桑白皮七寸烏梅
　一箇煎服裏熱外寒加桂半錢
大柴胡湯治傷寒十餘日邪氣結在裏寒熱往來大便
祕澀腹滿脹痛語言譫妄心中痞鞕飲食不下或心下
急鬱鬱微煩或口生白胎或不大便五六日繞臍刺痛
時發煩燥及汗後如瘧日晚發熱或發熱汗出或六七
日目中不了了晴不和無表裏證身微熱者裏實也凡
臟腑實脈有力者可服之輕則柴胡重則承氣
　　枳實(去穰炙/半兩)柴胡(去毛蘆/半斤)大黄(二兩/)赤芍藥(三兩/)
　　半夏(湯洗七次/二兩半)黄芩(三兩/去心)
　右五味勻散入半夏拌勻毎服三大錢水一盞半入
　生薑三片紅棗一枚或加苦竹葉十皮煎至一中盞
　去滓温服食後臨睡服大熱用苦竹瀝一合此藥治
　傷寒内熱裏實若身體疼痛表證未解不可服之春
　合温而清涼夏發燥疫此方妙
小承氣湯治傷寒日深恐有燥屎腹中轉失氣乃可攻
之不轉失氣者必初硬後溏未可攻之攻之則腹滿不
能食飲水而噦其後熱大便復硬若腹大滿不通或陽
明多汗津液外出腸胃燥熱大便必硬而譫語脈滑吐
下微煩小便数大便結或下利譫語自得病二三日脈
弱無太陽證柴胡證煩燥心下結至四五日雖能食少
少與承氣湯和之令小安
　　大黄(四兩/)　厚朴(去麄皮/炙二兩)枳實(炙去穰/五錢)
　右剉散毎服五錢水二盞煎至八分去滓温服以利
　為度未利再服
大承氣湯治表裏俱熱病勢更甚者陽明脈遲汗出不
惡寒反惡熱身重短氣狂語如見鬼狀劇者發則不識
人循衣摸牀惕而不安微喘直視陽明裏熱或吐下後
不解大便五六日不利日晡潮熱心胷煩熱而懊憹復
如瘧狀脈沈實或小便不利或腹滿實痛而渴脈實數
而沈腸胃燥甚留飲不散胸腹髙起痛不可忍但嘔冷
液大渴反不能飲强飲不能止喘急悶者
　　大黄(四兩/酒洗)　芒消(三合/)　厚朴(半斤炙/去麄皮)枳實(一兩/炙)
　右剉散毎服五錢水二盞先煑厚朴枳實至一盞餘
　下大黄煑取八分去滓入消再煎一沸温服以利為
　度未利再服
調胃承氣湯治諸發汗和解不惡寒但發熱蒸蒸然者
或日深心下温温欲吐胷中痛大便溏腹滿鬱鬱微煩
先此時吐下者或日深裏熱譫語法當下之以銀粉巴
豆燥熱大毒丸藥下之致真隂損虚邪熱轉甚因而協
熱下利不止及表裏熱下之太早乗虚而入不成結胷
但為熱利不止心下滿鞕或痛煩渴咽乾膝骨數而實
諸腹滿實痛者煩渴譫妄小便赤大便鞕脈滑實緊
　　大黄　　　芒消　　　丼草(各等分/)
　右剉散毎服五錢水二盞煎至六分去滓下消再煎
　一沸温頓服之
三物湯治感冒風寒鼻塞語音不出頭痛拘倦(方見咳/嗽類)
敗毒散治傷寒時氣頭痛項强發熱惡寒肢體煩疼咳
嗽鼻塞聲重風痰頭痛嘔噦寒熱
　　人參(去蘆/)　赤茯苓(去蘆/)甘草　　　前胡(去苗/)
　　川芎　　　羌活(去蘆/)　北柴胡(去苗/)枳壳(去穰/麵炒)
　　桔梗(去蘆已上/各等分)
　右剉散毎服四錢水一盞半生薑三片薄荷葉五皮
　同煎熱服不拘時候傷濕腰疼加白术木𤓰各等分
　脚痛加天麻一兩脚氣壅盛多熱赤腫加大黄炒蒼
　术各等分不過一二服立愈瘟疫傷寒頭痛目昏發
　熱增寒脚腰疼甚多風多痰多氣或處卑濕脚弱亦
　效傷寒鼻衂加白茅根生地黄各一兩瘡痍癮疹加
　蟬蜕十箇(去足/食)防風五錢癰疽初發赤腫寒熱用升
　麻葛根湯(方見/前)合和加生地黄紅内消麥門冬(去心/)
　各一兩煎熱服立散尋常風寒温氣流入經絡腰脚
　疼痛或痺弱五積散(方見/後)對合加木𤓰川牛膝(去苗/)
　檳榔切碎各一半煎立效冬合寒而温煖春發瘟疫
　大效
　　　隂證
治中湯治太隂傷寒手足温自利不渴腹滿時痛咽乾
其脈尺寸俱沈細
　　人參　　　乾薑(炮/)　　白术　　　丼草(炙/)
　　陳皮　　　青皮(各等分/)
　右剉散毎服四錢水一盞半煎七分去滓食前服
五積散調中順氣除風冷化痰飲治脾胃宿冷腹脇脹
滿胸膈停痰嘔逆惡心或外感風寒内傷生冷心腹痞
悶頭目昏暈肩背拘急肢體怠惰寒熱往來飲食不進
及婦人血氣不調心腹撮痛經候不調或閉不通及口
中冷背心惡寒並宜服之除麻黄又名異功散
　　白芷(一兩半/)陳皮(去白/三兩)　厚朴(去麄皮切薑/汁炒乾三兩)
　　桔梗(去蘆/六兩)　枳壳(去穰/三兩)　川芎　　　丼草(炙/)
　　白茯苓(去皮各/一兩半)　　　　蒼术(十二兩米泔浸/去皮汁炒赤)
　　當歸(去蘆尾/一兩半)麻黄(去根節/三兩)楊芍藥(一兩/半)乾薑(二兩/)
　　半夏(湯洗七次/一兩半)　　　　肉桂(去麄皮/一兩半)
　右除白芷肉桂二味為散另入外一十三味同為剉
　散慢火炒令色轉攤冷次入肉桂白芷冷勻毎服三
　錢水一盞半入生薑三片煎至一中盞去滓稍熱服
　如冷氣奔衝心脇臍腹脹滿刺痛反胃嘔吐泄利清
　穀及痃癖癥瘕膀胱小腸氣痛即入煨生薑三片鹽
　少許同煎如傷寒時疫頭痛體疼惡風發熱項背强
　痛入葱白三寸豉七粒同煎若但覺惡寒或身不甚
　熱肢體拘急手足厥冷即入炒茱萸七粒鹽少許同
　煎如寒熱不調咳嗽喘滿入棗二枚煎風寒温氣交
　互頸項强或半身偏疼或復麻痺及卒中風重者多
　加麝香末寒温腰痛毎服加桃仁七枚(去皮/尖)滿身疼
　加白膠香太陽經傷寒手足逆冷或積聚腹痛及虚
　汗不止脈細疾面青嘔吐加熟附子數片炒茴香一
　捻冷氣煨薑三片鹽少許煎婦人經候不調或腹中
　血塊加酸米醋一合難産亦加米醋一合脚氣冷者
　毎服加茱萸十粒木𤓰三片大便祕加大黄二錢脚
　氣下疰蒸然赤腫增寒壯熱亦加大黄一錢利之久
　虚脾泄傷食腹痛冷瀉不止毎用略炒過加陳米一
　撮烏梅一箇煎名和氣散特效心腹膨脹不食亦效
　乳癰初作加川牛膝生地黄各二根産後或尋常血
　氣痛並加木香𤣥胡索半錢醋炒陳艾葉七皮烏藥
　半錢婦人體虚脚疼加生川烏(去皮/臍)切四片麝香少
　許夏合熱寒氣折之秋發寒疫大效
人參養胃湯治外感風寒内傷生冷增寒壯熱頭目昏
疼肢體拘急不問風寒二證均可治療須令濈濈微汗
自然解散若先有汗則温服不須更汗兼治飲食傷脾
或外感風寒濕氣發為痎瘧及山嵐瘴疫常服尤佳
　　厚朴(去麄皮切薑/汁拌炒乾)　　　蒼术(米泔浸切/炒黄色)
　　半夏(湯洗七次/各一兩)　　　　白茯苓(去皮/半兩)丼草(二錢/半)
　　人參(去蘆/)　草果(煨皮/去)　藿香(去土兩/各半)橘紅(去白半/七錢)
　右剉散毎服三錢水一盞半生薑三片紅棗二枚煎
　空心熱服虚寒加炮附子數片體虚寒瘧加肉桂炮
　附子各一錢重兼紅丸子毎服三十五粒(方見後/痎瘧類)
藿香正氣散治傷寒頭疼增寒作熱上喘咳嗽五勞七
傷五般風痰五般膈氣心腹冷痛反胃嘔惡氣泄藿亂
臟腑虚鳴山嵐瘴瘧徧身虚腫婦人産前産後血氣刺
痛小兒疳傷並宜服之
　　大腹皮(洗兩/一)　藿香(洗去土/三兩)　厚朴(去麄皮切/薑汁拌炒)
　　白术(去蘆兩/各二)　陳皮(去白/三兩)　　白芷(一兩/)
　　苦梗(去蘆/二兩)　　白茯苓(去皮/一兩)　丼草(炙兩/二)
　　半夏(湯洗/七次)　　紫蘇(去土兩/各二)
　右剉散毎服三錢水一盞半生薑三片紅棗一枚同
　煎熱服如欲出汗加葱白二根以衣被蓋再煎服冷
　嗽喘滿毎服加人參一錢鹽梅一箇杏仁七粒去皮
　尖北五味子十粒就吞青州白丸子三十五粒效氣
　促氣壅加人參一錢沈香半錢心腹痛加木香半錢
　𤣥胡索七粒切碎嘔惡甚加生薑五片木𤓰二片痰
　嘔加烏梅一箇寒濕腰痛心腹膨滿加生薑三片木
　𤓰二片蒼术切炒枳殻煨去穰切各半錢㯽榔半箇
　切片一方治憂怒鬱氣流走遍身刺痛緊滿加木香
　一錢縮砂五粒名增減順氣木香散
四逆湯治隂證傷寒自利不渴嘔噦不止吐利俱作小
便或澀或利脈微欲絶汗出過多腹痛脹滿手足厥冷
或欬或悸内寒外熱下利清穀四肢沈重汗出熱不去
者一切虚寒厥冷傷寒病在表誤下藥下利不止雖覺
頭疼體痛發熱惡寒四肢拘急表證悉具未可攻表先
服此藥助陽救裏少隂病背惡寒口燥咽乾此主之
　　丁香(五分/)　乾薑(二兩/)　附子(去壳一枚生/用去皮臍)
　右剉散毎服四錢水一盞半煎六分去滓温服服此
　藥利止而無血者加人參半兩面赤加連根葱白九
　莖臨煎熟旋入腹痛去葱白加芍藥二兩嘔者加生
　薑二兩咽痛去芍藥加苦梗一兩利止脈不出者去
　苦梗加人參二兩霍亂吐瀉後亦宜服此大汗出熱
　不去内拘急四肢疼下利厥逆惡寒大下利厥冷者
　主之
四逆散治少隂病四逆其人或欬或悸或小便不利或
腹中痛或泄利下重者此主之
　　丼草(炙/)　　柴胡　　枳壳(去白穰/炒黄)芍藥(各一兩/)
　右為末米飲調下二錢日三服欬者加五味子乾薑
　各半兩下利悸者加桂半兩小便不利者加茯苓半
　兩腹中痛者加附子半枚炮製泄利下重先濃煎薤
　白湯内藥末三錢匕再煑一二沸温服
順元散此藥能温内外感寒脈遲細沈伏手足冷毛髪
懔慄傷寒裏證大啜數盃手足温汗出乃愈治氣亦效
通血脈和一切氣無出此藥冒風濕手足緩弱不能動
轉倒頭須數人扶䇿三服後次日能步履脱然(方見後風/科虚證類)
三建湯(方見病/冷類)脈微身體冷重自汗嘔吐加丁香胡椒
各半兩
𤓰蒂散治手足厥冷脈乍緊邪結在胷中心中滿而煩
飢不能食病在胷中當須吐之(方見/後)
茯苓甘草湯治厥而心下悸宜先治水却治厥不爾水
清入胃必作利
　　茯苓　　桂枝(各二兩/)生薑(三兩/)　甘草(一兩切/各細)
　右四味以水四升煑取二升去滓温分三服
麻黄升麻湯治傷寒六七日大下後寸脈沈而遲手足
厥逆下部脈不至咽喉不利唾膿血泄利不止為難治
此方主之
　　麻黄(二兩半/)升麻(一兩/一分)　當歸(一兩/一分)　知母
　　黄芩　　　萎蕤(各十八/銖)石膏　　　白术
　　乾薑　　　芍藥　　　天門冬(去心/)桂枝
　　茯苓　　　甘草(各六銖/細剉)
　右十四味以水一斗先煑麻黄一兩沸去上沫内諸
　藥煑去三升去滓分温三服相去如三斗炊米頃令
　盡汗出愈
灸法治隂證傷寒於臍下一寸半氣海穴二七壯小作
艾炷於臍心以鹽填實灸七壯立效二寸丹田三寸闗
元皆可炙
　　　和解
香蘇散一方加沈香名沈香飲子治四時傷寒傷風傷
濕傷食大人小兒皆可服
　　香附子(五兩毛/炒去)紫蘇(去根半/二兩)陳皮(二兩/)甘草(二兩/)
　　蒼术(二兩切片米/泔浸炒黄)
　右剉散毎服四錢水盞半生薑三片葱白二根煎不
　拘時候得汗為妙頭痛加川芎白芷北細辛荆芥穗
　毎服各半錢咳嗽聲重痰多涕稠加半夏苦梗烏梅
　各半錢桑白皮七寸心疼加石菖蒲半夏各半錢泄
　瀉木𤓰藿香各半錢傷濕自汗時行暴瀉生薑三片
　車前子一撮或用香附子陳皮各一兩以石器滴酒
　炒黄色為散煎熱服感寒濕日久腰脚疼行步難酒
　煎服或濕氣久留脾疼身體與手足倦怠腹脹滿或
　有氣上衝有類虚損實非虚損此主之食積腹痛泄
　瀉葱白二根烏梅一箇并吞服盧氏感應丸菉豆大
　三七粒(方見諸/積類)脚氣毎服檳榔木𤓰大腹皮枳壳木香
　各少許鹽酒水煎空心服感風宿食不化潮寒腹痛
　作瀉惡風四肢拘急生薑三片烏梅一箇葱白二根
　就服盧氏感應丸瘧疾桃柳枝七寸薤白二箇頭痛
　作惡加鹽少許男女冷氣加茱萸一撮食鹽少許婦
　人血氣加莪术茴香烏藥當歸所加量病人虚實増
　減除香附子紫蘇加厚朴桔梗藁本各四兩名和解
　散乃平和之劑隨病用之
香葛湯治四時感冒不正之氣頭痛身疼項强寒熱嘔
惡痰嗽腹痛泄瀉不問隂陽兩感或風寒濕瘴服之大效
　　紫蘇(去根/)　白芍藥　　香附子(炒去/毛)川升麻
　　白乾葛　　薄陳皮(各一/兩)白芷　　　大川芎(各半/兩)
　　蒼术(米泔浸切炒/黄色一兩)　　　　大丼草(半兩/)
　右剉散毎服四大錢水一盞半生薑三片煎熱服不
　拘時候如發熱無汗遍身疼痛加葱白二根豆豉七
　粒煎熱服得汗即解嘔去蒼术加白术數片藿香數
　葉中脘脹滿大便祕加枳實檳榔各半錢有痰加半
　夏半錢咳嗽加五味子七粒鼻塞加桑白皮三寸腹
　痛加枳壳半片去穰切泄瀉加木香二片老人産婦
　嬰兒皆可服如傷寒不分表裏以此藥導引經絡不
　致變動其功非淺如熱多口渴心煩臟腑堅或加前
　胡無汗可加麻黄汗太過加麻黄根時行寒温泄瀉
　頭疼發熱自汗大效
參蘇飲治一切發熱頭疼體痛服之皆效不必拘其所
因小兒室女尤得其宜用藥致和而且平故也痰因停
積中脘閉塞眩暈嘈煩忪悸愪㦜嘔逆不食有如氣隔
痰氣停滯闗節不利手足嚲曳筋脈攣急類乎中風食
已即吐發熱頭痛百節煩疼狀似傷寒但連日頻進此
藥以病退為期不可預止蓋本方乃集二陳湯半夏茯
苓湯枳實半夏湯也
　　人參(去蘆/)　白茯苓(去皮/)紫蘇葉　　半夏(湯洗/七次)
　　乾葛(去皮/)　前胡(去蘆各/七錢半)枳殻(去穰/麵炒)　陳皮(去白/)
　　桔梗(去蘆/)　粉草(炙半兩/各)
　右剉散毎服四錢水一盞半生薑三片紅棗二枚同
　煎熱服不拘時候發熱頭疼毎服加川芎半錢葱白
　二根咳嗽加五味子七粒桑白皮七寸煩燥麥門冬
　二十粒(去心/)痰嘔口燥咽乾烏梅一箇男子婦人虚
　勞發熱加麥門冬二十粒(去心/)氣盛或氣虚人痰氣
　上壅咽喉不利哮呷有聲氣息短急上盛下虚加木
　𤓰半錢北五味子五粒乾桑白皮七寸尋常感冒風
　寒鼻塞流清涕頭目昏重加川芎白芷各一錢葱白
　二莖疝氣初發必先增寒壯熱甚者嘔逆惡心毎用
　此藥加木香半錢寒熱必退腹痛加揚芍藥一錢
沖和散治寒温不節將理失宜乍煖脱衣甚熱飲冰坐
卧當風居處暴露風雨行路衝冒霜冷臨晨早起呼
吸冷氣久晴暴煖忽變隂寒久雨積寒致生隂濕如此
之候皆為邪厲侵傷肌膚入于腠理使人身體沈重肢
節酸疼項背拘急頭目不清鼻塞聲重伸欠淚出氣壅
上盛咽渴不利胷膈凝滯飲食不入凡此之證若不便
行解利伏留經絡傳變不已
　　蒼术(六兩/)　荆芥穗(二兩/)丼草(一兩一/錢半)
　右剉散毎服三錢水一盞半煎至八分去滓熱服不
　拘時候并滓再煎纔覺傷寒及覺勞倦亦須服之不
　問虚實老幼悉皆治之
小柴胡湯為用最多而諸家屢稱述之蓋以柴胡半夏
能利能汗凡半表半裏之間以之和解皆可用也抑不
知小柴胡非特為表裏和解設其於解血熱消惡血誠
有功焉蓋傷寒發熱一二日間解散不去其熱必至於
傷血不問男女皆然此藥内有黄芩柴胡最行血熱所
以屢獲竒功但藥性差寒用之貴能加減今推明活法
凡表發熱裏又有燥渴糞硬熱證者是為内外俱熱小
柴胡加大黄裏無熱證但發熱在表者小柴胡加桂枝
主解表可以温血所謂隂盛惡寒丼辛發散者此也大
黄主攻裏可以蕩滌血熱所謂陽盛内熱酸苦湧泄者
此也是又别其解表以温攻裏以寒之義若遇少陽本
證又無表裏證或表裏不分之證但依本方用之並不
須加減此為正訣虚者少與尤在酌量治療傷寒輒用
當歸其意蓋為調血旣不思一滯中脘二佐痰飲三泥
胃氣而血熱又非當歸之所能除惑之甚矣否則熱入
血室張氏特以小柴胡主之何哉雖然均是和解耳局
方以和解散平穏之劑為和解張氏以小柴胡差寒之
劑為和解意安在哉蓋局方和解散為尋常感冒平和
解散設也若夫熱在半表半裏旣不可汗又不可下非
小柴胡一劑孰能内和而外解之乎淋家衂血家法不
可汗亦可以此和解然而學者僅以小柴胡收效不遵
格法輕用大柴胡立意一差禍不旋踵吁可畏哉又今
人但聞小柴胡之藥多見棄而不服殊不知隂證似陽
浮熱於外用之則誤人多矣的是陽證或半表半裏用
之無不伐病所愧者醫之不審隂陽致使病家之惑聞
者但當責之於醫不當輕議於藥(方見/前)
神术散治四時瘟疫頭痛項强發熱増寒身體疼痛傷
寒鼻塞聲重咳嗽頭昏並皆治之
　　藁本(去/)　　羌活(去蘆/)　丼草(炙/)　　香白芷
　　細辛(去葉/及土)　川芎(各一兩/)蒼术(五兩米泔浸/一宿切炒)
　右剉散毎服三錢水一盞生薑三片葱白三寸煎七
　分温服不拘時侯傷風鼻塞為末葱白水清調下
二香散治四時感冒冷濕寒暑嘔惡泄利腹痛瘴氣飲
冷當風頭疼身熱傷食不化
　　紫蘇　　　陳皮　　　蒼术(各一兩/)香薷(去根/二兩)
　　香附子(二兩半/炒去毛)　　　　厚朴(去麄皮薑/汁拌炒)
　　甘草　　　扁豆(各一兩/)
　右剉散毎服四錢水一盞半生薑三片木𤓰二片葱
　白二根煎熱服外感腫滿先以此多加車前子木𤓰
　煎效
　　　相類
痰證金沸草散治增寒發熱惡風自汗寸口脈浮胷膈
痞滿氣上衝咽不得息頭不疼項不强(方見/前)
大半夏湯治膈間有寒痰
　　半夏(湯洗如法/薄切焙乾)　　　　白茯苓　　生薑(各一/兩)
　右剉散水二盞半煎至一盞去滓臨睡温呷如有熱
　痰加炙丼草一分脾胃不和去丼草入陳橘皮一分
𤓰蒂散治胷有寒痰當吐之諸亡血虚家不可與服
　　𤓰蒂(熬黄/)　赤小豆(各半兩/)
　右為末取二錢豆䜴一合湯七合煎去滓取汁和末
　頓服藥下咽便卧欲吐且忍良久不吐取三錢豆湯
　二合和服之立便吐倉卒無藥糟𤓰頓喫亦吐
稀涎散治涎結胸膈作為寒熱飲食減少
　　猪牙皂角　圓白半夏(各一兩/)
　右剉散毎服三錢水一盞半煎至七分去滓温服入
　咽便吐去涎即愈
食積治中湯治頭疼脈數發熱惡寒滿身不痛左手脈
平和名食積(方見/前)
虚人五積散人參養胃湯均可服(方見/前)
重者香蘇散取五錢水一盞半煎去滓併吞服感應丸
二七粒未效再服(感應丸方/見祕澀類)
虚煩竹葉石膏湯治惡寒身不痛頭不疼脈不緊但煩
熱名虚煩凡有熱不宜大攻之熱去則寒起止宜服
此(方見/後)
橘皮湯治動氣在下不可發汗發之反無汗心中大煩
骨節疼痛目暈惡寒食則反惡穀不得入宜服此
　　橘皮(一兩半/)丼草(炙兩/半)　人參(一分/)　竹茹(半兩/)
　右剉散毎服五錢水一盞半薑三片棗一枚煎食前服
温膽湯治虚煩(方見雜病/虚損類)
脚氣加減小續命湯治身熱肢節痛頭疼大便祕或嘔
逆但卒起脚弱為異耳名脚氣(方見風科虚證類/餘諸方見脚氣類)
通治五積散性温敗毒散性涼凡人遇些感冒對半雜
和煎服名交加散亦多驗小小感冒因風雨寒冷所襲
猝然得之正氣未耗邪氣未深用此先以助其正氣使
益壯則邪氣自當屏散若倉卒藥未能辦只以葱白連
鬚數莖豆豉一捻生薑數片水煎熱啜連進三兩盞亦
能發散若邪氣已入經絡及時行疫癘則須依經按法
表裏汗下不可差殊戒之(二方/見前)
雙解散治風寒暑濕飢飽勞役内外諸邪所傷無問自
汗汗後雜病但覺不快便可通解得愈小兒生瘡疹使
其出快亦能氣通宣而愈
　　益元散(方見中暑類/三兩半)　防風通聖散(方見風科熱/證類三兩半)
　右一處和勻名雙解散毎服三錢水一盞半生薑三片
　葱白五寸豉二十粒煎至一盞温服北方此藥大效
麻黄桂枝湯治厥隂傷寒煩滿發熱惡寒往來如瘧或囊
縮其脈尺寸俱微緩者主之若脈沈短其囊必縮急以承
氣湯下之可保五死一生承氣湯乃利陽明藥耳若病到
厥隂其勢已甚蓋陽明養宗筋為熱毒所攻乃以承氣湯
瀉其能養故利陽以救隂此猶假虞以伐虢圍魏救趙之
意也太陽病得之八九日如瘧狀發熱惡寒熱多寒少其
人不嘔清便自可一日三二度發脈微緩者為欲愈也脈微
惡寒者此隂陽俱解也以其不能得少汗出身必瘥宜服
　　桂枝(四錢/一字)芍藥　麻黄(去節/)杏仁(十二箇/去皮尖)甘草(炙各/半兩)
　右剉散毎服五錢水一盞半入生薑三片紅棗二枚煎
　八分去滓食前服
白虎湯治傷寒大汗出後表證已解心胸大煩渴欲飲水
及吐或下後七八日邪毒不解熱結在裏表裏俱熱時時惡
風大渴舌上乾燥而煩欲飲水數升者宜服之又治夏月中
暑毒汗出惡寒身熱而渴及治口中不仁背上惡寒效三陽
合病腹滿身重面垢譫語遺溺並不可汗下但少與服之效
　　石膏(一斤/)　知母(六兩/)　甘草(二兩/)
　右剉散毎服三大錢水一盞半加入粳米五十餘粒
　同煎至一盞去滓温服小兒量力少少與之或加人
　參少許同煎亦得食後服此藥立夏後立秋前可服
　春時及立秋後并亡血虚家並不可服不惡寒反惡
　熱大便不祕者亦服
大青龍湯治太陽中風傷寒脈緊發熱惡寒身疼不汗
出而煩渴或脈浮緩身不疼但重乍有輕時或傷寒見
風脈傷風見寒脈榮衛俱傷煩燥則用若脈微弱汗出
惡風者不可服之服之則厥逆筋惕肉瞤此為逆也
　　桂枝(一兩/去皮)　丼草(一兩/炙)　石膏(如半箇雞/子大碎)
　　杏仁(二十粒/去皮尖)麻黄(三兩去節湯泡/去黄汁焙乾)
　右剉散毎服五錢水一盞半生薑四片棗子一枚煎
　至八分去滓温服取汗為度若汗周身潤止後服未
　周身潤可停待相次服盡不欲汗汗多恐亡陽故也
　若汗多不止用温粉撲之(方見/後)
小青龍湯治傷寒表未解心下有水氣乾嘔發熱而欬
或渴或利或噎或小便不利小腹滿而喘者
　　麻黄(去節/)　細辛(去苗/)　乾薑(炮/)　　丼草(炙/)
　　桂枝　　　芍藥(各三兩/)半夏(湯去滑/)五味子(各二/兩半)
　右剉散毎服五錢水二盞煎食前温服虚噎去麻黄
　加熟附子一錢小便不利小腹滿加茯苓一錢喘加
　杏仁七粒去皮尖
温粉凡發汗不欲多多則亡陽宜用此粉撲之神效
　　白术　　　藁本　　　川芎　　　白芷
　右為末一兩入米粉三兩均和撲之
真武湯治傷寒數日以後發熱腹疼頭目昏沈四肢疼
痛大便自利小便或利或澀或嘔或咳並宜服之已經
汗不解仍發熱者心下悸頭眩暈肉瞤動振振欲躃地
者此由渴後飲水停留中脘所致
　　白茯苓　　白芍藥　　白术(各一兩/)熟附子(一枚/炮)
　右剉散毎服四錢水一盞半生薑五片葱六分食前
　温服小便利者去茯苓大便利去芍藥加乾薑二兩
　咳者加五味子三分細辛乾薑各二兩嘔者去附子
　毎服加生薑五片又云水飲内蓄上乘於肺為喘為
　咳因水而咳病在陽明則用小青龍湯主之病在隂
　此藥主之
桂枝二越婢湯太陽病發熱惡寒熱多寒少脈微弱者
此無陽也不可發汗宜服之(屬太/陽)
　　桂枝　　　芍藥　　　　丼草　　　石膏(六錢/搥碎)
　　麻黄(半兩湯洗去/黄汁焙乾)
　右剉散毎用五錢水一盞半生薑四片棗子一枚煎
　八分温服
小建中湯治陽脈濇隂脈弦腹中急痛服此不差者小
柴胡湯主之(方見/前)
　　芍藥(三兩/)　丼草(一兩/炙)　桂枝(去麄皮/一兩半)
　右剉散毎服五錢水一盞半生薑三片棗子一枚煎
　八分去滓下膠飴一兩許再煎化温服兼治熱多寒
　少尺脈遲榮氣不足血少故也加黄耆一兩半尺脈
　尚遲再作一劑寒傷榮甚至入弱倦昏沈(加人參黄耆/各一兩半效)
梔子升麻散治晚發傷寒三月至夏為晚發
　　梔子(十枚擘/碎蒸)升麻(一兩半/)生地黄(半斤/切碎)柴胡
　　石膏(各二兩半/)
　右剉散毎服五錢水一盞半煎八分頻服病不解更
　作頭面赤去石膏入乾葛二兩無地黄以豉代之
解肌湯治傷寒温病天行頭痛壯熱
　　葛根(一兩/)　黄芩　　　芍藥(各半兩/)丼草(炙/)
　右剉散毎服五錢水一盞半棗子一枚煎八分日三服
　三四日不解脈浮者宜重服發汗脈沈實者宜下之
漢防已湯治風温脈浮身重汗出
　　丼草(炙/)　　黄耆(蜜炙兩/各二)漢防已(四兩/)白术(三兩/)
　右剉散毎服五錢水一盞半生薑四片棗子一枚煎
　一中盞飲訖乃坐被中汗出如蟲行或被卧取其汗
白虎加蒼术湯治濕温多汗
　　知母(六兩/)　丼草(二兩/炙)　石膏(一斤/)　蒼术(三兩/)
　　粳米(三兩/)
　右剉散毎服五錢水盞半煎至八分取六分清汁温服
葛根湯治傷風頭項强急身體反張屬太陽經先因傷
風又感寒濕名痓病外證發熱惡寒與傷寒相似但其
脈沈遲弦細項背反張强硬如發癎之狀無汗惡寒名
剛痓有汗不惡寒名柔痓此藥主之(方見後有汗桂枝湯/加葛根方見傷寒類)
小續命湯治剛柔二痓有汗去麻黄加葛根(方見風科/虚證類)
大承氣湯治剛痓仰目胷滿口噤其人卧不著席脚攣
急咬齒與服得利則減極熱作痓者難治(方見/前)
敗毒散治剛痓加防風天麻黄芩全蝎各五錢生薑三
片薄荷七葉煎(方見/前)仍用加味壽星丸薑汁竹瀝湯服
累用有效(方見風邪/通治類)
附术散治傷寒手足逆冷筋脈拘急汗出不止項强直
搖頭口噤時發時止不食下泄者難治
　　附子(泡/)　　白术(各一兩/)川芎(三錢/)　獨活(半兩/)
　　桂心(二錢/)
　右剉散毎服三錢水一中盞棗子二箇煎至五分温
　服不拘時候
附子防風散治傷寒柔痓閉目合面手足厥冷筋脈拘
急出汗不止
　　白术　　　五味子　　白茯苓　　川芎
　　乾薑(炮製/剉)　丼草(炙微/赤剉)　附子(炮製臍/去皮)防風(各三分/去蘆)
　　桂心(半兩/)　柴胡(一兩半/去苗)
　右剉散毎服三錢水一盞生薑四片煎至六分去滓
　温服不拘時候
八物白术散治傷寒柔痓三日不瘥手足厥冷筋脈拘
急汗不出恐隂氣内傷
　　白术　　　白茯苓　　麻黄(去節湯/泡沸焙)五味子
　　羌活(各半兩/)良薑(一分/)　附子(泡去/皮臍)　桂心(各三/分)
　右散毎服四錢水一盞薑四片煎至五分不拘時温服
竹葉石膏湯治傷寒時氣表裏俱虚遍身發熱心胷煩
悶得汗已解内無津液虚羸少氣胸中煩滿氣逆欲吐
諸虚煩熱與傷寒相似但不惡寒身不疼頭不痛脈不
緊數不可汗下宜服
　　石膏(一兩六/錢研碎)半夏(二錢半次/湯泡七)　　　　人參(二錢/去蘆)
　　麥門冬(五錢半/去心)　　　　丼草(炙錢/二)
　右剉散入石膏末停勻毎服四錢水兩盞入青竹葉
　生薑各五片煎至盞半入粳米一百餘粒再煎米熟
　湯成去米温服不拘時侯
附子細辛湯治少隂傷寒口中和而背惡寒反熱倦怠
無汗而渴其脈尺寸俱沈而緊者
　　麻黄(去節/)　細辛　　　附子(各半兩臍/泡去皮)
　右剉散毎服四錢水一盞半煎至七分去滓食前服
　手足厥者去麻黄細辛加乾薑半兩丼草一分或口
　燥舌乾而渴宜急下之
附子湯治少隂病得之一二日口中和背惡寒者即當
炙之少隂病身體痛手足寒骨節痛脈沈者並宜服之
　　茯苓　　　芍藥(各一/兩半)　人參(一兩/)　白术(二兩/)
　　附子(一錢皮/炮去)
　右散毎服四錢水盞半煎至七分去滓温服日進三服
四逆湯治傷寒表裏俱病名兩感一日與太陽少隂俱
病頭痛口乾咽滿而渴二日陽明與太隂俱病腹滿身
熱不食譫語三日少陽與厥隂俱病耳聾囊縮而厥兩
病俱作治有先後先宜救裏臟氣内正急宜攻表救内
固宜急而表亦不可緩也救裏宜四逆湯身體疼痛清
便自調急當救表宜桂枝湯兩感傷寒古無治法惟證
治論并活人書解仲景治有先後之説皆云治有先後
者宜先救裏内纔温則可醫矣然後救表亦不可緩也
以上所論並先救裏然後救表如下利不止身體疼痛
則先救裏如不下利身體疼痛則先救表此亦謂之治
有先後也兩感病亦有可活之理而不可必也(方見/前)
人參養胃湯(方見/前)毎用四錢生薑三片棗子二枚煎吞服
來復丹(方見痼/冷類)五十粒調和隂陽其病頓瘳世無不可
治之病醫不善醫信乎
葛根湯治太陽病項背强兀兀然無汗惡寒並治三陽
合病自利
　　葛根(一兩/)　麻黄(去節/三分)　桂心　　　丼草(炙/)
　　芍藥(各半兩/)
　右剉散毎服五錢水一盞半生薑五片棗一枚煎七分
　去滓食前温服三陽合病不下利但嘔者加半夏六錢
脾約丸治太陽陽明脾約是也大便堅小便利者其脾為約
　　大黄(二兩/酒浸)　厚朴(去麄皮/)枳殻(去欀/)　白芍藥(各半/兩)
　　麻子仁(三分/另研)杏仁(一兩半/另研)
　右為末煉蜜和杵一千下丸如梧桐子大毎服二十
　丸温水下不拘時候未效加五丸十丸至五十丸下
　利後服麋粥將理
附子散治隂毒傷寒為病手足冷腰背强頭疼腹痛或
煩渴精神恍惚額與手背時出冷汗聲鄭重𤓰甲唇面
色青黑多因脾腎虚寒伏隂重感於寒所致或因服冷
藥過多心腹脹滿昏不知人
　　附子(炮去皮/臍三分)桂心　　　當歸(去尾/)　白术(各半兩/去蘆)
　　半夏(湯泡/去滑)　乾薑(各一分/炮)
　右剉散毎服三錢水二盞生薑三片煎至六分不以
　時熱服衣覆取汗
返隂丹治隂毒傷寒心神煩燥頭痛四肢逆冷面青腹
脹脈沈伏者
　　硫黄(通明五/兩别研)消石(别研/)　太隂𤣥精(各二兩/别研)
　　乾薑(炮/)　　桂心(各半兩/)附子(炮兩/半)
　右用鐵銚先鋪𤣥精次下消末各一半中間鋪硫黄
　末又將二石餘末蓋上以小盞合著熟炭火三斤燒
　令得所勿令煙出急取瓦盆合著地上四面灰蓋勿
　令煙出候冷取出研細入後藥為末同研勻米糊丸
　梧桐子大毎服二三十丸煎艾湯下頓服汗出為度
　未退乃大著艾炷灸臍下丹田氣海更不退則以葱
　㗖熨之其法亦治氣虚陽脱體冷無脈氣息欲絶不
　省人事及傷寒隂厥百藥不效其法見前
四逆湯治隂毒要藥(方見/前)
當歸四逆湯治手足厥寒脈細欲絶者亦隂毒要藥
　　當歸(去尾/)　桂枝　　　芍藥　　　細辛(各三/兩)
　　大棗(二十/五枚)　丼草(炙/)　　通草(各二兩/)
　右剉散以水八升煑二升去滓温服一升日三服内
　有久寒者加呉茱萸生薑主之
升麻湯治陽毒傷寒一二日便成陽毒或服藥吐下後
變成陽毒腰背痛煩悶不安面赤狂言或走或見鬼
或下利面赤斑斑如錦紋咽喉痛下膿血脈浮大數五
日可治七日不可治大抵宜早發汗
　　升麻(二兩/)　犀角屑　　射干　　　黄芩
　　人參　　　丼草(炙一分/各)
　右剉散毎服五錢水一盞煎至七分熱服併進三四
　服温覆汗出為度甚者大承氣湯除厚朴加木通丼
　草大腹皮桃仁各一兩以利為效(方見/前)
梔子仁湯治陽毒傷寒壯熱百節疼痛
　　梔子　　　赤芍藥　　大青　　　知母(各一/兩)
　　升麻　　　黄芩　　　石膏　　　杏仁
　　柴胡　　　丼草(各半兩/)
　右剉散毎服四錢水一盞薑三片豉二十粒煎至七
　分不拘時候服
大陷胷湯治傷寒表未解醫反下之膈内拒痛兩手不
可近短氣煩燥心中懊憹心下鞕大便不通舌燥而渴
熱實脈沈而緊又治身無大熱有水結在胸脇間者
　　大黄(半兩/)　芒硝(四兩/)　丼遂(半兩/)
　右剉散用水三盞先煎大黄至一大盞入芒消煑鎔
　下丼遂末煑一沸分二服得利止
小陷胷湯治胸結病正在心按之則痛脈浮滑者
　　黄連(一分/)　半夏(湯洗去/滑六錢)栝樓實(四分/)
　右剉散水二盞先煎栝樓至一盞半入前藥煎至六
　分去滓分二服利黄涎沫即安一方加枳實去穰黄
　芩各一分苦梗六錢累用有效
大陷胷丸治熱實結胸滿發於陽而反下之熱入因作
結胸以下之太早故也其病項强如柔痓狀下之則和
　　大黄(二兩/)　葶藶　　　杏仁(去皮/尖炒)　芒消(各三/分)
　右前二味為末將杏仁芒消合研為脂和藥取如彈
　子大一枚别研丼遂末一錢白蜜一大匕水二盞煎
　至七分頓服一宿乃下如不下更服取下為效丼遂
　性猛宜斟酌虚實入之
治結胷灸法
　　巴豆(小四粒/)黄連(七寸用/連皮)
　右為末用津唾和成膏填入臍心以艾炷其上腹中
　有聲其病去矣不拘壯數病去為度纔灸了便以温
　湯浸手帕拭之恐生瘡
枳實理中丸治寒實結胸及傷寒諸吐利後胸痞欲絶
膈髙起急痛手不得近
　　枳實(去穰/麵炒)　茯苓　　　人參　　　白术
　　乾薑(炮/)　　丼草(各等分/炙)
　右為末蜜和一兩作四丸熱湯化下渴加栝樓根下
　利加牡蠣粉各等分為末服亦可
桔梗枳殻湯治傷寒氣痞胸滿欲死
　　枳殻(去穰/麵炒)　桔梗(去蘆/)　丼草(各等分/)
　右剉散毎服五錢水一盞半煎七分食前服痰多加
　半夏生薑有熱加黄芩
三黄湯治傷寒隂證下之太早致心下痞按之軟其脈
闗上浮者主之若未解未可攻宜先隨風寒二證投桂
枝麻黄湯表解已即服此
　　大黄(蒸/)　　黄連　　　黄芩(去心/)
　右剉散毎服五錢沸湯二盞熱漬之一時久去滓分
　二服暖服或汗出惡寒加附子别煎汁入一合同服
半夏瀉心湯治心下痞滿而不痛者
　　半夏(一兩一錢/湯洗七次)　　　　黄芩(去心/)　人參(去蘆/)
　　丼草(炙/)　　乾薑(炮兩半/各)黄連(半兩/)
　右剉散毎服四錢水一盞半薑五片棗一枚煎七分
　温服或傷寒中風醫反下之下利日數十行穀不化
　腹中鳴心下痞鞕乾嘔心煩者加丼草半兩人參一
　兩名丼草瀉心湯或汗出解後胃中不和心下痞硬
　乾噎食臭脇下水鳴下利者加生薑一兩減乾薑一
　兩餘如正方名生薑洗心湯一方治痰熱心胷煩痞
　半夏丸酒蒸黄連丸合和毎服三十五丸米飲下特
　效(方見痎麻/及下痢類)
近效方治陽證結胸死無可藥者曲鱔活者十一條(即/蚯)
(蚓/也)擂爛用蜜半盞水半碗灌服無蜜用沙糖
丁香柿蒂散治欬逆(諸方並見/後第四卷)
百合知母湯治病人欲食復不能食常黙黙欲卧復不
能卧欲行復不能行有寒如無寒有熱如無熱飲食或
美或不美如强健人而卧不能行口苦小便赤藥入口
即吐利此因虚勞大病之後不平復變成此疾名百合
候此主之發汗後者服
　　百合(七枚/擘)　知母(三兩/切)
　右先以水洗百合漬一宿當白沫出去其水更以泉
　水二升煎取一升去滓别以泉水二升煎知母毎取
　一升去滓後合和煎取一升五合分温再服
滑石代赭湯治百合病下之後者
　　百合(七粒/擘)　滑石(三兩碎/綿裹)代赭(如彈子大一/枚碎綿裹)
　右先以水洗百合漬一宿當白沫出去其水更以泉
　水二升煎取一升去滓别以泉水二升煎滑石代赭
　取一升去滓後合和重煎取一升五合分温服不拘時候
雞子湯治百合病吐之後者
　　百合(七枚/擘)　雞子黄(十箇/)
　右先以水洗百合漬一宿當白沫出去其水更以泉
　水二升煎取一升去滓内雞子黄攪勻五分温服
百合洗方治百合病一月不解變成渴者
　　百合　　水一斗漬一宿以洗身已食煑餠勿以鹽䜴
𤣥參升麻湯治傷寒失下不當下而下之熱毒在胃發
斑如錦紋甚則煩燥譫語兼治喉闗腫痛
　　𤣥參　　　升麻　　　丼草(各半兩/)
　右剉散毎服五錢水一盞半煎七分去滓温服温毒
　亦能發斑也
知母麻黄湯治壞傷寒以傷寒差後經久精神不守言
語錯謬或潮熱頰赤寒熱如瘧皆由汗下不止毒在心
胞間所致也
　　知母(一兩半/)麻黄(去節/)　丼草(炙/)　　芍藥
　　黄芩(去心/)　桂心(各半兩/)
　右剉散毎服五錢水一盞半煎七分温服日三四服
　若心煩欲飲水稍稍與之
黑奴丸治傷寒調理失序醫所不治及時行疫病七日
不汗脈洪數面赤目瞪身熱煩燥狂言欲走大渴或口
噤精魄已散但心下暖斡開口灌藥下咽即活亦治陽
毒發斑
　　麻黄(去節/)　大黄(各二兩/)芒消　　　釡底煤(别/研)
　　梁塵(别研/)　小麥奴　　竈突墨(各一兩/别研)
　右為末煉蜜為丸彈子大新汲水研下一丸渴者與
　冷水盡飲之須臾當寒寒竟汗出便瘥若日移五尺
　不汗依前法服一丸差須病人大渴乃可與之不渴
　者勿服
無憂散治傷寒調理失序毒氣内結胸腹脹滿坐卧不
安日久不瘥狂言妄語大小便不通或復吐逆
　　臈月黄牛膽(以天南星為末入膽内縳令/緊當風避日懸之候乾取用)
　右為末以人參半兩煎湯七分盞調末二錢乘熱服
　遲頃更以熱人參湯投之或睡便溺下黄黑惡物是效
桃仁湯治狐惑黙黙欲眠目不瞑惡飲食面目乍赤乍
白乍黑齒無色舌上白聲哽咽乾此因大病後腸胃虚
空三蟲求食食人五臟食其喉則為惑其聲哽食下部
則為狐其咽乾當看上唇有瘡蟲食其臟下唇有瘡蟲
食其肝
　　桃仁(去皮尖/)槐子(碎/)　　艾(各一兩/)
　右剉散毎服五錢水一大盞薑三片棗二枚煎七分
　食前服之
白頭翁湯治熱利下重及欲飲水者
　　白頭翁(二兩/)黄連　　　黄柏　　　秦皮(各三/兩)
　右剉散水七升煑水二升去滓温服一升不愈更飲
　一升即效
黄連阿膠丸治同上(方見泄/瀉類)
黄連解毒湯治時疾三日已汗解或因飲酒後劇苦煩
悶乾嘔口燥呻吟錯語不得卧
　　黄連(三分/)　黄蘖(半兩/)　梔子(四枝/擘)　黄芩(一兩/)
　右剉散毎服五錢水一盞半煎取一湯盞去滓服未
　知再服進粥以此漸差外臺云凡大熱盛煩嘔呻吟
　詩語不得眠者傳此方諸人用之亦效此直解毒熱
　除酷熱不必飲酒劇者
黄連犀角湯治傷寒及諸病後内有瘡出下部
　　黄連(半兩/)　烏梅(七个/)　犀角(无則以/升麻代)木香(各一/兩)
　右剉散毎服五錢水一盞半煎七分食前服
雄黄兌散治下部䘌瘡
　　雄黄(研/)　　青箱子　　苦參　　　黄連(各二/兩)
　　桃仁(去皮尖/研一分)
　右為末以生艾搗汁和如棗核大綿裹納下部扁竹
　汁更佳無艾只用綿裹散子納下部亦得
四逆湯治傷寒寒厥或表熱裏寒下利清穀食入則吐
或大汗大吐大下之後四肢冰冷五内拘急舉體疼痛
不渴脈沈者(方見/前)
白虎湯治熱厥腹滿身重難以轉側面垢譫語遺溺手
足厥冷自汗脈沈滑裏有熱也(方見/前)
大承氣湯亦治熱厥當觀病淺深量多寡飲之(方見/前)
黄連阿膠湯治少隂病得之二三日已上心中煩不得卧者
　　黄連(一兩/)　阿膠(三分/)　雞子黄(半箇/)黄芩(一分/)
　　芍藥(半兩/)
　右剉散毎服四錢水二盞煎取一盞去滓内膠消盡
　内雞子黄攪令和温服日二服
文蛤散病在陽應以汗解之反以冷水噀之熱被寒水入
裏却不得去彌更益煩肉上粟起意欲飲水反不渴者宜
服若不差者與五苓散寒實結胸無熱證者與三物白散
　　文蛤(一兩/)
　右為散沸湯和服方寸匕湯用五合
三物白散治寒實結胸無熱證者(屬太陽/)
　　貝母(三分/)　桔梗(三分/去蘆)　巴豆(去心皮熬黑/研如脂一分)
　右為散内巴豆研和以白飲和服强人半錢匕羸人
　可減之病在膈上必吐在膈下必利不利進熱粥一
　盃利過不止進冷粥一盃身熱皮粟不解欲引衣自
　覆若以水噀之洗之益令熱却不得出當汗而不汗
　則煩假令汗出己腹中痛與芍藥三兩如上法
十棗湯太陽中風下利嘔逆表解者乃可攻之其人漐
漐汗出發作有時頭痛心下痞鞕滿引脇下痛乾嘔短
氣汗出不惡寒者此表解裏未和也宜服(方見痰/飲類)
抵當湯太陽病六七日表證仍在脈微而沈反不結胸
其人發狂者以熱在下焦小腹鞕滿小便自利者下血
乃愈所以然者以太陽隨經瘀熱在裏故也或太陽病
身黄脈沈結小腹鞕小便不利者為無血也小便自利
其人如狂者血證諦也或傷寒有熱小腹滿應小便不
利今反利者為有血也當下之不可餘藥並宜服(屬太/陽)
陽明證其人喜忘者必有畜血所以然者本有久瘀血
故令喜忘屎雖鞕大便反易其色必黒者宜此藥下之
或病人無表裏證發熱七八日雖脈浮數者可下之假
令已下脈數不解今熱則消穀喜飢至六七日不大便
者有瘀血宜服(屬陽/明)
　　大黄(一兩去/皮酒洗)蝱蟲(十箇去/翅足熬)桃仁(七粒去皮/尖搥碎)
　　水蛭(十箇熬去子杵碎水蛭入腹再生化/為害尤甚須剉折用石灰炒再熬)
　右為散作二服水二盞煎七分去滓温服
吳茱萸湯食穀欲嘔属陽明也此主之得湯反劇者屬
上焦也(屬陽/明)少隂病吐利手足逆冷煩燥欲死者或乾
嘔吐涎沫頭痛者此病主之(屬少/隂)
　　人參(一兩/去蘆)　呉茱萸(一兩六錢半/湯洗三次)
　右為散毎服四錢生薑四片棗子一枚水二盞半煎
　八分去滓分二服
苦酒湯(苦酒米/醋是也)治少隂病喉中傷生瘡不能語言聲不
出者
　　半夏(洗碎如棗/核十四枚)　雞子(一箇去黄内苦/酒著雞子殻中)
　右内半夏著苦酒中以雞子殻置刀環中安火上令
　二三沸去滓少少含嚥之不差再服
牡蠣湯治發汗多頭眩汗出筋惕肉瞤
　　白术　　　牡蠣粉(炒黄/)防風(獨莖者去蘆/頭各等分)
　右為末毎服二錢以酒調下米飲亦可日二三服汗
　止便服小建中湯(方見/前)
隂旦湯治傷寒肢節疼痛内寒外熱虚煩
　　芍藥(二兩/)　丼草(二兩/炙)　乾薑(三兩/炮)　黄芩(三兩/)
　　桂(四兩/)
　右剉散毎服五錢棗子二枚水一盞半煎八分去滓
　温服日三夜二覆令小汗
大白术湯治隂毒傷寒心間煩燥四肢逆冷
　　白术　　　附子(炮製去/皮臍)川烏頭(製同/上)桔梗(去蘆/頭)
　右為末毎服二錢水一中盞煎至六分不拘時稍熱服
囘陽丹治隂毒傷寒面青手足逆冷心腹氣脹脈候沈細
　　蓽澄茄　　木香　　　乾蠍　　　附子(炮製去/皮臍)
　　硫黄(細研/入)　呉茱萸(湯浸七次焙乾/微炒各半兩)　乾薑(一分/)
　右為末酒煑麵糊丸如梧子大毎服三十丸不計時候
　生薑湯下頻服三服復以熱酒一盞投之厚衣蓋取汗
正陽散治隂毒傷寒面青口張出氣心下硬身不熱只
額上有汗煩渴不止舌黑多睡四肢俱冷
　　甘草(一分炙/微赤剉)麝香(一錢細/研入)附子(一兩炮製/去皮尖)
　　乾薑(一分剉/炮製)皂莢(一挺去皮塗酥/炙令黄色去子)
　右為末毎服二錢水一中盞煎至五分不拘時熱服
肉桂散治傷寒服冷藥過度心腹脹滿四肢逆冷昏沈
不識人變為隂毒
　　肉桂(去麄皮/)髙良薑(剉/)　厚朴(去皮薑汁/炙令香熟)
　　白术　　　木香(各三分/)人參(去蘆頭/)赤芍藥
　　陳橘皮　　附子(炮製去/皮臍)前胡(去蘆頭/)當歸(各一/兩)
　　呉茱萸(半兩/炒黄)
　右剉散毎服四錢水一盞棗三枚煎六分去滓不拘
　時稍熱頻服
陽毒升麻湯治傷寒三日便成陽毒或服藥吐下之後
變成陽毒腰背痛煩悶不安面赤狂言或走或見鬼或
下利脈浮大數面赤斑斑如錦紋咽喉痛下膿血五日
可治七日不可治
　　升麻(二兩/)　犀角屑　射干　　　　黄芩
　　人參　　　丼草(各一分/)
　右剉散毎服四錢水一盞半煎至一盞去滓飲半盞
　食頃再服温覆手足出汗出汗則解不解再服
大黄散治陽毒傷寒未解熱結在内恍惚如狂
　　丼草(炙微赤/)木通(剉/)　　大腹皮(各一/兩剉)桂心(三兩/)
　　川芒消(二兩/)川大黄(兩半/剉碎)桃仁(二十一枚湯浸去皮/尖雙仁麩炒令微青)
　右剉散毎服四錢水一中盞煎至六分不拘時候温
　服通利為度
五柔丸老人虚人脚氣亡津液虚祕大便結調補三焦
　　大黄(四兩/)　前胡(一兩/)　半夏(洗七次/)蓯蓉(浸酒/)
　　芍藥　　　茯苓(去皮/)　細辛　　　當歸
　　葶藶(炒各/半兩)
　右為末煉蜜為丸如梧桐子大温水下二十丸以通
　為度
葛根橘皮湯療冬温未即病至春被積寒所折不得發
至夏得熱其寒解冬温始發肌中斑斕癮疹如錦紋而
欬心悶但嘔吐清水服此湯即靜
　　葛根　　　橘皮　　　杏仁(去皮尖/研炒)知母
　　黄芩　　　麻黄(去節/湯泡)　甘草(炙半兩/各)
　右剉散毎服五錢水一大盞煎至一中盞去滓温服
知母桂心湯治傷寒後不差朝夕有熱如瘧
　　麻黄(一兩/去節)　甘草(一兩/炙)　知母(二兩或/作一兩)芍藥
　　黄芩(各一兩/)桂心(二兩或/作一兩)
　右為散毎服四錢水一盞半生薑四片煎一盞去滓
　取八分清汁温熱服日三覆令微汗若心煩不眠其
　人欲飲水當稍稍與之令胃中和則愈
増損四物湯治少隂下利手足冷無熱候者
　　丼草(二兩/炙)　人參　　　龍骨(各二兩/)黄連
　　乾薑(各一兩/)附子(一枚炮/去皮臍)
　右剉散毎服三錢水一盞煎七分日三服不差復作
　下利腹痛加當歸二兩嘔者加橘皮一兩
化斑湯治斑毒
　　人參　　　石膏(各半兩/)萎蕤　　　知母
　　丼草(各一分/)
　右剉散毎服五錢匕水一盞半入糯米一合煎八分
　取米熟為度去滓温服
黄連橘皮湯治温毒發斑
　　黄連(四兩/去蘆)　陳橘皮　　杏仁(去皮/尖)　枳實(炙/)
　　麻黄(去節/湯泡)　葛根(各二兩/)厚朴(薑汁/炒)　甘草(各一/兩炙)
　右剉散毎服五錢水一小盞半煎至一盞去滓服下
　利當先止
陽旦湯治中風傷寒脈浮發熱往來汗出惡風項强鼻
鳴乾嘔
　　桂心　　　芍藥(各三兩/)丼草　　　黄芩(各二/兩)
　右剉散毎服五錢水一盞半棗子一枚生薑三片煎
　至一盞取八分清汁温服自汗者去桂心加附子一
　枚炮渴者去桂心加栝樓三兩利者去芍藥桂加乾
　薑三兩心下悸者去芍藥加茯苓四兩虚勞裏急者
　正陽旦湯主之煎時入膠飴為佳若脈浮緊無汗發
　熱者不可與
竹皮湯療交接勞復卵腫腹中絞痛欲絶
　　刮竹青皮一升
　右用水三升煑取一升半絞去滓分服立愈
乾薑湯療治婦人得温病雖差未復未滿一百日不可
與交合為隂易之病病必拘急手足拳皆死丈夫病以
傷婦人名為陽易速當療之可瘥滿一百日不可療也
宜服此藥
　右剉散水二盞煎六分温服汗出無解止手足伸遂愈
青竹茹湯婦人病未平復因有所動致熱氣上衝胷手
足拘急搐搦如中風狀
　　栝樓根(無黄根/者二兩)　　　　　青竹茹(刮半斤/淡竹者)
　右水二升煑取一升二合去滓温服作二三服喫立效
當歸白术湯婦人未平復因其所動小腹急痛腰胯疼
四肢不任舉身無熱發者
　　白术　　　桂枝(去皮/)　甘草(炙/)　　人參
　　黄耆(蜜炙/)　芍藥(各一分/)生薑(半兩/)　當歸(一兩/)
　　附子(一枚破分/八片去皮)
　右剉散水三升煑取一升半去滓通口服一半食頃
　再服一半温服微汗便差
知母麻黄湯傷寒差後或十數日或半月二十日終不
惺惺常昏沈似失精神言語錯謬又無寒熱醫或作鬼
祟或風疾多般治不差或朝夕潮熱煩赤或有寒熱似
瘧都是發汗不盡餘毒在心胞絡間所致
　　知母(一兩/)　麻黄(去節/)　丼草(炙/)　　芍藥
　　黄芩(各半兩/)桂枝(去皮半兩盛暑中/可加桂枝作一分)
　右剉散毎服五錢水一盞半煎八分去滓温服半日
　可相次二三服温覆令微汗若心煩不眠欲飲水當
　稍稍與之令胃中和即愈未汗再服
應手方治傷寒舌出寸餘連日不收
　以梅花腦子為末摻舌上應手而收當用五錢病方愈
白术散治傷寒氣脈不和増寒壯熱鼻塞腦悶涕唾稠
粘痰咳壅滯或冒涉風濕增寒發熱骨節煩痛或中暑
嘔吐眩暈及大病後將理失宜食復勞復病證如初悉
主之又五勞七傷氣虚頭眩精神恍惚睡卧不寧肢體
倦怠潮熱盜汗脾胃虚損面色萎黄飲食不美口吐酸
水臟腑滑泄腹内虚鳴反胃吐逆心腹絞痛久瘧久痢
及膈氣噎塞上氣喘促坐卧不安或飲食所傷胸膈痞
悶腹脇䐜脹婦人産前産後血氣不和霍亂吐瀉氣
厥不省人事並宜服之常服避四時不正之氣及山
嵐瘴疫
　　白芷　　　丼草(炙/)　　青皮(去白/)　白茯苓(去/皮)
　　桔梗(去蘆/)　山藥　　　香附子(以上各三/兩去毛)
　　乾薑(半兩/)　白术(去蘆/一兩)
　右剉散毎服二錢水一盞薑三片棗一枚木𤓰一片
　紫蘇葉二三皮煎七分食前服若吐瀉入白梅煎喘
　加桑白皮杏仁傷寒勞役入薄荷膈氣木通三寸麝
　香少許中暑嘔逆入香薷産前産後血氣不和入荆
　芥霍亂入藿香氣厥入鹽煎服
又方白术散治傷寒雜病一切吐瀉煩渴霍亂虚損氣
弱保衰老及治酒積嘔噦
　　白术　　　茯苓(去皮/)　人參(各半兩/)丼草(兩半/炙)
　　木香(一分/)　藿香(半兩/)　葛根(一兩/)
　右為末白湯調服二錢煩渴加滑石二兩甚者加薑
　汁續續飲之
蜜煎温法陽明病自汗出若發汗小便自利者此為津
液内竭屎雖鞕不可攻之當須自欲大便宜蜜煎導而
通之若土𤓰根及大猪膽汁皆可為導
　右蜜四兩銅器中微火煎之稍凝如飴狀攪之勿令
　焦著欲可丸捻作鋌如指許長二寸當熱時急作令
　頭鋭内穀道中以手急抱欲大便時乃去之
猪膽汁方
　右以大猪膽一枚瀉汁和法醋少許以灌穀道中如
　一食須當大便
蜜漬柏皮治口瘡舌潰爛
　右以大蘖去麄皮蜜漬一宿合之吞汁勿絶差或用
　蜜炙焦黄色研為末毎服半錢摻
灸法初得病或先頭痛身寒熱或濇濇欲守火或腰背
　强直面目如飲酒狀此傷寒初得一二日但烈火灸
　心下三處第一處去心下一寸名巨闕第二處去心
　下二寸名上管第三處去心下三寸名胃管各炙五
　十壯然或人形大小不同恐寸數有異可繩度隨其
　長短寸數最佳取繩從心頭骨名鳩尾頭度取臍孔
　中屈繩取半當繩頭名胃管又中屈半繩更分為二
　分從胃管向上度一分即是上管又上度取一分即
　是巨闕大人可炙五十壯小兒可三壯亦隨其年炙
　之大小以意斟量也若病者三四日以上宜先灸胷
　上二十壯以繩度鼻正上盡髪際中屈繩斷去平便
　從髪際入髪中炙繩頭名曰天聰又炙兩􁀙顬穴在
　耳前動處又灸内風池穴在項後髮際陷中又灸肝
　腧穴在第九推下兩旁相去各一寸半百壯餘處各
　二十壯又灸太衝穴在足大指末節後二寸或一寸
　半陷中三十壯神驗
　
　
　
　
　
　
　
　
　
　世醫得效方卷一
欽定四庫全書
　世醫得效方卷二
　　　　　　　　　　　　元　危亦林　撰
　　大方脈雜醫科
　　　傷風
桂枝湯治足太陽膀胱經傷風脈陽浮而隂弱陽浮者
熱自發隂弱者汗自出濇濇惡寒洒洒惡風翕翕然發
熱鼻鳴乾嘔又太陽證宜汗其人失血及下利則頻與
服使體潤漐漐連日當自解
　　桂枝(去皮/)　芍藥(各三兩/)甘草(一兩/)
　右剉散毎服二錢水一盞半生薑三片棗一枚擘破
　共煎至七分去滓温服不拘時惟冬春初可行自春
　及夏至以前可加黄芩半兩夏至以後加知母半兩
　石膏二兩或升麻半兩若病人素虚寒者不用加减
　無汗者不宜服之
杏子湯治足陽明胃經傷風惡食口苦咽乾腹滿微喘
發熱惡風自汗嗜臥身重小便難潮熱而噦其脈浮弦
長而數悉主之
　　杏仁(去皮尖/)半夏(湯去滑/)五味子(各三/錢半)芍藥
　　桂心　　　細辛　　　乾薑　　　大黄(蒸/)
　　甘草(炙各/三錢)　茯苓(四錢/)
　右剉散毎服四錢水一盞半煎至七分去滓食前服
柴胡加桂湯治足少陽膽經傷風四五日身熱惡風頸
項強脇下滿手足温口苦而渇自汗其脈陽浮隂弦或
發汗多亡陽譫語可以此和其榮衛通具津液自愈
　　柴胡(一兩/三錢)　半夏(湯去滑字/四錢一)　　　　甘草(炙一錢/一字)
　　芍藥　　　黄苓　　　人參　　　辣桂(各半/兩)
　右剉散毎服五錢水一盞半薑五片棗一枚煎至七
　分去滓空心温服
桂枝芍藥湯治足太隂脾經傷風自汗咽乾腹滿自利
不渇四肢倦怠手足自温其脈弦大而緩者
　　桂心(半兩/)　白芍藥(三兩/)
　右挫散每服五錢鹽水一盞半薑五片棗一枚煎七
　分去滓温服腹痛甚者加大黄一兩
桂附湯治足少隂腎經傷風胸滿心煩咽喉痛自汗腰
疼連胻骨酸痛嘔吐涎沫頭痛其脈沈弦者
　　附子(生去/皮臍)　桂心　　　乾薑　　　芍藥
　　甘草(炙/)　　茯苓　　　桃仁(去皮尖麪/炒各一兩)
　右剉散每服四錢水二盞煎七分去滓食前服或咽
　喉痛加桔梗半兩
八物湯治足厥隂肝經傷風惡風而勌自汗小腹急痛
寒熱如瘧骨節煩疼其脈尺寸俱微而遲者
　　桂心　　　當歸　　　川芎　　　前胡
　　防風(各三分/)芍藥(一兩半/)甘草(炙/)　　茯苓(各半/兩)
　右剉散毎服四錢水一盞半薑五片棗三枚煎至八
　分去滓空心服
　　　傷暑
五苓散治傷暑煩渇引飲無度兼治傷風温熱表裏未
解煩渇引水水入即吐或小便不利及汗出表解煩渇
不止又治霍亂吐利黄疸瘟疫
　　澤㵼(二兩半/)桂心(一兩/)　猪苓(去皮/)　赤茯苓(去/皮)
　　白术(去蘆各一兩半/)
　右為末毎服二錢沸湯調下不拘時候服訖多飲熱
　湯汗出即愈温熱病加甘草一兩炙瘀熱在裏身發
　黄疸濃煎茵蔯湯食前服疸病發渇及中暑引飲白
　水調服小兒加白术末少許發虚熱毎料綿黄茋人
　參麥門冬去心各一兩分隂陽退實熱山茵蔯車前
　草毎服各二根止㵼加紫蘇陳米各少許薑汁半匕
　久痢加肉豆蔲五錢毎服鹽梅一枚赤痢烏梅一枚
　粟殻二枚去蔕赤膜醋炒白痢粟殻二枚製同上粟米一
　撮腹痛南木香半錢渇烏梅一箇枇杷葉二片去白
　毛糯米一撮伏暑鼻衂白茅花一把小便血以生料
　者毎服加梔子三箇車前子一撮煩熱心神恍惚朱
　砂一字燈心二十莖麥門冬二十粒去心淡竹葉十
　片車前草二根傷暑吐血白茅花一握熱瀉車前子
　一撮麥門冬二十粒去心暑濕㵼紫蘇五葉木𤓰三
　片車前子一撮傷暑頭痛濃煎葱白湯大便水瀉小
　便不利加真車前子末少許又方治燥渇去桂心加
　人參謂之春澤湯濕㵼身痛加蒼术少許秋多淫雨
　人患濕疫在冬時服之效
縮脾飲治伏暑熱煩渇燥悶乾霍亂
　　草果(去皮/)　縮砂　　　烏梅(去核兩/各一)乾葛
　　白扁豆　　生薑(切片日乾各五錢重/)
　右剉散毎服五錢水一盌煎至八分浸冷服或欲温
　欲熱亦可斟酌傷暑發熱頭目痛用以吞消暑丸方
　見後中暑類
卻暑散治冒暑伏熱頭目眩暈嘔吐㵼利煩渇背寒面
垢
　　赤茯苓(去皮/)甘草(生各/四兩)　寒食麫
　　生薑(各一斤細切/捜麫令勻)
　右為末毎服二錢新汲水調下或湯㸃服不拘時候
香薷丸治大人小兒傷暑伏熱燥渇瞀悶頭目昏眩胸
膈煩滿嘔噦惡心口苦咽乾肢體困倦不思飲食或發
霍亂吐利轉筋並宜服之
　　香薷(去梗/)　紫蘇(去梗/)　乾木𤓰(各一/兩)丁香
　　甘草(炙/)　　檀香　　　白茯苓(去皮/)藿香(各十/兩)
　右為末蜜丸彈子大毎一丸至二丸熱水嚼下或新
　汲水化下亦得小兒半丸
桂苓甘露散治傷寒中暑冒風飲食中外一切所傷傳
受濕熱内甚頭痛口乾吐㵼煩渇喜飲冷小便赤澁大
便急痛濕熱霍亂吐下腹滿痛悶及小兒吐㵼驚風
　　茯苓(一兩/去皮)　甘草(二兩/炙)　白术(半兩/)　澤瀉(一兩/)
　　桂(半兩/去皮)　　石膏(二兩/)　寒水石(二兩/)滑石(半兩/)
　　猪苓(半兩/)
　右為末毎服三錢温湯調下新水亦得生薑湯尤良
　小兒毎服一錢
六和湯治心脾不調氣不升降霍亂轉筋嘔吐泄瀉寒
熱交作痰喘咳𠻳胸膈痞滿頭目昏痛肢體浮腫嗜臥
倦怠小便赤澁并傷寒隂陽不分冒暑伏熱煩悶或成
痢疾中酒煩渇不食婦人胎前産後並宜服之
　　人參　　　　縮砂　　　甘草(炙/)　　杏仁(去皮/尖)
　　半夏(湯炮七次/各三兩)白扁豆(薑汁/略炒)赤茯苓(去皮/)藿香葉(拂去/塵)
　　木瓜(各二兩/)　香薷(去梗/)　厚朴(薑汁兩/各四)
　右剉毎服四錢水一盞半生薑三片棗子一枚煎至
　八分去滓不拘時候服
冷香飲子老人虚人伏暑煩燥引飲無度惡人疲倦服
凉藥不得者
　　草果仁(三兩/)附子(炮去/皮臍)　橘紅(各一兩/)甘草(炙兩/半)
　右剉散毎服一盌水二盌生薑十片煎半盌去滓沈
　冷旋旋服不拘時
潑火散傷暑煩燥發渇口乾及治血痢婦人熱崩
　　青皮(去白/)　赤芍藥　　黄連(去鬚/)　地榆(各等/分)
　右為細末毎服一錢冷水調下如蓄熱而氣血妄行
　加甘草等分
枇杷葉散治中暑伏熱煩渇引飲嘔噦惡心頭目昏眩
或隂陽不和致成霍亂吐利轉筋煩燥
　　枇杷葉(去毛炙半兩/)　　香薷(三兩/)　白茅根
　　甘草(炙/)　　麥門冬(去心/)乾木𤓰(各一兩/)
　　陳皮(去白焙/半兩)丁香　　　厚朴(去皮薑汁/炙各半兩)
　右剉散毎服五錢水一盞半生薑三片煎服煩燥沈
　冷服如脾虚感暑嘔吐不食以此藥煎去滓吞消暑
　丸六十粒立効體本虚嘔吐昏倦手足冷除茅根麥
　門冬加附子炮用
香薷散治臟腑冷熱不調飲食不節或食腥膾生冷過
度起居不節或露臥濕地或當風取凉而風冷之氣歸
於三焦傳於脾胃脾胃得冷不能消化米榖致令真邪
相干腸胃虚弱飲食變亂於腸胃之間致吐利心腹疼
痛霍亂氣逆有心痛而先吐者有腹痛而先利者有吐
利俱發者有發熱頭痛體疼而復利吐虚煩者或但吐
利心腹刺痛者或轉筋拘急疼痛或但嘔而無物出者
或四肢逆冷而脈欲絶或煩悶昏塞而欲死者此藥悉
能主之
　　香薷(去梗/四兩)　厚朴(去麄皮切碎/薑汁炒令黄)　　　白扁豆(各二/兩)
　右剉散毎服五錢水一盞酒一分同煎七分去滓水
　中沈冷連喫二服立效不拘時候治中暑復傷風搐
　搦不省人事者宜先服蘇合香丸候其甦省却以此
　藥加黄連羌活各一錢暑濕腫滿香蘇散合和加生
　薑三片木𤓰二片車前草二根伏暑頭疼小便澁濁
　加山茵蔯車前草各二根霍亂吐利加木瓜二片藿
　香少許生薑三片傷暑腹痛加陳大蓼三寸陳壁土
　一指頭大木瓜二片臟腑有熱便血加黄連厚朴枳殻
　烏梅各一錢小便血加瞿麥穗一錢車前子一撮燈
　心二十莖感暑濕手足繾痛痺冷合和香蘇散毎服
　四錢薑三片木𤓰二片陳大蓼三寸煎服留滓再加
　葱葉橘葉竹葉陳大蓼各一握水一斗煮七分先薫
　後洗立效脚氣作痛行步艱辛毎料加入木𤓰羌活
　炒蒼术枳殻去穰陳皮半夏甘草各一兩成十味毎
　服加生薑三片葱白二根脾胃不和嘔逆惡心冒暑
　心腹脹滿去羌活加藿香烏梅各一錢壯熱大渇肚
　皮熱或五心熱加燈心二十莖麥門冬去心白茅根
　各一錢淡竹葉十片晩禾根凈洗一握四時感冒嘔
　泄亦合和香蘓散毎服四錢加生薑五片木𤓰二片
　諸熱毒小便赤濁毎服四錢加車前子黄連去鬚各
　一錢則清利以上皆温服暑月煩燥潮熱甚加茵蔯
　車前草各二莖苦竹葉十片山梔子三枚擘破心胸
　煩燥只依本方宜淸前血冷服暑月潮瀉亦加烏梅
　車前子一錢陳米一撮暑月虚人腹痛嘔血加丁香
　白术炮附子木𤓰各半錢生薑五片亦名六和湯解
　暑和脾胃加人參陳皮白术白茯苓黄茋木𤓰甘草
　毎料各一兩亦名十味香薷散傷暑單有頭痛正方
　加山茵蔯多服取效以上並熱服常服消暑健脾或
　為末煉蜜為膏酒服亦妙(陳大蓼須用家園種/者江邉赤蓼則不用)
小黄龍湯治伏暑發熱作渴嘔吐惡心及年深暑毒不
差
　　黄連(一斤/去鬚)　酒(二升半/)
　右將黄連以酒煑乾為度焙為末用麫糊丸如梧子
　大毎服三十丸熟水吞下又治傷酒過度臟毒下血
　或泄瀉米飲下食前日二服酒及熱物過度吐血茅
　花湯下
來復丹治上盛下虚裏寒外熱伏暑泄瀉如水及治中
暑(方見後痼冷類/)
小柴胡湯治傷暑外熱内渴於内更加生薑三片烏梅
一箇麥門冬三十粒去心煎服不拘時候(方見前傷寒/陽證類)
竹葉石膏湯治伏暑内外熱熾煩燥大渇(方見前傷/寒通冶類)
二陳湯治傷暑復感冷及内傷生冷嘔吐(方見前飲類/)
濯執散治傷暑迷昏及泄瀉霍亂作渇立效亦能解諸
毒
　　白礬　　　五倍子　　烏梅(去核/)　甘草(各一/兩)
　右為末入飛羅麫四兩拌勻毎服二錢新汲水調下
　雖平日不敢飲冷者服之不妨真有竒效為丸如彈
　大隂乾冷水調下亦可
通苓散治傷暑潮熱煩渴小便不利(方見後/泄瀉類)
　毎服三錢水一盞半燈心二十莖麥門冬二十粒去
　心淡竹葉十片車前穗五莖煎不拘時候服渇甚晚
　禾根少許白茅根五莖枇杷葉二皮去白毛蜜塗微
　炙煎服
　　　傷濕
香蘇散加蒼术川芎白芷木𤓰對合各用四錢生薑三
片煎服日近逺年傷濕倦弱如虚損多服取効(方見前/傷寒和)
(解/類)
黄耆建中湯治傷濕鼻塞身痛
　　黄耆(㣲炙/)　辣桂(各二兩/)甘草(炙二兩/)白芍藥(六/兩)
　右挫散毎服三錢薑四片棗一枚煎食前服
不換金正氣㪚治傷濕益脾順氣加茯苓一兩生薑毎
服三片(方見後時疫類/)
术附湯治傷濕大小便自利(方見後中濕類/)
茵陳湯治濕氣瘀熱發黄小便秘澁渇引水漿
　　茵陳(一兩半/)大黄(半兩/)　小紅梔子(十枚/)
　右剉散毎服三錢水煎服
腎著湯治身重腰冷痺如坐水中形如水狀及不渇小
便自利飲食如故病屬下焦從身勞汗出衣裹冷濕
而得之腰以下冷痛腰重如帶五千錢
　　甘草(炙/)　　白术(各二兩/去蘆)乾薑(炮/)　　茯苓(各四兩/去皮)
　右剉散毎服四大錢水一盞半煎十分去渣食前服
滲濕湯治坐臥濕地或為雨露所襲身重脚弱闗節重
疼發熱惡寒或小便秘澁大便飡泄或汗出衣裏濕漬
得之腿膝或腫小便利反不渇
　　蒼术(米泔/浸)　白术(去蘆/)　甘草(炙各/二兩)　乾薑(炮/)
　　茯苓(各四/兩)　陳皮　　　丁香(各半兩/)
　右剉散毎服四錢用水一盞半生薑三片紅棗一枚
　煎至七分去渣温服或腹膨腰脚重滯(青木香丸熟/水下兼服方)
　(見諸/疝類)
𤓰蒂搐鼻法治傷濕鼻塞頭疼爪蒂不以多少㕮咀為
細末口含水搐一字許入鼻中流出黄水即效
　　　中寒
附子理中湯治五臓中寒口噤四肢強直失音不語
　　大附子(炮去/皮臍)人參　　　乾薑(炮/)　　甘草(炙/)
　　白术(各等/分)
　右為剉散毎服四大錢水一盞半煎七分去渣不以
　時服口噤則斡開灌之
薑附湯治中寒卒然暈倒或吐逆涎沫狀如暗風手脚
攣搐口噤四肢厥冷或復燥熱
　　乾薑(炮/)　　附子(炮去皮臍各一兩/)
　右為剉散毎服四錢水盞半煎七分去渣食前服入
　肝加木𤓰入肺加桑白皮入脾加白术入心加茯苓
　隨證加之挾風加防風兼濕多加白术筋脈牽急加
　木𤓰肢莭疼痛加桂心人參白术各等分仍須暖室
　添衣被火等圍護
　　　中暑(又名中暍/)
大黄龍丸治中暑眩暈不知人身熱惡寒頭疼狀如傷
寒或往來寒熱煩燥渇甚嘔吐泄瀉常服去暑毒分隂
陽
　　硫黄　　　消石(各一兩/)雄黄(通明者/)滑石
　　白礬　　　寒食麫(四兩/)
　右為末滴水為丸如梧桐子大毎服五丸至七丸漸
　加至二十丸新汲水下昏塞不知人事以水化開灌
　之中暑忌得冷此藥却以冷水下之乃熱因寒用疑
　者釋之
益元散治中暑身熱嘔吐熱瀉赤痢癃閉澁痛利小便
益精氣通九竅六府消畜水止渇除煩熱心燥百藥酒
食等毒解疫癘及兩感傷寒及婦人下乳催生兼吹乳
乳癰孕婦莫服
　　白滑石(六兩/)甘草(一兩炙/)
　右為極細末毎服三錢蜜少許温水調下無蜜亦得
　日三服欲冷新汲水調下發汗煎葱白豆豉湯并三
　四服此藥解散暑熱多服無害有益
消暑丸治中暑煩渇暈眩寒熱煩燥悶亂或似欲絶者
　半夏(一斤湯洗/七次去滑)　　　　茯苓(去皮/)　　甘草(生各/半斤)
　右為末薑汁麫糊為丸如梧桐子大毎服三十丸新
　汲水下中暑為患藥下即甦夏中常服止渇利小便
　若痰飲停滯中脘不快頭眩喜嘔薑湯吞下(正名生/料消暑)
　(丸/)
皂莢湯治中暑不省人事
　　猪牙皂莢(一兩/燒灰)　　　　甘草(一兩/㣲炒)
　右為細末毎服二錢温熱水調下
來復丹(方見後痼冷類/)治中暑昏迷霍亂吐瀉毎服五
(原缺/)
　
　
　
　
　
　
　　白术(半兩去蘆/)
　苦酒三盞煎一盞䪺服不能飲酒以水代日三服夜
　一服
甘草附子湯治中濕小便不利大便自利
　　附子(炮一箇七錢浄者/)　甘草(炙各/一兩)　辣桂(去麄皮/二兩)
　右剉散毎服三錢水一盞半薑七片煎食前微温服
　汗出加防風悸氣加茯苓各二錢
　　　四氣兼中
附子湯治五臓中風寒手足不仁口面喎斜昏暈失音
眼目瞤動牙車𦂳閉不得轉動
　　附子(泡去/皮臍)　桂心(各半兩/)細辛(去苗/)　防風(去义/)
　　人參(去蘆/)　乾薑(炮六錢/各)
　右剉散毎服四錢水一盞半薑五片棗一枚煎七分
　食前服或為末酒調二錢服
防風湯治中風挾暑卒然暈倒面青黑四肢緩弱喜伸
欠口喎斜四肢不仁好笑
　　防風(去义/)　澤瀉　　　桂心　　　杏仁(麵炒去/皮尖)
　　乾薑(炮/)　　甘草(炙等分/各)
　右剉散毎服四錢水一盞半煎七分食前服
生附白术湯治中風濕昏悶恍惚脹滿身重手足緩縱
漐漐自汗失音不語便利不禁
　　附子(生去/皮臍)　　乾薑(各半兩/)　白术(一兩/)
　　甘草(炙兩/一)
　右剉散毎服四錢水一盞半煎七分食前服
附子麻黄湯治寒濕所中昏暈緩弱或腰背强急口喎
斜語音混濁心腹䐜脹氣上喘不能動轉
　　附子(炮去/皮臍)　麻黄(去節/湯洗)　　白术(去蘆/)　乾薑
　　甘草(炙/)　　人參(各等分/)
　右剉散毎服四錢水一盞半煎七分食前服
苓术湯治冒暑遭雨暑濕鬱發四肢不仁半身不遂骨
節離解緩弱不收或入浴暈倒口眼喎斜手足嚲曵皆
濕温類也
　　附子(炮去/皮臍)　茯苓　　　白术　　　乾薑(炮/)
　　澤瀉　　　桂心(各等分/)
　右剉散毎服四錢水一盞半煎七分食前服
　　　四氣相感
麻黄白术湯治寒濕身體煩疼無汗惡寒發熱者
　　麻黄(去節/三兩)　桂心(二兩/)　甘草(炙兩/一)　杏仁(二十粒/去皮尖)
　　白术(四兩/去蘆)
　右剉散毎服四錢水一盞半煎七分食前温服
桂枝附子湯治風濕相摶身體煩疼掣痛不得屈伸汗
出短氣小便不利惡風不欲去衣或身微腫
　　桂枝(去皮/四兩)　白术(去蘆/)　附子(炮去皮臍/各三兩)甘草(炙兩/二)
　右剉散毎服四錢水一盞半薑五片棗二枚煎
　七分空心温服或大便祕則去桂小便不利悸
　氣加茯苓三兩痺加防已四兩腹痛加芍藥四
　兩
防已黄耆湯治陽風濕寒脈浮緊細身重汗出惡風并
治風水脈浮身重不渇
　　防已(四兩/)　黄耆(四兩/去蘆)　甘草(炙兩/二)　白术(三兩/去蘆)
　右剉散毎服五錢水盞半薑五片棗二枚煎七分去
　滓空心服喘者加麻黄一兩胃中不和加芍藥二兩
　氣上衝加桂一兩有陳寒加細辛一兩服後當如蟲
　行皮中從腰下如水後坐被上又以被遶腰以温下
　微汗瘥
白术茯苓乾薑湯治伏暑中風濕煩渇引飲心腹疼燥
悶口乾面垢洒洒惡寒淅淅惡風微汗饑不能食者
　　白术(去蘆/)　乾薑　　　茯苓　　　細辛
　　桂心　　　乾葛　　　甘草(炙/)　　橘皮
　　烏梅　　　豆䜴
　右等分為末毎服二錢白湯㸃下
茯苓白术湯冒暑毒加以著濕或汗未乾即浴皆成暑
濕
　　茯苓　　　乾薑(炮/)　　甘草(炙/)　　白术
　　桂心(各一兩/)
　右剉散毎服四錢水一盞半煎七分食前服
萎蕤湯治風温兼療冬温及春月中風傷寒發熱頭眩
痛咽喉乾舌強胸内疼痛痞滿腰背拘急
　　葛根　　　麻黄(湯泡焙乾/  去莭)　　　　甘草(炙/)
　　白薇　　　川芎　　羌活　　　杏仁(各半兩/去皮尖)
　　石膏(一兩/碎)　萎蕤(三分/)　青木香(一分/)
　右剉散毎服五錢水一盞半煎七分食前服青木香
　冬用一兩春半兩渇加栝樓根二片
　　　痎瘧
風證加減桂枝湯治先熱後寒煩燥自汗惡風名温瘧
　　石膏(四兩半/)知母(一兩半/)甘草(炙兩/半)　桂枝(一兩/)
　　粳米(一合/)
　右剉散毎服四錢水一盞半煎七分未發前進三服
白术散治傷風不留經絡與衛氣相併病以日作寒熱
交煎
　　麻黄(去莭/)　白术(去蘆/)　茯苓　　　桂心(各一/兩)
　　陳皮　　　青皮(去白/)　桔梗(去蘆/)　白芷
　　甘草　　　半夏麯　紫蘇　　　烏梅(各三分/去核)
　　乾薑(半兩/)
　右剉散毎服四錢水二盞薑三片棗二枚煎七分當
　發日空心一服臨發一服尤妙亦治時疫
寒證五積散治體虚作瘧先寒後熱寒則湯火不能温
熱則冰雪不能冷惡寒無汗(方見傷寒隂證類/)
養正丹(見痼/冷類)薑附湯附子理中湯(並見中/寒類)總治寒瘧
暑證香薷散治但熱不寒隂氣孤絶陽氣獨發少氣煩
寃手足熱而欲嘔兼渇(方見傷暑類/)
　一方加黄連毎料二兩名黄連香薷散治暑瘧獨熱
　燥煩大渇引飲小便不利或背寒面垢毎服加燈心
　二十莖麥門冬去心二十粒淡竹葉七皮車前草二
　根晩禾根一握㯽榔一箇刀切煎不拘時候
小柴胡湯治傷暑發瘧熱多寒少或但熱不寒咳嗽煩
渇小便赤毎服加生薑三片烏梅一箇麥門冬二十粒
去心地骨皮少許煎温服不拘時候熱盛大腑不通加
大黄枳殻各一錢一服立效(方見傷寒陽證類/)
清脾湯治癉瘧脈來弦數但熱不寒或熱多寒少膈滿
能食口苦舌乾心煩渇大小便黄赤大腑不利
　　青皮(去白/)　厚朴(去麄皮/薑汁炒)白术(去蘆/)　草果仁
　　柴胡(去蘆/)　茯苓(去皮/)　半夏(湯洗/七次)　黄芩
　　甘草(炙各/等分)　或加人參亦可
　右剉散毎服四錢水盞半薑五片煎七分不拘時温
　服
消暑丸治傷暑發瘧痰多煩悶眩暈毎服五十丸淡薑
湯吞下(方見中暑類與前/藥相兼多服取效)
濕證术附湯治寒熱身重骨節煩疼脹滿濈濈自汗喜
嘔因汗出復浴濕舍皮膚及冒雨濕所致
除濕湯治同上(二方見中濕傷濕類/除濕湯即滲濕湯)
五苓散治傷濕小便不利發瘧(方見傷暑類/)
食證二陳湯治傷食發瘧痰多
　　陳皮　　　半夏(製五兩/各)白茯苓(三兩/)甘草(炙兩/一)
　右剉散毎服三錢薑五片烏梅一箇煎服寒多者加
　草果熱多加前胡青皮檳榔縮砂白豆蔲之類隨意
　增減
小清脾湯治胃瘧發作有時先覺伸欠乃作寒慄鼓振
頥頷中外皆寒腰背俱痛寒戰既已内外皆熱頭疼如
破渴欲飲冷或痰聚結胸中煩滿欲嘔或先熱後寒先
寒後熱寒多熱少寒少熱多或寒熱相半或但熱不寒
但寒不熱或隔日一發一日一發或三五日一發者悉
主之
　　厚朴(製同前/四兩)烏梅(去核/)　半夏(湯去滑/)青皮
　　良薑(各二兩/)草果(去皮/一兩)　甘草(炙兩/半)
　右剉散毎服四錢水二盞薑三片棗一枚煎七分去
　滓未發前併三服忌生冷油膩時果此藥温脾化痰
　治胸膈痞悶心腹脹滿噫醋吞酸自可常服
紅丸子治食瘧食積氣滯腹脹
　　京三稜(水浸軟切片/)　　蓬莪术(煨/)　青皮(去白/)
　　陳皮(去白兩/各五)胡椒　　　乾薑(炮三兩/各)
　右為末米醋煑米粉糊丸梧桐子大礬紅為衣毎服
　五十丸淡薑湯下或二陳湯下(方見/前)
七情四獸飲治五臟氣虚喜怒不節勞逸兼并致隂陽
相勝結聚痰飲與衛氣相摶發為瘧疾
　　人參(去蘆/)　白术(去蘆/)　白茯苓(去皮/)甘草
　　橘紅　　　半夏　　　草果(去皮/)　烏梅(去核/)
　　紅棗　　　生薑
　右等分剉散毎用半兩以鹽少許淹少時厚皮紙褁
　水濕慢火煨香熟取出用水二盞煎未發前服
痰瘧枳梗半夏湯除痰下氣治胸脇脹滿寒熱嘔噦心
下堅痞短氣煩悶痰逆惡心飲食不下
　　桔梗　　　陳皮(去白/五兩)　半夏(湯洗七/次五兩)枳實(炒兩半/二)
　右剉㪚毎服二錢水一中盞生薑五片烏梅一箇煎
　至七分温服不拘時候
半夏丸治瘧咳𠻳涎盛痞滿煩悶咽膈不利嘔吐不利
神思昏憒心忪面熱並皆治之
　　半夏(十六兩湯洗去滑/薑汁淹一宿)　白礬(八兩/枯過)
　右為末生薑自然汁為丸梧桐子大毎服三十丸至
　五十丸食後臨卧淡薑湯吞下
瘴瘧附子湯治瘴瘧經久不瘥止氣羸弱身熱如火極
寒極熱連日方醒發時沈著枕簟不能擡身戰掉不堪
便溺飲食俱不便
　　附子(二枚一枚生去皮臍一枚/炮去皮臍鹽水浸各一兩)
　右剉散毎服三錢水一盞半生薑七片紅棗七枚煎
　至七分去滓攤冷就吞靈砂丹五十粒或百粒未效
　再以七棗湯吞黄芽丹二十粒仍服黑錫丹以墜痰
　亦可回元氣凡有此瘧但當守續真元沈虚熱為法
小柴胡湯治挾嵐嶂溪源蒸毒之氣自嶺以南地毒苦
炎燥濕不常人多患此其狀血乗上焦病欲來時令人
迷困甚則發燥狂忘亦有啞不能言者皆由敗血瘀心
毒涎聚於脾所致於此藥中加大黄枳殻各五錢(方見傷/寒類)
地龍飲治瘴瘧諸瘧大熱煩燥
　　生地龍(三條研/細末)
　右入生薑汁薄荷汁生蜜各少許新汲水調下如熱
　熾加腦子少許服效
觀音丸取下暑毒瘴氣毒
　　圓白半夏(生/)烏梅肉　　川巴豆(不去/油)母丁香
　已上各十枚兼右為末薑汁麵糊丸如麻子大上下
　以厚紙蓋貼有油又再易紙毎服五丸臨卧冷水下
勞瘧芎歸鱉甲散治表裏俱虚真元未復疾雖暫止小
勞復來
　　當歸　　　川芎　　　白茯苓(去皮/)青皮(去白/)
　　陳皮(去白/)　半夏(湯洗/七次)　鼈甲(去裙醋/炙黄)芍藥(各二/錢半)
　右剉散毎服三錢薑五片棗二枚烏梅一箇水煎不
　以時服熱多加柴胡寒多加草果少許
瘧毋消癖丸治彌年經吐汗下榮衛虧損邪氣伏藏脇
間結為癥癖腹脇堅痛
　　芫花(炒/)　　朱砂(研等分/各)
　右為末煉蜜丸如小豆毎服十丸濃煎棗湯下去癖
　須用芫花大㦸破水之劑下後即與養胃湯(方見傷/寒隂証)
　(類/)
熱瘧八正散治瘧發則心煩臉赤聲叫煩燥極熱欲冷
地上臥及冷漿加牛黄燈心白竹青煎即效(方見積/熱類)
白虎湯治熱瘧表裏俱熱時時惡寒大渇口舌乾燥加
人參二錢(方見傷寒通治類/)
虚瘧分利順元散治虚怯人患瘧未可進常山等藥者
　　川烏(一兩/)　附子(一兩兩/或二)南星(二兩/)　木香(别剉五/錢旋入)
　右除木香不見火三味各一半去皮生用即三生飲
　一半炮熟即順元散合和切片毎服四錢生薑十片
　棗七枚水一盞煎至七分當發前一日及當發之日
　早晨連進二三服以化去痰諺云無痰不成瘧又半
　生半熟乃能分解隂陽也
四將軍飲治瘧作時仆厥撼掖不醒是中心抑鬱隂陽
交戰所致先依灸法後仍服此藥
　　附子(一兩/)　訶子(四箇/)　陳皮(四箇/全者)　甘草(四寸/)
　右剉散毎服四錢水二盞生薑七片棗七枚煎至七
　分初服或不納再進則漸能嚥四服盡頓愈更不
　復作
七棗湯治五臟氣虚隂陽相勝作為痎瘧不問寒熱先
後與夫獨作疊間日悉主之
　　附子(一枚炮製以鹽水浸再泡如此/凡七次至七次不浸去皮臍)
　右剉散水一椀生薑七片棗七枚煎至八分當發日
　空心温服仍吃棗子四五枚
理脾飲治脾臟不和瘧疾瀉利腹痛下部無力體重足
痿脚下痛飲食中滿四肢不舉此方極驗
　　橘皮(主用/)　甘草(炙/)　　厚朴(去麄皮一兩/薑汁炒)
　　羌活　　　防風　　　肉豆蔲　　白茯苓(各二/錢半)
　　川芎(半兩/)　吳茱茰(一錢/去梗)
　右剉散毎服二錢水一盞煎至八分空心食前服
菓附湯治脾寒瘧疾不愈振寒少熱面青不食或大便
溏泄小便反多訶
　　草果仁　　附子(炮去皮臍/各等分)
　右剉散毎服半兩水二盞薑七片棗一枚煎至七分
　温服不拘時候
黑錫丹治冷痰作瘧(方見痼冷類/)
冷附湯治瘧疾無過是痰實痞塞不通脾胃弱虚熱在
上停於胸膈不得入於臟腑所以五更冷服乃使藥下
達壯脾胃去痰實除虚熱降心氣屢用屢效
　　附子(重九文一兩/炮去皮臍)
　右切作片分二服水二大盞生薑十片煎至一盞隔
　夜煎下用薄綿覆盞面露一宿五更初冷服
久瘧丁香煑散患瘧經年不安黄痩飲食减少雖有時
歇三兩日或勞力或吃少毒物相犯寒熱立至多服效
(見嘔/吐類)
大已寒丸治瘧久不愈毎發則極寒極熱瘧退汗如雨
生薑枳實煎湯服一服不作(方見泄瀉類/)
橘皮煎丸治久瘧扶虚理脾胃(方見痼冷類/)
通治瘧疾隂陽交爭寒熱互作用藥須半生半熟半冷
半熱乃收十全之功
草果平胃散治脾虚作瘧不問寒熱先後飲食不進宜
服
　右以生料平胃散四兩加入草果大腹皮㯽榔青皮
　各二兩剉碎相和勻每服五錢水一盞半薑三片棗
　二枚煎七分空心多服收效
人參養胃湯治寒多熱少或但寒不熱頭痛惡心胸滿
啘􁩱身體疼痛(缺/)　　寒面色青白不進飲食脈來弦
數毎服生薑七片棗二枚多寒加炮附子(方見傷寒/隂證類)
小柴胡湯與養胃湯合和名加減清脾湯寒多熱少多
用養胃湯熱多寒少多用柴胡湯寒熱均則平用生薑
桃柳枝地骨皮紅棗煎多服取效
藿香正氣散治瘧徧身腫滿加草果縮砂一兩(方見傷寒/隂證類)
小柴胡湯與五苓散合和名柴苓湯治傷風傷暑瘧大
效毎服薑三片麥門冬二十粒去心地骨皮少許煎温
服(方見傷寒熱證類/五苓散方傷暑類)
柴胡桂薑湯治瘧或有寒者但寒不熱者亦治久不愈
者
　　北柴胡(四分/)桂心(一分半/)黄芩(一分半/)栝樓根(二/分)
　　牡蠣(杵碎炒/)甘草　　　乾薑(各一分/)
　右剉散毎服五錢水一盞半煎八分温服
加味二陳湯毎服四錢薑五大片加旋覆花四錢煎日
四服不拘時候久瘧有效虚弱人菓附湯兼服(方見前/)
截瘧勝金丸治一切瘧病發作有時葢因外邪客於臟
腑生冷之物内傷脾胃或先寒後熱先熱後寒或寒多
熱少或寒少熱多或但熱不寒或但寒不熱或連日不
發或間日而發或發後三五日再發寒則肢體顫掉熱
則舉身如火頭痛惡心煩渇引飲氣喘急口苦咽乾背
膂痠疼腸鳴腹痛或痰聚胸中煩滿欲嘔並皆治之
　　㯽榔(四兩/)　常山(酒浸煎/焙一斤)
　右為末水麫糊為丸梧桐子大毎服三十丸於發前
　日晩臨卧用冷酒吞下便睡不得喫熱物茶湯之類
　至四更盡再用冷酒吞十五丸忌食一切熱羮湯粥
　食牛間可食温粥至晩方可食熱忌一切生冷魚腥
　等物
又方川恒山二兩為末雞卯二箇取漬為丸(治證服餌/一如上法)
露星飲
　常山一味細剉每用五錢半酒半水煎去滓於當空
　以薄綿封葢椀露至天微明時取盪温服些小嘔泄
　無妨
辰砂丸治瘧之為苦異於諸疾世人治之不過用常山
砒霜之類發吐取涎而已雖安所損和氣多矣有人病
瘧半年前人方術用之略盡皆不能效服此遂愈
　　辰砂(有牆壁/光明者)阿魏(真者兩/各一)
　右研勻和稀米糊丸如皂角子大空心濃煎人參湯
　下一丸瘧之為病雖在忌醫之列但體認得所因真
　的按方用藥無不切效(一方用白茯苓甘草各三錢/分三服水一盞煎臨發時䪺)
　(服自/效)
又方生薑四兩連皮搗爛止用自然汁納明日當發隔夜
　安排將紗片遮葢露一宿五更初攪動澄者一上吞
　吃或有痰吐任之即安或微利亦安
灸法大椎在第一椎下䧟中宛宛中灸三七壯至四十
　九不止或灸第三骨節亦可
　大陵穴在掌後兩骨間灸三壯立效
　噫譆二穴在肩膊内廉第六椎兩傍三寸其穴抱肘
　取之灸二七壯至一百壯止
　凡灸瘧必先問其病所發之先先尋穴灸之亦可
針法於十指近甲梢針出血及看兩舌下(有紫腫紅筋亦/須針去血效)
　　　痰病
順元散治暴患痰厥氣虚身微冷面淡白昏悶不知人
事(方見風科虚證類/)
星香飲治暴患痰厥氣盛身熱面赤(方見中風熱証類/)
單方治暴患痰厥不省人事
　右用生清油一盞灌入喉中須㬰逐出風痰立愈
　　　眩冒
白薇湯治乎居無苦疾忽如死人身不動揺黙黙不知
人目閉不能開口噤不能言或微知人惡聞人聲但如
眩冒移時方寤此由已汗過多血少氣併於血陽獨上
而不下氣壅塞而不行故身如死氣過血還陰陽復通
故移時方寤名曰鬱冒亦名血厥婦人多有之
　　白薇　　　當歸(各一兩/)人參(去蘆/半兩)　甘草(一分/)
　右剉每服五大錢水二盞煎至一盞去渣温服不拘
　時
倉公散
　　𤓰蒂　　　藜蘆　　　礬石(煅/)　　雄黄(各等/分)
　右為細末少許吹入鼻中得嚏為度此藥能起死人
　　　卒厥尸厥
追魂湯治卒厥暴死及主客忤鬼擊飛尸奄忽絶氣不
覺口噤
　　麻黄(去節/三兩)　杏仁(去皮尖二百五十箇/)甘草(炙兩/一)
　右為剉散每服四錢水一􁑭半煎七分去渣灌之通
　治諸感忤或口噤拗口不開去齒下湯入口活不下
　分病人髮左右提搦肩引之藥下漸甦令服盡取效
　千金有桂心二兩金匱云寸脈沈大而滑沈則為實
　滑則為氣實氣相摶血氣入臓則死入胃則愈若卒
　厥唇口青身冷為入臓即死身和汗出則愈
内鼻散治尸厥脈動而無氣氣閉不通靜而若死名卒
厥
　　菖蒲(去毛/)
　為末毎用二字内兩鼻中吹之令入仍以桂末安於
　舌下
硫黄散治尸厥奄然死去四肢逆冷不省人事腹中氣
走如雷鳴
　　焰硝(半兩/)　硫黄(一兩/)
　右二件細研如粉分作三服每服用好酒一大盞煎
　覺焰起傾於盞内葢候温灌與服如人行五里又進
　一服不過三服即安
又方附子七錢炮熟去皮臍為散分作二服每服用酒
三盞煎至二盞温服
又方生薑自然汁半盞酒一􁑭煎令百沸灌二服却用灸
灸法頭上百㑹穴四十九壯兼臍下氣海丹田穴三百
壯覺身體温煖即止
　　　沙證
艾湯試沙證江南舊無今所在有之原其證古方不載
所感如傷寒頭痛嘔惡渾身壯熱手足指末微厥或腹
痛悶亂須㬰能殺人先濃煎艾湯試之如吐即是
　右用五月蠶退紙碎剪安椀中以碟葢之以百沸湯
　泡艾椀許仍以别紙封褁縫良久乗熱飲之就臥
　以厚被葢之汗出愈
又近時多有頭額上及胸前兩邉有小紅㸃在於皮膚
者却用紙撚成條或大燈草微蘸香油於香油燈上㸃
燒於紅㸃上焌爆者是又名水傷寒却用樟木煎湯服
或葱頭湯汗出愈如腹痛不止又用針於兩手十指近
甲梢針出血即愈
鹽湯吐法治心腹絞痛冷汗出脹悶欲絶俗謂攪腸沙
今攷之此證乃名乾霍亂此亦由山嵐瘴氣或因饑飽
失時隂陽暴亂而致急用鹽湯吐法此法救人不一
　右用鹽半錢許以熱湯數椀泡鹽令患人盡服連致
　數椀不得住手方可却以雞羽埽咽喉間即時吐所
　吃鹽湯盡出即時愈
又法治沙證但用苧麻蘸水於頸項兩肘臂兩膝腕等
處戛掠見得血凝皮膚中紅㸃如粟粒狀然後葢覆衣
被吃少粥湯或葱頭湯或清油生葱茶得汗即愈此皆
使皮膚腠理開發鬆利誠不藥之良法也
又法兩足墜痛亦名水沙(可於兩顋曲腕内兩筋兩/骨間刺出血愈名委中穴)
　　時疫
十神湯治時令不正瘟疫妄行感冒發熱或欲出疹此
藥不問隂陽兩感風寒並宜服之
　　川芎　　　甘草(炙/)　　麻黄(去根/)　乾葛
　　升麻　　　赤芍藥　　白芷　　　陳皮
　　香附子(炒毛/去)紫蘇(各四兩/)
　右剉散毎服三錢水盞半薑五片煎七分去渣熱服
　不以時候如發熱頭痛加連鬚葱白中滿氣實加枳
　殻煎
不換金正氣散治四時傷寒瘴疫時氣頭痛肚熱腰背
拘急五勞七傷山嵐瘴氣寒熱往來五膈氣噎咳嗽痰
涎行步喘乏或霍亂吐瀉臟腑虚寒下痢赤白並宜服
之
　　厚朴(去皮薑/汁炒)藿香　　　甘草　　　半夏
　　蒼术(米泔浸/)陳皮(各等分/)
　右剉散每服三錢水一􁑭半生薑三片棗二枚煎八
　分去渣食前稍熱服忌生冷油煎毒物不伏水土宜
　服之常服進飲食調脾胃一方加白茯苓
桂枝黄芩湯治風疫脈浮數而不弱頭項疼腰脊痛發
熱惡風逓相傳染(缺/)
　
　
　
　
傷寒證候頃刻傳變傷寒治法繩尺謹嚴非可以輕心
視之也其間種類不一條例浩繁是固難矣至於隂極
發燥熱極發厥隂證如陽陽證如隂脚氣似乎傷寒中
暑似乎熱病與去蓄血一證上熱下冷乍閧乍寒甚至
四肢發厥昏迷悶絶凡此等類尤當審思而明辨之若
疑似未别體認未明姑且試探切不可妄投決病之劑
方匕雖微死生係也謹之哉
　　　傷寒篤證
揺頭直視形如烟熏心絶　唇肳反青四肢多汗肝絶
　反目直視狂言遺尿腎絶　汗出髪潤喘而不休肺
絶　環口黧黒柔汗發黄脾絶　汗出如油喘促無已
水漿不下形體不仁命絶　大發濕家汗則成痓熱而
痓不治　發濕温汗身青面變耳聾不語曰重暍不治
　發風温汗必譫語並不治　發風濕中濕汗並逆
發動氣汗不治　發少隂汗九竅出血曰下厥上殞不
治　發少陽汗則譫語發汗只在頭面不至遍身鼻衂
不止者逆　發汙不至足者逆　諸逆發汗劇者言亂
目眩並不治　當汗無汗服麻黄數劑七日汗不出者
不治　汗出如珠不流不治　汗出如油口噤肉戰呻
吟喘促不治　汗後嘔吐水藥不入口者逆　熱病脈
燥盛而不得汗不治　汗後不為汗衰復大熱脈躁疾
狂言不食曰隂陽交不治　忽冒昧無脈服藥提汗解
則生若無汗脈不至者不治　少隂厥逆無脈服藥通
脈其脈漸續則生暴出則不治　下利厥逆無脈灸之
脈不回身不温微喘不治　少隂四逆下利惡寒而拳
發躁無脈不治　下利日十餘行其脈反實者逆　少
陽陽明合病下利脈長大而弦曰負不治　陽病見隂
脈不治　發斑屬陽見隂脈不治　代脈不治　吐血
衂血脈反浮大而牢不治　隂易陽易脈離經外腎腫
腹中絞痛手足拳攣不治　欬逆上氣脈散者不治
譫語脈反沈微四肢厥冷不治　脈隂陽俱虚熱不止
者不治　七八日以上發大熱難治　舌本爛熱不止
者逆　下利發熱或汗不止厥不止並不治　下利發
熱厥逆燥不得眠不治　譫語直視或喘滿或下利並
不治　譫語屬陽見隂證者逆　傷寒脈乍疎乍數不
治　發斑先赤後黯面色黧晦不治　發斑大便自利
不治　發黄而變黒不治　口乾舌黒不治　口張目
陷不治　張口出氣乾嘔骨骸熱痛者逆咳逆不止者
不治　心下痞悶上氣喘麄者逆　霍亂喘脹煩燥不
治　誤下温家額汗喘促或小便不利大便自利不治
　頭汗内外闗格小便不利此為陽脱不治　腹滿欬
逆不得小便不治　腹大滿而下泄不治若脈洪緊而
滑尤可慮　臟結如結胸舌白胎隂筋引臍腹痛時時
下利不治　結胸證具加煩躁不治　臓厥七八日發
厥膚冷煩燥下利無時暫安不治　少隂吐利厥逆煩
燥不治(悶/)　　　利反能食者曰除中不治　四肢厥
逆臍下絞痛石硬眼定者逆　厥隂脣青舌卷黒而耳
聾囊縮不治　頭連腦痛甚手足俱寒不治　隂毒陽
毒過六七日不治　兩感難治　狐惑咽乾聲啞脣瘡
不治　赤斑五救其一　黒斑十救其一　尋衣摸空
者逆
　
　
　
　
　
　
　
　
　世醫得效方卷二
欽定四庫全書
　世醫得效方卷三
　　　　　　　　　　　　元　危亦林　撰
　　大方脉雜醫科
　　　諸氣
縮砂香附湯調中快氣治心腹刺痛利三焦順臟腑
　　香附子(炒去毛/十兩)　　　烏藥(去心/五兩)　　　粉草(炒/二)
　　(兩/)　　　縮砂(去殻二兩/)
　右為末每服二錢紫蘇葉三皮鹽少許沸湯調下不
　拘時候大便氣秘橘皮湯下亦名寛氣湯
沉香降氣湯治陰陽壅滯氣不升降胸膈痞塞心腹脹
滿喘促短氣乾噦煩滿咳𠻳痰涎口中無味嗜卧減食
又治胃痺留飲噫醋聞酸脇下支結常覺妨悶及中寒
欬逆脾濕洞泄兩脇虚鳴臍下撮痛皆能治之患脚氣
人毒氣上衝心腹堅滿肢體浮腫者尤宜服之常服開
胃消痰散壅思食
　　香附子(炒去毛/一十兩)　　　　沉香(四錢六分/不見火)
　　縮砂(去殻十/二兩)　　　　　粉草(炒兩/三)
　右為末每服一錢入鹽少許沸湯㸃服凌旦霧露空
　心服食去邪惡氣使無瘴疫
木香檳榔圓疎導三焦寛利胸膈破痰逐飲快氣消食
　　木香(不見火/)檳榔　　　枳殻(麩炒/)　杏仁(去皮/尖麩)
　　(炒/)　　　　青皮(去白兩/各一)半夏麯　　皂角(去白/酥炙)
　　郁李仁(去皮兩/各二)
　右為末别以皂角四兩用漿水一椀搓揉熬膏更入
　熟蜜少許和圓如梧桐子大每服五十圓食後生薑
　湯下
歸氣湯治氣不升降胸膈痞滿心腹刺痛不進飲食
　　沉香　　　木香　　　丁香(並不/見火)　白薑(炮/)
　　川練子肉(炒/)肉桂(去皮不/見火)陳皮(去白/)　當歸
　　甘草(炙/)　　附子(一箇十二錢/者炮去皮臍)　　　縮砂
　　益智(炒去殻/各)葫蘆巴(炒/)　白术　　　舶上茴香
　　(炒/)　　　　豆蔲(麫褁煨/各一兩)
　右剉散每服三錢水一盞紫蘇三葉木𤓰四片鹽少
　許煎服
木香流氣飲調順榮衞通流血脉快利三焦安和五臟
治諸氣痞滯不通胸膈膨脹口苦咽乾嘔吐少食肩背
走注刺痛及喘急痰𠻳面目虚浮四肢腫滿大便秘結
水道赤澁又治憂思大過怔忪鬱積脚氣風濕聚結腫
痛喘滿脹急不寧
　　陳皮(去白/一斤)　青皮(去白/)　紫蘇(去皮梗/)甘草
　　厚朴(去麄皮/薑汁製)香附(炒去毛/各半斤)木通(去節/四兩)　大腹皮
　　丁皮　　　檳榔　　　肉桂(去麄皮/不見火)藿香葉
　　蓬莪木(煨切/)草果仁　　木香(不見火/各三兩)麥門冬(去/心)
　　人參(去蘆/)　白术(去蘆/)　乾木𤓰　　石菖蒲(刮/去)
　　(毛/)　　　　赤茯苓(去黑/皮)川白芷(各二/兩)半夏(一兩/湯洗)
　　(七次/倍乾)
　右剉散毎服四錢水一盞半生薑三片紅棗二枚煎
　至七分去渣熱服如傷寒頭痛纔覺得疾入連根葱
　白三寸煎服升降陰陽汗出立愈如臟腑自利入粳
　米煎婦人血氣癥瘕入艾醋煎不拘時候
秘傳降氣湯治男子婦人上熱下虚飲食過度致傷脾
胃酒色無節耗損腎元水火交攻陰陽關隔遂使氣不
升降上熱則頭目昏眩痰實嘔逆胸膈不快咽喉乾燥
飲食無味下弱則腰脚無力大便秘澁裏急後重臍腹
冷疼若治以涼則脾氣怯弱腸鳴下利治以温則上焦
壅熱口舌生瘡及脚氣上攻與久痢不瘥宜先服此藥
却以所主藥治之氣壅耳聾泛熱咽疼亦效
　　五加皮(半兩酒浸半/日炒黄色)　　枳殻(一兩湯浸/去穰麩炒)
　　柴胡(去毛蘆/洗一兩)骨碎補(燎去毛兩/剉炒半)　　　地骨皮(半/兩)
　　(炒/黄)　　　　桔梗(半兩色/炒黄)桑白皮(二兩/剉炒)陳皮(一兩/炒黄)
　　(色/)　　　　訶子(炮取肉/半兩炒)甘草(一兩/炒)
　　半夏(半兩生為末生薑自/然汁為餅再碎炒)草果(去皮膜半兩/淨洗炒黄)
　右剉散和勻以椀盛就飯甑上蒸一伏時傾出攤令
　冷收之每服二錢紫蘇三葉生薑三片水一盞同煎
　七分食後通口服痰欬加半夏麯心肺虚每料加人
　參茯苓一兩上膈熱加北黄芩五錢下部大叚虚加
　少許炮附子煎如使附子多加生薑婦人血虚加當
　歸一兩煎
蘇子降氣湯治中腕不快心腹脹滿陰陽壅滯氣不升
降胸膈噎塞喘促短氣乾噫煩滿欬嗽痰涎口中無味
嗜卧減食宿寒留飲停積不消脅下支結常覺妨悶專
治脚氣上衝心腹堅滿肢體浮腫有妨飲食
　　蘇子(淨炒/)　半夏(洗七次半/各二兩)　　　　甘草(炙/)
　　前胡(去蘆/)　厚朴(去麄皮薑汁製/各一兩)　　陳皮(去白/一兩)
　　川當歸(去蘆半/一兩)　　　　肉桂(去麄皮見火/一兩不)
　右剉散每服二錢至三錢水一大盞生薑三片煎至
　七分去渣温服不拘時常服消痰飲散滯氣進飲食
　體虚痰喘加人參一錢北五味子七粒鹽梅一箇杏
　仁七粒去皮尖紅棗二枚煎虚煩加知母人參每料
　各一兩
分心氣飲治男子婦人一切氣不和或因憂愁思慮或
因酒色過傷或臨食憂煩或事不遂意以此不足留滯
不散停於胸膈不能流暢致使心胸痞悶脇肋脹滿噎
塞不通噫氣吞酸嘔噦惡心頭目昏眩四肢倦怠面色
萎黄口苦舌乾飲食減少日漸羸痩或大腸虚秘竝皆
療之常服升降陰陽調順三焦消化滯氣進美飲食此
方獨清而疎快常服大效
　　紫蘇(莖葉俱/用四兩)羌活　　　半夏(湯洗/七次)　肉桂(去皮/)
　　青皮(去白/)　陳皮(去白/)　大腹皮　　桑白皮(炒/)
　　木通(去皮節/)芍藥　　　甘草(炙/)　　赤茯苓(各一/兩)
　右剉散每服三錢水一盞生薑三片棗二枚燈心十
　莖取七分去渣温服氣秘每服加枳殻去穰栗殻蘿
　蔔子皂角子各半錢咳嗽不利加人參一錢五味子
　七粒桔梗一錢氣滯腰疼加木𤓰二片枳殻一錢半
　水氣面目浮腫加車前子麥門冬去心甜葶藶子木
　𤓰澤㵼猪苓去皮每料各一兩又名小流氣飲
推氣圓治三焦痞塞氣不升降胸腹滿悶大便澁小便
赤黄
　　檳榔　　　枳實　　　陳皮　　　黄
　　大黄　　　黑牽牛(炒等分/各)
　右為末生薑自然汁煮糊圓如梧子大每服三四十
　圓淡薑湯下
神保圓治諸氣刺痛流入背膂及脇下諸藥不能治
　　木香　　　胡椒(各一錢/)全蝎(七枚/)　巴豆(十箇/去皮)
　　(心/研)
　右為末湯和蒸餅圓麻子大朱砂為衣每服五粒心
　膈痛柿蔕燈心湯下腹痛柿蔕煨薑湯下血痛炒薑
　醋湯下肺氣甚者白礬蛤粉各三分黄丹一分同研
　為末煎桑白皮糯米飲調三錢下小喘桑白皮糯米
　飲下腎氣脇下痛茴香酒下
五香連翹湯治壯盛人胸膈痞塞氣不升降百藥不效
服之奏功必矣(方見瘡腫雜證類/)
神仙九氣湯治九氣膈氣風氣寒氣熱氣憂氣喜氣驚
氣怒氣山嵐瘴氣積聚堅牢如盃心腹刺痛不能飲食
時去時来發則欲死
　　川薑黄　　　甘草　　香附子(各等分/)
　右為末每服一大錢入鹽少許百沸湯㸃空心服立
　效
賺氣散治心胸痞悶腹脇虚脹飲食減少氣不宣通及
傷寒兩脇刺痛攻心
　　京三稜　　蓬莪荗(煨熟兩/各五)　　　　白术(三兩/)
　　木香(半兩/)　枳殻(去白麩炒/一兩)
　右剉散每服二錢水一盞生薑三片煎至六分食前
　温服用砂糖少許壓下
參附正氣散治陰陽不和臟腑虚弱頭目昏胘腹脇刺
痛嘔逆惡心飲食不進氣虚盜汗咳嗽上喘四肢厥冷
腰背酸疼脾虚泄㵼脾腎俱損精血傷竭氣短脉沉耳
乾焦黑面黄體痩怠惰多困小便頻數小腸氣痛霍亂
吐㵼及卒中風氣昏亂不常大病尫羸倦弱姙娠失調
理産后虚損長久服之大能補虚正氣調理氣血固腎
消痰
　　人參　　　木香　　　白豆蔲(各二/錢半)川芎
　　乾薑　　　甘草　　　藿香　　　茯苓
　　黄蓍　　　當歸(去尾/)　丁香　　　桂心
　　陳皮　　　白芷　　　縮砂仁　　青皮(各半/兩去)
　　(白/)　　　　白术　　　附子(炮/)　　半夏麯(各/七)
　　(錢/)
　右剉散毎服半錢生薑五片棗二箇煎服(此方屢/有竒效)
破兠圓治受瘴結成氣塊腹中不能消散服之立效
　　蓽撥(一兩/)　大黄(一兩各生用/)
　右為末入生麝香少許煉蜜為圓如梧子大每服三
　十圓空心冷酒下或温冷湯下日三服
灸法凡上氣冷發腹中雷鳴轉呌嘔逆不食灸太衝穴
　在足大指本節後二寸陷中不限壮數從痛至不痛
　不痛至痛止心腹諸病堅滿煩痛憂思結氣心痛吐
　下食不清炙太倉穴在心下四寸胃脘下一寸
　臍下攪痛流入陰中發作無時此冷氣炙關元百壮
　穴在臍下三寸及炙膏肓二穴
　短氣不語炙大椎隨年壮又灸肺腧百壮臍孔中二
　七壮乏氣灸第五椎下隨年壮
　　　中氣
蘇合香圓治中氣雖不見方書所載然暴喜傷陽暴怒
傷陰憂愁失意氣多厥逆往往多得此疾便覺涎壅于
關緊急若作中風用藥非惟不相當多能死人昔有一
婦人因憂戚中忽然氣厥牙噤涎潮里醫作中風用藥
以大通利藥下之大泄數行一夕而卒可不戒之如遇
此證急化蘇合香圓四五粒灌之便醒然後隨其調理
無不痊愈
　　蘇合香油(一兩入安/息香膏内)　　薫陸香(一兩研/)
　　青木香(剉/)　白术(去蘆/)　丁香　　　白檀香
　　朱砂(研飛/水)　沉香　　　香附子(炒毛/去)烏犀(鎊屑/)
　　蓽撥　　　安息香(􁀙為末用无灰/酒一升熬膏)　麝香(研/)
　　訶黎勒(煨/)　龍腦(研上各一兩/已)
　右為末入研藥勻用安息香膏并煉白蜜和劑每服
　旋圓如梧子大取井花水温冷任意下四圓老人小
　兒可服一圓温酒化服亦得並空心服之用蠟帋裹
　一圓如彈子大緋絹袋盛當心帶之一切邪神不敢
　近
獨香湯治中氣閉目不語四肢不收昏沉等證
　　南木香(不拘多少/)
　右為末冬爪子煎湯調下痰盛加南星為散生薑煎
木附湯治中寒中氣之候四肢厥逆口噤牙關緊急痰
涎壅盛如中風状者
　　白术(一兩/去蘆)　綿附子(炮去皮臍薄切片/一兩半)甘草(炙兩/二)
　右剉散每服三錢水一盞薑十片煎取八分去滓後
　調蘇合香圓二粒併進二服或氣短頭暈手足厥逆
　未退者可進養正丹三十粒至百粒竒效不拘時服
囘陽湯治中氣脉弱大叚虚怯等證
　　川烏(生去/皮臍)　附子(生去皮臍/各半兩)　　　　乾薑(炮錢/二)
　　青皮(去穰/一兩)　益智仁(去殻/一兩)
　右剉散每服三錢薑七片紅棗一枚煎服或入少木
　香不拘時候
八味順氣散中風亦當間服此藥中氣者尤得其宜
　　白术(炒/)　　白茯苓(去皮/)青皮(去白/)　白芷
　　陳皮(去白/)　天台烏藥　人參(去蘆兩/各一)甘草(灸兩/半)
　右剉散每服三錢水一大盞煎至七分温服不拘時
　候
　　　諸疝
風寒證烏頭桂枝湯治風寒疝腹中痛逆冷手足不仁
身體疼痛灸刺諸藥不能療及賊風入腹攻刺五臟拘
急不得轉側發作呌呼陰縮悉主之
　　大烏頭(一枚實者去皮尖蜜壹/大盞煎減半出湯切洗)　　　肉桂(去麄/皮)
　　芍藥(各三錢三字/)　　　甘草(炙分半/二)
　右剉散每服四錢水一盞半生薑五片大棗三箇入
　前煎烏頭蜜半合同煎至七分盞去渣食前服一法
　用附子一箇不使烏頭為蜜附湯
寒證倉卒散治寒疝入腹心腹卒痛及小腸膀胱氣痛
刺脾腎氣攻攣急極痛不可忍屈伸不能腹中冷重如
石白汗出
　　山梔子(四兩過/燒半)　　　　附子(一枚/炮)
　右剉散每服二錢水一盞酒半盞煎至七分入鹽一
　捻温服即愈暑證香薷散加瞿麥木通每服四錢食
　鹽少許煎服
生料木香勻氣散治寒疝作痛和氣
　　丁香　　　檀香　　　木香(各一兩/)甘草(炙兩/四)
　　縮砂(去殻/二兩)　白豆蔲仁　沉香(各一兩/)藿香(去土/四兩)
　右剉散每服二錢水一盞半生薑三片紫蘇葉五皮
　食鹽少許煎熱服不拘時候或為末炒茴香鹽酒調
　亦可
七情聚香飲子治七情所傷遂成七疝心腹脹痛痛
引腰脇連背不可俛仰
　　檀香　　　木香　　　乳香　　　沉香
　　丁香(並不/見火)　藿香葉(去土兩/各一)
　　𤣥胡索(炒去/皮)片子薑黄(洗/)川烏(炮去/皮犬)　桔梗(去蘆/剉炒)
　　桂心(不見火/)甘草(炙半兩/各)
　右剉散每服四錢水一盞半生薑七片紅棗一枚煎
　至七分去渣温服不拘時候
熱證加味通心飲治腎與膀胱實熱小腸氣痛小腑不
通
　　瞿麥穗　　木通(去皮節/)梔子(去榖/)　黄芩
　　連翹　　　甘草　　　枳殻(去穰/)
　　川練子(去核各/等分)
　右剉散毎服五錢水一盞半燈心二十莖車前草五
　莖同煎空心温服
八正散治腎氣實熱脉洪數小腹外腎肛門俱熱大小
便不利作痛毎服四錢燈心二十莖枳殻半斤去穰煎
食前温服熱盛加淡竹葉二十皮(方見秘結類/)
虚冷五積散治體虚膀胱小腸氣作痛不可忍每服五
錢生薑三片鹽炒茱茰五粒茴香一撮葱白五寸煎空
心熱服(方見前傷寒陰證類/)
蟠葱散治男子婦人脾胃虚冷氣滯不行攻刺心腹痛
連胸脇膀胱小腸腎氣又婦人血氣刺痛並皆治療
　　蒼术(泔浸一/宿切焙)甘草(炙四兩/各)延胡索(一兩/半)官桂(去皮/)
　　乾薑(炮一兩/各)縮砂(去殻/)　丁皮　　　檳榔(各二/兩)
　　蓬术(煨/)　　三稜(煨/)　　白茯苓(去皮/)青皮(去白兩/各三)
　右剉散每服五錢水一盞半入連根葱白一莖煎至
　七分空心熱服
通治荆芥散治風疝陰腎腫大荆芥穗不拘多少新瓦
上焙為末每服二錢熱酒調下效
􁴖砂圓治諸疝作痛大效
　　木香　　　沉香　　　巴豆肉(全者兩/各一)
　　青皮(不去皮/二兩)銅青(半兩/研)　􁴖砂(二錢半製/如前研)
　右以二香青皮三味細剉同巴豆漫火炒令紫色為
　度去巴為末入青砂二味研勻蒸餅和圓如梧子大
　每服七圓至十圓湯吞下空心日進二三服
奪命散治小腸疝氣
　𤣥胡索不拘多少鹽炒過入全蝎半錢為末每服一
　錢温酒調下立效
五苓散治撮聚疝氣連根葱白二寸燈心十莖鹽炒茴
香一撮川練子三箇去核煎湯調下大效傷暑濕作痛
亦效吞青木香圓亦可(方見傷暑類/)
青木香圓治膀胱疝氣腫痛及胸膈噎塞氣滯不行腸
中水聲嘔噦痰逆不思飲食常服寛中利膈
　　黑牽牛(六兩炒香/搗末三兩)　　　補骨脂(炒香/)蓽澄茄
　　檳榔(酸粟米飯裹以濕紙包兩/火中煨紙焦去飯各二)　　　青木香(一/兩)
　右為末入牽牛末令勻以清水拌和為圓如梧子大
　每服五十圓温熱水吞下
又法用二伯粒斑蝥七箇去頭足翅為末同於文武火
　上漫炒令圓子微香以磁碟蓋銚上頓在冷處少頃
　去斑蝥末取圓子每服五十圓茴香酒下
三茱圓治小腸氣痛外腎腫墜
　　山茱茰(去核/)呉茱茰(去梗/)石茱茰(去梗兩/各二)
　　川練子(一兩用斑蝥十四个去翅/觜同炒赤色去斑蝥不用)
　　破故紙(一兩七/錢炒)　　　　青皮(去白/)　青鹽(各三/兩)
　　黑牽牛(一兩/炒)茴香(炒三兩/)
　右為末醋煑麫糊圓如梧子大每服五十圓用桃仁
　十五箇炒酒送下或茴香酒亦可
失笑散治小腸氣痛婦人血痛欲死者
　　川五靈脂　　蒲黄(隔紙/微炒)
　右剉散每服二錢酒半盞水半盞煎至七分食前服
　血痛臨熟入真米醋少許未效加𤣥胡索各等分
葫蘆巴圓治大人小兒小腸氣蟠腸氣奔豚氣疝氣偏
墜陰腫小腹有形如卵上下走痛不可忍者
　　葫蘆巴(炒八/兩)茴香(去土炒/六兩)呉茱茰(湯洗七次/炒五兩)
　　川練子(炒九/兩)大巴㦸(去心/炒)川烏(炮去皮尖/各三兩)
　右為末酒煮麫糊圓如梧子大每服十五圓空心温
　酒送下小兒五圓茴香湯吞下又方加牽牛
𤣥附湯治七疝心腹冷痛腸鳴氣走身寒自汗大腑滑泄
　　𤣥胡索(炒去/皮)附子(炮去皮臍/各一兩)　　　　　木香(不見/火)
　右剉散每服四錢水一盞薑七片煎七分不拘時温服
立效散治疝氣
　　川芎　　　川練子　　青皮(去白/)　茴香(舶上/者)
　　桃仁　　　黑牽牛(炒各一兩/)
　右剉散每服二錢無灰酒一盞煎八分温服
金鈴圓治膀胱腫痛及治小腸氣陰囊腫毛間水出
　　金鈴子肉(五兩/)　　　　茴香(炒/)　　馬藺花(炒/)
　　海蛤　　　破故紙　　兔絲子　　海帶(各一/兩)
　右為末加木香丁香末各一兩糊丸梧子大酒下三十圓
去鈴圓治疝氣
　用茴香一斤以老生薑二斤取自然汁浸茴香一夜
　約薑汁盡入茴香内以好食鹽二兩同炒赤取出焙
　燥碾羅為末無灰酒煮糊圓如梧子大每日空心食
　前服三十圓或五十圓温酒米飲任下此藥專實脾
　胃以其有鹽引入下部遂大治小腸疝氣服之累有
　效尋常治疝氣藥多是疎導久而未有不為害者此
　藥用薑汁專一發散而無疎導之害所以為妙也
三增茴香圓治腎與膀胱俱虚為邪氣摶結遂成寒疝
伏留不散臍腹撮痛陰核偏大膚囊擁腫重墜滋長有
妨行步瘙痒不止時行黄水浸成瘡瘍或長恠肉累治
不痊致令腎經閉結陰陽不通外腎腫脹冷硬如石漸
漸醜大皆由頓服熱藥内攻或因兠取以至如此此藥
温導陽氣漸退寒邪補虚消疝煖養腎經能使復元應
小腸氣寒疝之疾久新不過三料第一料
　　茴香(炮上者用鹽半兩/同炒焦黄)　川練子(炮核/去)沙參(洗剉/)
　　木香(洗一兩/各)
　右為末水煮米粉稠糊圓如梧子大每服二十圓温
　酒鹽湯空心食前日進三服小病此一料可安纔盡
　可服第二料
第二料加下項藥
　　蓽撥(一兩/)　檳榔(半兩/)
　右入前藥共六味重五兩半依前法糊圓湯引圓數
　服之若病久末愈便服第三料
第三料又加下項藥
　　白茯苓(四兩𦂳小實/者去黑皮)　　黑附子(半兩炮去皮臍/秤或作一兩)
　右通前藥共八味重十兩並依前法糊圓數服之加
　至三十圓新久大病不過此三料可愈小腸氣頻發
　及三十年者寒疝漸至栲栳大者皆可消散神效
消堅圓
　　牡丹皮(去骨/)桂心(各一兩/)川烏(炮去皮尖/)
　　桃仁(麩炒黄去皮尖/别研各五錢)
　右為末酒糊為圓如梧子大每服三十圓温酒下
川練子圓治疝氣一切下部之疾悉皆治之腫痛縮小
雖多年服此藥永去根本
　　川練子(一斤淨肉黄四兩用麩一合斑毛四十九/箇同炒麩  色去麩斑  不用  四兩用)
　　(麩一合巴豆四十九粒同炒麩黄色去麩巴豆不/用  四兩用麩一合巴㦸一兩同炒麩黄色去麩)
　　(巴㦸不用色四兩用鹽一兩茴香一/合同炒黄  為度去鹽及茴香不用)
　　木香(一兩火/不見)破故紙(一兩炒香為度/)
　右為末酒糊圓如梧子大每服五十圓鹽湯下甚者
　日進三兩服空心食前
海藻圓治偏墜小腸氣效
　　海藻　　　海帶(各一兩/)斑蝥(二十八箇/去足)
　　巴豆(二十八箇去/殻完全者)
　右斑蝥巴豆二味一處生絹袋盛用好醋一碗以瓦
　銚盛四味同煑将乾去斑蝥巴豆不用只将海帶二
　味細研為末以淡豆䜴一百粒以煑藥餘醋畧浸蒸
　研為膏和末藥為圓如梧子大每服用麝香少許硃
　砂三錢乳鉢細研至無聲却入麝香再研勻為衣日
　乾以新瓦瓶收之每初服七粒二服十粒三服十五
　粒若未愈再進三兩服皆用十五粒仍用鹽炒茴香
　細嚼酒吞下空心服忌鴨子并鮓醤動氣等物久病
　三五服效此藥貴新合效速若合下稍久多服為佳
敷法治腎囊偏墜
　　牡礪(一兩/煆)　良薑(一兩/)
　右為末津唾調傳大偏處須臾如火熱著痛即安
灸法治諸氣心腹痛小腸氣外腎弔痛疝氣小腹急痛
不可忍足大拇指次指下中節横紋當中灸五壮男左
女右極妙又治疝氣偏墜
　量患人口角兩角為一折斷如此則三折成三角如
　□様以一角臍心兩角在臍之下兩傍盡處是穴左
　偏灸右右偏灸左二七壮若灸兩邊亦無害
　治腎氣外腎腫小腸氣痛腹内虚鳴灸風市穴五七
　壮灸氣海穴七壮灸臍左右各去一寸半兩穴各七
　壮灸之立效後永不發名外陵穴(風市穴在膝上外/亷五寸氣海穴在)
　(臍下一/寸半)
　　　腰痛
獨活寄生湯治風傷腎經腰痛如掣久不治流入脚膝
為偏枯冷痺緩弱之患及新産腰脚攣疼除風活血
　　獨活(二兩/半)　真桑寄生(旡則用川/續㫁代)　　杜仲(切炒/㫁絲)
　　北細辛　　白芍藥　　　桂心　　芎藭
　　防風(去蘆/)　甘草　　　　人參　　熟地黄(洗/)
　　大當歸(各二/兩)
　右剉散每服四錢水二盞煎空心服或小續命湯加
　桃仁煎氣血不和不食除地黄
五積散治寒傷腎經腰痛不可俛仰每服可加桃仁七
粒去皮尖煎疼甚或加黑牽牛少許熟炒研特效(方見/傷寒)
(陰證/類)
腎著湯治久處卑濕濕傷腎經腰重冷痛如帶五千錢
冷如水洗以熱物着痛處方少寛不渇小便自利食飲
如故虚弱人加附子或用白术芍藥官桂附子各等分
為末每服二錢酒調服(方見傷/濕類)
薑附湯治體虚傷冷腰痛加官桂製杜仲(各五錢食前服/方見中寒類)
敗毒散治風熱腰痛加續斷天麻薄荷木𤓰(各等分方見/傷寒湯證類)
舒筋散治血滯腰痛亦治閃挫
　　𤣥胡索　　當歸　　　官桂(各一分/)
　右為末每服二錢温酒調下食前服或加牛膝桃仁
　川續㫁亦效
人參順氣散治氣滯腰痛加五加皮煎服(方見風類/)或用
木香流氣飲立效(方見氣類/)
小七香圓治鬱怒憂思氣滯腰疼
　　甘松(炒一/十兩)　甘草(炒十/五兩)　香附子(炒去毛/十五兩)
　　丁香皮(十五/兩)蓬莪术(煨乗熱碎/二兩半)
　　縮砂仁(二兩/半)益智仁(炒七/兩半)
　右為圓每服五十圓橘子一錢鹽少許煎湯空心服
　或用沉香降氣湯打和勻氣散
神麯酒治閃挫腰痛
　神麯一塊約如拳大燒令通赤好酒二大盞焠酒便
　飲令盡仰卧少頃即安或用枳殻散(方見婦人類/)
　或以縮砂烏沉湯木𤓰鹽酒調熱服亦效(方見諸/氣類)
安腎圓治腎虚腰疼橘皮鹽煎湯吞加蓽薢尤佳(方見虚/損類)
青娥圓治腎虚勞力腰疼益精助陽烏髭健脚力神效
　　破故紙(四兩/炒香)杜仲(去麄皮切薑汁拌/炒去絲八兩)
　右為末用胡桃肉五十箇大蒜二十箇研膏圓如梧
　子大每服三十五圓鹽湯服虚極人十補湯吞服(方見虚/損類)
　一方加川續㫁桃仁去皮尖𤣥胡索黑牽牛炒酌量入
八味圓加鹿茸當歸木𤓰續斷治房勞傷腎腰痛鹽湯
下(方見虚/損類)
二至圓治老人虚弱人腎氣虚損腰痛不可屈伸
　　鹿角(鎊兩/二)　麋角(鎊兩/二)　附子(炮去皮臍/)
　　桂心(不見/火)　補骨脂(炒各/一兩)杜仲(去皮剉炒/絲㫁一兩)
　　鹿茸(酒蒸焙/一兩)青鹽(别研半兩/)
　右為末酒糊圓如梧子大每服七十圓空心用胡桃
　肉細嚼以鹽酒鹽湯任下惡熱藥去附子加肉蓯蓉
　一兩酒浸微炙乾用
牽牛圓治冷氣流注腰疼不能俛仰
　　延胡索　　破故紙(炒各/二兩)黑牽牛(炒二/兩)
　右為末研煨蒜為圓如梧子大每服三十圓葱酒鹽
　湯任下
趂痛圓治腰痛極效亦治關肭
　　附子(炮半/兩)　黑牽牛(一兩/)
　右為末酒糊圓如梧子大每服五十圓鹽湯食前服
熟大黄湯治打撲腰痛惡血蓄瘀痛不可忍
　　大黄　　　生薑(並切如豆/大各半兩)
　右同炒令焦黄以水一大盞浸一宿五更去渣頓服
　天明所下如雞肝即惡物也
二效方治坐立或熟睡濕地濕入腎經外腎腫腰背曲
　痛楚甚用五苓散每服二錢用坯子少許下青木香
　圓三十粒數服臟腑微動腫消腰直其痛立止
又方趂痛圓治腰臂痛
　　五靈脂　　赤芍藥(各半/兩)　　　　　川烏(一箇/)
　　没藥(四錢/)　麝香(一錢/)
　右為末酒糊圓空心温酒送下
導引法理腰背痛正東坐收手抱心一人於前據躡其
　兩膝一人後捧其頭徐牽令偃卧頭到地三起三卧
　便瘥
針灸法
　腰背痛針決膝腰句畫中青赤路脉出血便瘥
　腰痛不得俛仰者令患人正立以竹拄地度至臍㫁
　竹乃度背灸竹上頭處隨年壮灸訖藏竹勿令人知
　灸腎腧穴亦可
　　　眩暈
風證川芎散治眩暈惡風自汗或身體不仁氣上衝胸
戰摇如在舟船之上
　　川芎(一兩/)　北細辛(三分/)白茯苓(一兩/)白术(一兩/)
　　粉草(半兩/)　桂枝(三分/)
　右剉散每服四錢水一盞半生薑三片煎不拘時服
　有痰兼服青州白圓子(方見風科通治類/)
感寒三五七散治陽虚眩暈頭痛惡寒耳鳴或耳聾
　　人參　　　附子　　　北細辛(各三/錢)甘草
　　乾薑　　　山茱茰　　防風　　　山藥(各五/錢)
　右剉散每服四錢生薑五片棗二枚煎食前服中寒
　眩暈欲倒服薑附湯(方見中寒類/)
傷暑消暑圓治冐暑眩暈煩悶不甦用香薷散生薑煎
吞下每服七十圓(方見中暑類/)
中濕芎术散治冐雨中濕眩暈嘔吐涎沫頭重不食經
久不瘥者
　　川芎　　　半夏　　　　白术(各一兩/)甘草(半兩/)
　右剉散每服四錢生薑五片木𤓰二片不拘時候温服
七情茯神湯治喜怒憂思悲恐驚所感臓氣不行鬱而
生涎結為飲隨氣上厥伏留陽經心中忪悸四肢緩弱
翕然面熱頭目眩冐如欲摇動
　　人參　　　麥門冬(去心/)山藥(各二/兩)　前胡
　　熟地黄(洗酒拌炒/各一兩)　　　枳殻(去穣麩炒/三分)
　　逺志(甘草水煑去心/薑汁拌炒三分)　　白茯苓　　茯神(各一/兩半)
　　半夏(湯洗/七次)　黄蓍(灸各/一兩)　甘草(半兩/)
　右剉散每服四錢流水盞半薑五片秫米一撮煎食
　前服
痰證加味二陳湯治痰暈或因冷食所傷
　　陳皮　　　半夏　　　白茯苓(各一/兩)甘草(五錢/)
　　丁香　　　胡椒(各三錢/)
　右剉散毎服四錢薑三片烏梅一箇同煎不拘時熱
　服體虚甚者順元散(方見痎瘧類/)
失血芎歸湯治去血過多頭重目昏眩暈不省舉頭欲
倒
　　大芎藭　　大當歸(去尾各三兩/)
　右剉散每服三錢水一盞半煎不拘時候
下虚增損黑錫丹治陰陽不升降上熱下冷頭目眩暈
病至危篤或煖藥上僣愈甚者
　　黑錫丹頭(二兩/)　　　　川練子　　陽起石
　　木香　　　沉香　　　青皮(炒各/半兩)　肉豆蔲
　　茴香　　　官桂(去麄皮/不見火)綿附(炮去/皮臍)　葫蘆巴
　　破故紙(炒各/一兩)烏藥(去木剉/一分)磁石(火煆醋淬七/次細研水飛)
　右為末酒糊圓如梧子大每服五十圓加至七十圓
　濃煎人參茯苓薑棗湯空心吞下
　　　身疼
風證烏藥順氣散又名通氣驅風湯加大川芎(方見類/虚證)
寒證香葛湯發汗即效或用敗毒散(方並見傷寒/解及陽證類)
濕證除濕湯五苓散(方見傷濕暑類/)
血滯當歸建中湯(方見腹痛類/)
　或用舒筋散於内有延胡索活血除風理氣(方見腰/痛類)
冷痰用二陳湯加辣桂生薑烏梅煎(方見核/瘧類)
勞倦秦芁鱉甲散治男子婦人氣血勞傷四肢倦怠肌
體羸瘐骨節煩疼頭昏頰赤肢體枯槁面色萎黄唇焦
口乾心煩熱痰涎咳嗽腰背引痛乍起乍卧夢寐不寧
神情恍惚時有盜汗口苦無味不美飲食及治山嵐瘴
氣寒熱往来並能治之
　　荆芥(去梗/一兩)　貝母(去心/一兩)　白芷(半兩/)　山藥
　　天仙藤　　前胡(去蘆各/一兩)羌活　　　肉桂(各半/兩)
　　鱉甲(去裙/醋炙)　陳皮(去白/)　秦芁(去蘆/洗)　甘草(炙各/一兩)
　右剉散每服二錢水一盞薑三片同煎至八分稍熱
　服不拘時酒調亦得常服養氣調血解倦怠
虚損證十補湯加半夏秦芁肉桂每服各半錢(方見虚/損類)
　　　臂痛
風證烏藥順氣散(方見風科虚證類/)
五靈脂散治臂脾痛
　　五靈脂　　荆芥穗　　防風　　　羌活
　　獨活　　　甘草節　　川山甲　　骨碎補
　　草烏(各五/錢)　麝(少許/)
　右為末用温酒調下臨睡服如渾身損痛加没藥木
　香酒調空心服
寒證五積散和敗毒散加川牛膝木𤓰葱白(方見傷寒/陰證類)
濕證活絡湯治風濕臂痛諸藥不效
　　白术(薄切/一兩)　當歸(淨洗薄/切乾秤)獨活(淨洗/)
　　羌活(淨洗去/蘆切乾)甘草(炙/)　　川芎(各半/兩)
　右剉散毎服三大錢水一盞半薑五片慢火煎至一
　盞去渣温服合滓不拘時候(二方用蒼术切炒川白/芷各二兩為末每服二)
　(錢酒/調效)
七情白芥子散治臂痛外連肌肉牽引背脾時發時止
此由榮衞之氣循行失度留滯經絡與正氣相摶其痛
發則有似癱瘓
　　真白芥子　木鱉子(去穰各/二兩)　　　　没藥
　　桂心　　　木香(各半兩/)
　右為末入研藥令勻每服一錢温酒調下
流氣飲子(治同上/)
　　紫蘇葉　　青皮　　　苦梗　　　當歸
　　芍藥　　　烏藥　　　茯苓　　　川芎
　　黄耆　　　枳殻(去穰/麩炒)　防風(各半/兩)　甘草
　　橘皮(各三/分)　木香　　　連皮大腹子(二兩剉/薑片炒)
　右剉散每服水二盞薑三片棗一枚煎至一盞去滓
　服
痰證茯苓圓(方見痰飲類/)
芎活湯治水飲停蓄注於經絡發為臂痛皆因脾土有
虧平日多飲水漿不能傳化所致
　　川芎　　　半夏(湯洗/)　白茯苓　　川獨活
　　陳皮　　　枳殻(去穰炒/各半兩)白术　　　甘草(各一/分)
　右為散每服三錢水一盞半生薑五片同煎去滓食
　後停少時温服
控涎丹凡人忽患胸背手脚腰胯隠痛不可忍連筋骨
牽引釣痛坐卧不寧時時走易不定俗醫不曉謂之走
注便用風藥及針灸皆無益又疑風毒結聚欲為癰疽
亂以藥貼亦非也此乃是痰涎伏在心鬲上下變為此
疾或令人頭痛不可舉或神意昏倦多睡飲食無味痰
唾稠粘夜間喉中如鋸聲多流睡涎手脚重膇冷痺氣
脉不通誤認為癱瘓亦非也凡有此疾但以是藥不過
數服其疾如失
　　甘遂(去心/)　紫大㦸(去皮/)白芥子(真者分/各等)
　右為末煑糊圓如梧子大曬乾食後臨睡薑湯或熟
　水下五七圓至十圓如疾猛氣實加圓數不妨其效
　如神加味控涎圓一方見喘急類
氣滯神保圓(方見諸氣類/)
血氣滯舒經湯治血氣滯留經絡不行臂痛不可忍者
　　片子薑黄(四兩如無用嫩莪术/代不可用染物者)　　　白术(炒二/兩)
　　羌活　　　甘草(炙一兩/各)當歸(二兩/)
　　海桐皮(去麄皮二兩/)　　赤芍藥(一兩/)
　右為散每服三錢水一盞煎至七分空心服
熱證防風通聖散(方見風科熱證類/)
敷貼藥治臂腿間忽一兩㸃痛著骨不可忍
　芫花根一味研為末米醋調隨大小傳之立止敷貼
　不住須以紙花覆其上用絹帛扎定
針法肩隅一穴隨時而愈
　　　脇痛
傷寒小柴胡湯加白牡蠣粉研碎枳殻去穰切片各半
錢煎(方見傷寒陽證類/)
氣滯神保圓治膀胱氣脇下痛或項筋痛久不愈流入
背膂臂脾並皆治之每服七粒用茴香酒下(方見諸氣類/)
七情枳殻煑散治悲哀煩惱傷肝氣至兩腋骨疼筋脉
拘急腰脚重滯兩股筋急兩脇牽痛四肢不能舉漸至
背膂攣急大治脇痛
　　防風(去蘆/)　川芎　　　細辛　　　　枳殻(去穰/麩炒)
　　桔梗(炒四兩/各)甘草(炒兩/二)　乾葛(一兩半/)
　右剉散每服四錢水一盞半生薑三片煎至七分去
　渣空心温服
通治推氣散治右脇疼痛脹滿不食
　　枳殻(去穣/麩炒)　桂心(去皮不見火/各半兩)　　　甘草(炒錢/二)
　　片子薑黄(洗半兩/)
　右為末每服二錢薑棗湯調服酒亦可
川芎散治左脇刺痛不可忍者
　　枳實　　　川芎(各半兩/)粉草(炙錢半/二)
　右為末每服二錢薑棗湯調服酒亦可
枳殻散治脇間痛如有物以挿然及氣疾也
　　枳殻(去穣炒二兩半/)　　甘草(炙錢半/七)
　右為末每服二錢濃煎葱白湯調下不拘時侯
　　　腹痛
風證胃風湯治腸胃不足風冷乗之水榖不化泄㵼下
注腹中虚滿日夕滚痛或下瘀血或如豆羮汁服熱藥
無效者此風痛也加入濃磨木香水一合(方見泄㵼類/)
寒證體虚者五積散生薑三片煨葱白二根木𤓰二片
鹽炒茱茰七粒煎體實者藿香正氣散生薑三片枳殻
半片木香少許煎(方並見傷寒陰證類/)
暑證香薷散加生薑陳大蓼木𤓰陳壁土煎五苓散以
熱蘇鹽湯調香薷散為末服亦效湯引五苓散同(方並/見傷)
(暑/類)
濕證香蘇散加炒蒼术煨枳殻煎末效用不換金正氣
散生薑木𤓰紅棗車前子煎效(方見傷寒和解類及時/疫類以上所加隨意增)
(減/)
熱證四順清原飲治腹痛大便秘小便赤喜飲冷以手
按之轉甚不可近病者或兩手熱痛處亦熱(方見積/熱類)
　或用大柴胡湯(方見傷寒陽證類/)
　或用小三黄圓八正散(方見積熱類/)
　老人大麻仁圓(方見秘結類/)
冷證椒附圓治臍下極冷痛楚異常手足亦冷不任冷
水冷食面黄肌痩按之病稍止者
　　綿附(一箇十/二錢者)胡椒(一百粒/)
　右為末姜汁糊為圓如梧子大每服五十圓薑湯或
　鹽湯空心吞下
蟠葱散加茱茰木香煎亦效(方見諸疝類/)
氣證虚者嘉禾散木香勻氣散木香流氣飲治滿腹脹
膨痛流走不定傍衝兩脇及腰間實者分心氣飲青木
香圓熱盛大便秘三和散木香檳榔圓加大黄(方並見/諸氣諸)
(疝/類)
積證香蘇散用生薑烏梅縮砂煎吞感應圓治食多噫
醋吞酸口出清水惡心腹中緊痛每服三七粒菉豆大
服後得通仍佐以三稜煎圓及紅圓子平胃散縮砂香
附湯等藥方得全安(方見脾胃諸/氣痎瘧類)
神保圓治寒氣停積逾旬不愈大便虚澁小便赤急痛
甚用治中湯加縮砂仁二十粒搥碎水二盞生薑十片
煎服五粒未效再服七粒立愈(方見諸氣及/傷寒陰證類)
蟲證化蟲圓治腹中有塊起以手按之不見作聚往来
痛無休止亦治心痛五更心嘈牙關强硬嘔吐涎沫或
吐清水及夢中齧齒面色青黄飲食雖多不作肌膚或
寒或熱沉沉嘿嘿不知病之去處其蟲不療則子母相
生无有休止長一尺則害人
　　胡粉(炒錢/五)　鶴蝨(三錢/)　白礬(五錢/)　檳榔(五錢/)
　　苦棟根(五錢/)
　右為末麫糊圓如麻子大毎服十五圓温漿入生麻
　油一兩㸃打勻下之温米飲下亦得不拘時候其虫
　細小者化為水大者自下
虚證當歸建中湯治勞傷虚羸腹痛呼吸少氣小腹拘
急連腰背時自汗出不思飲食
　　當歸(二兩/)　桂心(一兩半/)楊芍藥(二兩/)黄蓍(一兩/半)
　右剉散每服水二盞半薑三片棗二枚同煎食前温
　服
通治大抵冝通塞則為痛凡痛甚須通利臟腑乃愈隨
冷熱須用巴豆大黄牽牛此最要法
小理中圓治三脘氣弱中焦積寒脾虚不磨飲食遲化
喫物頻傷胸膈滿悶脇肋痛刺嘔吐噦逆噫醋惡心腹
脹腸鳴心腹疼痛噎塞膈氣翻胃吐食飲食減少
　　草豆蔲(煨/)　京三稜(煨乗/熱碎)乾薑(炮/)　　青皮
　　陳皮(淨洗/去蒂)　肉桂(去麄皮/各二兩)牽牛(炒香熟/)良薑(炒各/三斤)
　　阿魏(三兩醋化/去沙石研)　　　　縮砂仁　　紅豆
　　蓬莪术(炒乘熱碎/各一斤)
　右為末用水煑麫糊圓如梧子大每服三十粒生薑
　橘皮湯下温湯亦得不拘時此藥無利性不損脾胃
　氣偏虚寒者最宜服之與三稜煎圓和同服尤妙(方/見)
　(諸氣/類)
　腹痛作嘔欲利大便諸藥皆吐惟蘇感圓用薑汁泡
　湯吞服最妙蘇合香圓(見中氣類/)感應圓(見秘結類/)
　氣滯腹痛神保圓柿蒂燈心湯下二七圓最為捷效
　(方見諸氣類或肚腹作痛以磁石數斤杵為末鋪席/睡其上再以磁石煎湯調小調氣散服效)
　　　諸痺
風寒濕合痺附子湯治合痺骨節疼痛皮膚不仁肌肉
重著四肢緩縱腰脚酸疼
　　生附子(一兩/)白芍藥　　官桂　　　甘草
　　白茯苓　　人參(半兩/)　白术(三錢/)
　右剉散每服四錢水二盞生薑七片煎至六分去渣
　食前服惡甜者減甘草一半兼治痩極筋脉氣虚倦
　怠徧體酸疼
烏頭湯治寒冷濕痺流於經絡攣縮不得轉側
　　大烏頭　　細辛　　　川椒　　　甘草
　　秦芁　　　附子　　　官桂　　　白芍(各七/分)
　　川獨活(一兩三/錢半)
　右剉散每服三錢水一盞半棗二枚同煎至八分去
　滓空心食前服
理中湯治寒濕痺加附子天麻四分之一(方見霍亂類/)
黄蓍酒治風濕痺身體頑麻皮膚瘙痒筋脉攣急言語
謇澁手足不遂時覺不仁
　　黄蓍(去蘆/)　防風(去蘆/)　官桂(不見火/)天麻
　　􁩍薢　　　白芍藥　　當歸(去蘆/)　雲母粉
　　白术　　　茵芋葉　　木香(不見火/)仙靈皮
　　甘草　　　川續斷(各一兩/)
　右剉散以生絹袋盛以酒一斗浸之春五日夏三日
　秋七日冬十日每服一盞温煖服之不拘時候常令
　酒氣相續為佳
蒼耳散治一切風濕痺四肢拘攣
　蒼耳子三兩為散水一升半煎去滓分作三服或細
　末水糊圓如梧桐子大毎服五十圓温酒吞下
薏苡粥治久風濕痺正氣除骨中邪氣利腸胃消水腫
久服輕身益氣
　薏苡　一升為末以水作粥空心服
寒證麻痺五積散(方見傷寒通治類/)
痰飲茯苓湯治痰飲手足麻痺多睡眩冐
　　半夏(湯炮/七次)　赤茯苓(去皮/)橘皮(各一兩/)枳殻(去穰/麪炒)
　　桔梗(去蘆/)　甘草(炙半兩/各)
　右剉散每服四錢水一盞半薑七片煎至七分去渣
　温服不拘時候
血氣滯三痺湯治血氣凝滯手足拘攣療風痺氣痺等
疾
　　川續㫁　　杜仲(去皮切/薑汁炒)防風　　　桂心
　　華陰細辛　人參　　　白茯苓　　當歸
　　白芍藥　　甘草(各一兩/)秦芁　　　生地黄
　　川芎　　　川獨活(各半/兩)黄蓍　　　川牛膝(各/兩)
　右剉散每服五錢水二盞薑三片棗一枚煎至一盞
　去渣熱服不拘時但腹稍空服
筋痺羚羊角湯治筋痺肢節束痛
　　羚羊角　　薄桂　　　附子(各一兩/三錢半)川芎(一兩/)
　　獨活(一兩三/錢半)白芍藥　　防風(各一兩/)
　右剉散每服三大錢水一盞半生薑三片同煎至八
　分取清汁服日可一二服
熱證升麻湯治熱痺肌肉熱極體上如鼠走唇口反縱
皮色變兼諸風皆治
　　升麻(三兩/)　茯神(去皮/)　人參　　　防風
　　犀角(鎊/)　　羚羊角(鎊/)　羌活(各一兩/)官桂(半兩/)
　右剉散每服四錢水二盞生薑二片竹瀝少許同煎
　至一盞不拘時温服
　　　諸疸
風證艾煎丸治因傷風瘀熱不解發為風疸舉身黄小
便或黄或白寒熱好卧不欲動其脉陽浮陰弱
　　生艾(二月採一束搗/爛銅器煎如膏)　　大黄(蒸/)　　黄連(炒/)
　　括樓根　　凝水石(煆/)　苦參　　　甘草
　　葶藶(紙隔炒/各等分)
　右為末以艾膏和得所丸如梧子大初服六七圓漸
　加至二十丸有熱加苦參渇加括摟根小便澁加葶
　藶小便多加凝水石小便白加黄連大便難加大黄
　並倍加
麻黄酒治傷寒不解發為黄疸其脉緊以汗解之
　　麻黄(三兩/)
　右用水酒五升煎至二升毎服一盞温服汗愈(春夏/秋水)
暑證五苓散治伏暑中熱發黄小便不利煩渇茵陳煎
湯調下一方治疸通用(方見傷暑類/)
茵蔯湯治濕熱瘀黄小便秘澁頭汗而渇
　　茵陳蒿(一兩/半)大黄(半兩/)　小紅梔子(十枚/)
　右剉散每服三錢水煎服五苓散亦治發黄二藥夾
　煎
濕證礬石滑石散治濕疸得之一身盡疼發熱面色黑
黄七八日後壯熱在裏有血下如㹠肝狀小腹滿者急
下之身目盡黄小便不利其脉沉細
　　礬石(煆/)　　滑石(各等分/)
　右為末每服二大錢麥粥飲調下日三服食前便利
　如血者效或汗愈
時行梔子圓治時行病急黄及瘴瘧疫癘
　　茵陳　　　梔子　　　芒硝　　　縮砂
　　大黄(蒸一兩/一分)杏仁(去皮尖炒/各三分)　　　　甘草
　　豆䜴(二分半湯/浸軟别研)　　　　恒山　　　㯽榔
　　鱉甲(醋炙兩/各半)巴豆(去皮壓去/油一分)
　右為末餳飴為圓如梧子大每服三圓飲下吐利為
　效未效加一圓覺體氣有異急服之
黄汗苦酒湯治身體洪腫發熱自汗如蘗汁其脉沉
　　黄蓍(五兩/)　芍藥　　　桂心(三兩/)
　右剉散每服四錢苦酒三合水一盞半煎至七分去渣
　不以時服初服當心煩以苦酒阻故也至六七日稍愈
桂枝加黄蓍湯治黄汗身腫汗出出已輒輕久久必
身困胸中痛腰以下無汗腰臗㢮痛如有物在皮中劇
者不能食煩燥小便不利
　　桂枝(去皮/)　芍藥(各三兩/)甘草(二兩/炙)　黄蓍(五兩/)
　右剉散每服四錢水一盞半薑五片棗三枚煎至七
　分去渣温服仍飲熱粥以助藥力覆取微汗未汗再服
黄疸茵陳散治黄疸食已即飢身體面目𤓰甲牙齒及
小便悉黄寒熱或身體多赤多青皆由酒食過度為風
濕所摶熱氣鬱蒸而成
　　茵陳　　　木通　　　梔子仁(各一/兩)大黄(炒/)
　　𤓰蔞(一箇/)　石膏(二兩/)　甘草(炙兩/半)
　右剉散每服水一盞半生薑五片葱白一莖煎至八
　分去滓温服不拘時候大小便閉加枳實赤茯苓葶􁋜子
小半夏湯治黄疸小便色不異欲自利腹滿而喘者不
可除熱熱去必噦
　　半夏
　右剉散每服三錢水二􁑭薑十片煎至七分不以時服
單方治黄疸身眼黄如金色不可使婦人鷄犬見修製
　　東引桃根(以細如筋若釵股者以下一握/)
　右以水一大升煎取一小升適温空腹頻服後三日其
　黄離離如薄雨散最後瘥百日方平復身黄後可時時
　飲一盞清酒則眼中易散不飲則散遲忌食麫猪魚肉
糓疸苦參圓治胃暑瘀熱氣濁食谷不消大小便不利
脹滿不下食少陽脉緊而數亦治因勞發熱熱鬱發黄
　　苦參(三兩/)　龍膽草(一兩/)梔子(去皮炒/半兩)人參(三分/)
　右為末以猪膽汁入熟蜜少許捜和圓如梧子大以
　大麥煑飲下五十圓日三服不效稍加之
脾疸龍腦圓治胸中鬱熱肺熱喘嗽口臭喉腥或口甜
丈夫吐血婦人熱血崩並皆治
　　龍腦薄荷(五兩淨葉/)　　真蒲黄(一兩/)麥門冬(去心/二両)
　　阿膠(一兩/)　甘草(一兩/)　人參(一兩/)　川當歸
　　黄蓍(一兩半/)木通(一兩/)　生乾地黄(三兩/)
　　柴胡(好者半兩/)
　右為末煉蜜圓如梧子大每服二十圓上焦食後用
　熟水吞下微嚼破更好病下焦空心服小兒加減與
　之此藥大有竒效不可盡述
紅圓子治榖疸腹滿眩暈怫鬱怔忡酒疸通用二陳湯
加縮砂煎湯下(方見痎瘧類/)
酒疸葛根湯治酒疸因下後久久為黑疸目靑面黑心
中如啖非虀狀大便正黑小便亦或黑其脉微而數大
抵五疸惟酒疸變證最多蓋酒之為物隨人性量不同
有盈石而不醉者有濡唇而輒亂者以醖釀而成有大
熱毒滲入百脉為病則不待發黄溢于皮膚為黑為腫
流於清氣道中則眼黄鼻腫種種不同故方中論酒疸
外有肉疸黑疸辯疸勞役疸
　　葛根(一兩/)　枳實(去穰/麩炒)　梔子仁　　䜴(各一兩/)
　　甘草(炙兩/半)
　右剉散每服四錢水盞半煎至八分去渣温服不拘時
酒蒸黄連圓治酒疸
　黄連去鬚淨四兩剉碎以酒洒醃一宿日乾為末粟
　米糊為圓梧桐子大每服三四十圓以二陳湯加葛
　根茵蔯薑棗煎湯送下
六物飲治酒疸肚脹
　　蓽撥　　　荆芥穗　　不蛀川練子(連皮核用/)
　　生薑母　　軟烏梅　　甘草
　右件等分於石臼中𢷬細用磁器盛以自已滿腹小
　便去其首尾取中間小便浸藥兩重紗蓋露星一宿
　拂明飲其汁續用車前子山茵陳竹園荽煎湯乗熱
　調五苓散服自覺黄水從小便出而肚不脹妙
人參散治飲酒房勞酒入百脉令人恍惚失常
　　人參　　　白芍藥　　栝摟根　　枳殻(麩炒/去穰)
　　茯神　　　酸棗仁　　甘草(炙一兩/各)熟地黄(二/兩)
　右剉散每服四大錢水一盞煎至七分食後臨卧温服
辰砂妙香散治飲酒行房酒熱瘀於心經致成黄疸再加
辰砂末少許每服二錢茵陳二根煎湯日三服(方見心/恙類)
土𤓰方治酒疸熱疸土𤓰搗汁取服任意
如神散治酒毒不散發黄久久浸漬流入清氣道中冝
引藥内鼻滴出黄水愈
　　苦瓠子(去殻/)苦葫蘆子(各三七箇/)　　米(百粒/)
　　黄黍米(三百/粒)安息香(二皂角子大/)
　右為末以一字搐入鼻中滴盡黄水三升或過多則
　以香穰燒灰麝香末各少許搐入鼻中立止
女勞疸石膏散治女勞疸身黄額黑日晡發熱惡寒小
腹急足下熱其脉浮緊腹或滿者難治
　　滑石　　　石膏(煅各等分/)
　右為末大麥粥飲調下二錢七日三四服小便利則瘥
熱疸一清飲治疸發熱諸熱通用
　　柴胡(三兩/)　赤茯苓(二兩/)桑白皮(製/)　川芎(一兩/)
　　甘草(炙兩/半)
　右剉散每服三錢生薑棗子煎服
虚勞疸秦芁飲治五疸口淡耳鳴脚弱發寒熱小便白濁
　　秦芁(去蘆/)　當歸(去蘆/酒浸)　芍藥　　　白术
　　官桂(去皮火/不見)赤茯苓(去皮/)熟地黄(酒蒸/)橘紅
　　小草　　　川芎(各一兩/)半夏(湯洗/)　甘草(炙各/半兩)
　右剉散毎服四錢水一盞半薑五片煎至七分去渣
　温服不拘時候
養勞湯治證同上(方見虚損類/)
久黄苦參散治人無故忽然振寒皮膚麯塵出小便赤
澁大便時秘氣無異飲食不妨諸藥湯不除因為久黄
　　苦參　　　黄連　　　𤓰蒂　　　黄蘖(去皮/)
　　大黄(蒸各一分/)　　　　葶藶(炒半兩/)
　右為末每服一大錢米飲調服當吐下隨時消息加减
積黄無忌紫金圓理脾胃退黄
　　針砂(醋煑/通紅)　紫金皮(酒浸/)香附子(炒/)　三稜(醋浸一/宿煑)
　　蒼术(米泔浸/)陳皮　　　青皮(去白/)　厚朴(薑製/)
　　縮砂(各一兩/)
　右醋糊圓毎服三十圓酒熟水下川椒湯服亦可立效
　　　五噎
五噎散治五種噎食飲不下胸背痛嘔噦不徹攻刺疼
痛淚與涎俱出
　　人參　　　茯苓　　　厚朴(去麄皮/薑汁製)甘草(炙/)
　　枳殻(麩炒/去穰)　訶子(炮去核/)桂心　　　白术
　　橘皮　　　白薑　　　三稜(炮/)　　神麯(炒/)
　　麥牙(炒二兩/各)木香　　　檳榔　　　蓬莪术(泡各/半兩)
　右剉散每服二錢水一盞生薑三片棗子一枚煎至
　十分空心服為末鹽湯亦得
沉香散治五噎五膈胸中久寒諸氣結聚嘔逆噎塞食
飲不化結氣不消常服寛氣通噎寛中進食
　　白术　　　茯苓(各半兩/)木通　　　當歸
　　橘皮　　　青皮　　　大腹子　　檳榔
　　芍藥(各一兩/)甘草(炙兩半/一)白芷(三兩/)　紫蘇葉(四/兩)
　　枳殻(麩炒去穰三兩/)
　右剉散每服水一盞薑三片棗二枚煎至六分空腹
　温服
嘉禾散治同上
大七氣湯治喜怒不節憂思兼并多生悲恐或時振驚
致臟氣不平增寒發熱心腹脹滿傍衝兩脇上塞咽喉
有如炙臠吐嚥不下皆七氣所生
　　半夏(湯泡七/次五兩)白茯苓(四兩/)厚朴(薑製炒/三兩)紫蘇(二兩/)
　右剉散每服四錢水一盞薑三片棗一枚煎空腹温
　服
　　　五膈
寛中散治因憂恚寒熱動氣成五種膈氣不進飲食
　　白豆蔲(去皮/二兩)縮砂(四兩/)　香附子(炒去毛十六兩/)
　　丁香(四兩/)　木香(三兩/)　青皮(去白/四兩)　甘草(炙五/兩)
　　厚朴(去皮薑汁炙/令熟一斤)　　　陳皮(去白/四兩)
　右為末每服二錢入生薑二片鹽少許沸湯㸃服不
　以時候諸冷氣用之亦效
五膈散治五膈胸膈痞悶諸氣結聚脇肋脹滿痰逆惡
心不進飲食
　　枳殻(去穰/麩炒)　木香(不見火/)青皮(去白/)　大腹子
　　白术　　　半夏麯(剉炒/)丁香(不見火/)天南星(湯泡/去皮)
　　乾薑(炮/)　　麥牙(炒/)　　草果仁(各一/兩)甘草(炙兩/半)
　右為末每服二錢水一中盞生薑五片煎至六分温
　服不拘時候
五膈圓治憂恚思慮膈塞不通及食冷物即發其病苦
心病不得氣息引背痛如刺心下堅大如粉絮緊痛欲
吐吐即差食飲不下甚者手足冷短氣或上氣喘急嘔
逆者
　　麥門冬(去心/)甘草(炙五兩/各)人參(四兩/)　川椒(炒出/汗)
　　逺志(去心炒/)細辛(去苖/)　桂心(各三兩/)乾薑(炮兩/二)
　　附子(一兩/)
　右為末蜜圓彈子大含化日三服夜二服胸中當熱
　七日愈亦可圓如梧子大米湯下二三十圓夏加麥
　門冬甘草人參各一兩一方以呉茱茰代桂治遇寒
　冷則心痛咽中有物吐不出嚥不入飲食減少並可
　服不拘時
寛膈圓治氣不升降胸膈結痞
　　木香　　　京三稜　　青皮(各半兩/)縮砂(五錢/)
　　半夏(三兩湯/洗七次)大腹子(一分/)
　右為末薑汁糊為圓如梧子大食後米湯下二三十
　圓
𤓰蔞實圓治胸中痛徹背喘急妨悶
　　𤓰蔞實(别研/)枳殻(去穰/麩炒)　半夏(湯泡七次/)
　　桔梗(各一兩/)
　右為末薑汁打糊圓如梧子大每服五十圓食後淡薑
　湯下
　
　
　
　
　
　
　
　
　世醫得效方卷三
欽定四庫全書
　世醫得效方卷四
　　　　　　　　　　　　元　危亦林　撰
　　大方脉雜醫科
　　　諸積
肉積三稜煎圓治脾虚為肉食所傷停久不散作為腹
滿膨痛或洩瀉毎服三十五圓淡薑湯食後服(方見諸/氣類)
阿魏圓治脾胃怯弱食肉食麫或食生菓停滯中焦不
能尅化致脹滿腹疼嘔惡不食或利或秘
　　阿魏(酒浸化/)官桂(不見火/)蓬术(炮/)　　麥蘗(炒/)
　　神麯(炒/)　　青皮(去白/)　蘿蔔子(炒/)　白术(各半/兩)
　　百草霜(三錢/)巴豆(去殻油/三十個)乾薑(炮兩/半)
　右為末和勻用薄糊圓如菉豆大毎服二十圓不拘
　時薑湯送下麫傷用麫湯送下生菓傷用麝香湯下
血積抵當湯治瘀血凝滯腹内刺痛或膀胱痛身面微
黃
　　水硜(剉炒/)　䖟虫(去翅足炒/三十箇)　　　　桃仁(三十/七箇)
　　(炒去/皮臍)　　　大黃(蒸錢三字/三)
　右剉散毎服四錢水一盞半煎七分去滓温服血未
　利更服
氣積木香流氣飲熱者分心氣飲(方並見諸氣類/)
水積重者拾棗湯治泛飲水漿多感冷濕胸腹脹滿瀝
洛有聲喘急氣促面色痿黃
　　芫花(炒赤/)　甘遂　　大㦸
　　黒牽牛(炒取/為末)
　右各等分為末毎服一錢先将紅棗十枚煎湯一盞
　調溫再單飲棗湯送下平旦服病不除明日更服加
　半錢利後麋粥自養但服加味控涎圓尤效(方見喘/急類)
輕者青木香圓(方見諸疝通治類/)
涎積炒粉圓治積聚涎塊結於心腹之間致令心腹刺
痛日久不愈或乾嘔減食
　　蚌粉(一兩/)　巴豆(七粒去/殻及膜)
　右二味同炒令赤色去巴豆不用只以醋圓其粉如
　梧桐子大丈夫腹臍痛炒茴香酒吞下二十圓婦人
　血氣炒薑酒下敗血衝心童子小便和當歸酒服常
　服薑酒下
控涎圓空心茶清下三七粒(方見臂痛類/)
魚蟹積香蘓散多加生薑陳皮煎
菓菜積平胃散加丁香麝香為末熱鹽湯調服麝香湯
送下阿魏圓三十粒立效(方見脾胃類阿魏圓見前/)
酒積冷者平胃散加丁香縮砂麥芽神麯或香蘓散亦
可加入並用薑棗鹽煎空腹服(丁香縮砂香附子甘草/各少許為散細嚼名醉)
(鄉寳屑效/)
熱者麯蘗圓治酒癖不消心腹脹滿噫醋吞酸啘逆不
食脇肋疼痛
　　神麯(剉炒/)　麥蘗(炒一兩/各)黃連(去鬚半兩巴豆三/粒去殻同炒令轉)
　　(色去巴/豆不用)
　右為末沸湯捜圓如梧子大毎服五十圓食後薑湯
　下
茶積磨積圓治茶積飲食減少面黃腹痛
　　陳倉米(半升用巴豆七粒去殻同/米炒令赤色去巴豆不用)　　青皮(去穰/炒)
　　陳橘紅(各二兩/)
　右為末好醋捜和為圓如豌豆大毎服二十圓食後
　用淡薑湯下
粉片索粉積紫蘇濃煎汁加杏泥服即愈
麫積阿魏圓濃煎蘿蔔子湯下(方見前/)
糍糕傷積加味青木香圓治糍糕傷脾噫酸不食心腹
作痛百藥不效宜用青木香圓三百粒白丁香十粒小
酒麯二錢同為末入巴豆三粒更研和令勻蒸餅為圓
如梧子大毎服二十圓漸加至三十圓生薑橘皮湯下
宿滯既去其疾自安又用小酒麯木香二􁕆為末鹽湯
調服口有酒香是效
虚人沈積盧氏感應圓治虚弱人久積不可直取宜此
藥多用蠟匱庶使久留腸胃又不傷氣能消磨至盡又
右腸氣偏虚飲食遲化止宜助脾養胃不須用尅化藥
自然平復又名如神木香圓
　　黃蠟(真者/十兩)　巴豆(百粒去皮尖研為粉用紙數重/裹搥透再易紙至油盡成白霜)
　　(為/妙)　　　　杏仁(七十粒去皮尖研/細依巴豆法去油)　丁香(懷乾/一兩)
　　木香(濕紙裹/煨一兩)乾薑(炮/)　　肉豆蔲(麫裹/煨)㯽榔
　　蓽澄茄(各一/兩)乳香(研錢/三)　百草霜　　青皮(洗去/穰炒)
　　片子薑黃(各一/兩)
　右除巴豆粉百草霜杏仁乳香外並為末却同前四
　味拌和研勻先将上項黃蠟十兩於銀石器内溶化
　作汁用重綿濾去渣以無灰酒一升於銀石器内煑
　蠟鎔滚取起候冷其蠟自浮於酒上去酒不用春夏
　修合用清油一兩秋冬用一兩半大銀器内熬令香
　熟次下酒煑糊同蠟化作汁乘熱拌和前項藥末十
　分均勻了候稍凝分作劑子用罐子盛之半月後方
　可服旋圓如蘿蔔子大任意服之二三十圓加至五
　十圓無礙此藥以蠟多雖難圓然圓子愈細其功愈
　愽臨睡須常服之若欲治病不拘時候治豆積香蘓
　散三錢水一盞煎服加白芥子一撮炒硏入用
通治大抵治積以所惡者攻之以所喜者誘之則易愈
太乙神明再造感應圓治虚中積冷氣弱有傷不能傳
化心下堅滿兩脇膨脹心腹疼痛噫宿腐氣及霍亂吐
㵼或復遲澁赤白膿血相雜米榖不消久病形羸面黃
口淡不能飲食多服有效又能消化酒毒
　　肉豆蔲　　川薑(炮/)　　百草霜(各二/兩)木香(一兩/半)
　　蓽澄茄　　京三稜(炮各/一兩)巴豆(一百粒去/心另研)
　　酒蠟(四兩/)　杏仁(一百粒去皮/尖别研)　　　清油
　　丁香(各一兩/)
　右除巴豆杏仁外並為末次下巴豆杏仁等和勻先
　将油煎蠟令鎔化傾在藥末内和成劑入臼内杵千
　餘下旋圓如菉豆大毎服三五圓熟水吞下食後臨
　卧服小兒如粟米大二十圓乾薑湯下傷滯糞白有
　效
(缺/)圓子治冷積停滯腹痛淡薑下三十圓(方見痎瘧類/)
縮砂香附湯合和平胃散治食積食前鹽蘇湯調服(方/見)
(諸氣脾胃類/)
五積散香蘇散合和亦治冷積生薑煨葱白烏梅煎空
心服(方見傷寒隂證及和解類/)
握藥宣積
　　巴豆　　　乾薑　　　韮子　　　良薑
　　硫黃　　　甘遂　　　白㯽榔(各等分/)
　右為末研飯為圓如中指頭大用時早朝用椒湯洗
　手了麻油塗手掌中握藥一圓移時便㵼欲得瀉止
　即以冷水洗手
利藥蕩積
　　巴豆(一百粒去殻/水洗四十次)　　　五靈脂　　白薑
　　赤茯苓(一兩/)
　右為末醋糊圓如菉豆大毎服七圓冷茶清五更初
　服或欲㵼止冷水洗手面脚三處立住
萬金圓治諸般食積氣積血積蠱脹之類
　石菖蒲去根節剉如米大半斤重斑猫半斤重去足
　翅同菖蒲慢火炒不可燒了如菖蒲黃色揀去斑猫
　用小布袋盛起菖蒲兩人牽掣布袋去盡斑猫屑止
　将菖蒲研為末用米醋煑糊為圓如梧桐子大毎服
　二三十圓隨意加減温酒熟水不拘時候治蠱脹加
　香附子末湯調吞下治腫亦快
　　　五積
肝積肥氣圓治肝之積在左脇下如覆杯有頭足龜鱉
状久久不愈發咳嘔􁩱痎瘧連歲月不已其脉弦而細
　　青皮(炒兩/二)　當歸鬚　　蒼术(各一/兩半)　蓬术
　　三稜(切/)　　鐡孕粉(各三兩與三稜蓬术/同入醋煑一伏時)
　　蛇含石(煆醋淬/三分)
　右為末醋煑米糊圓菉豆大毎服四十圓當歸浸酒
　下
心積伏梁圓治心之積起於臍上至心大如臂久久不
已病煩心身體髀股皆腫環臍而痛其脉沈而芤
　　茯苓　　　厚朴(薑汁/炒)　人參　　　枳殻(麩炒/去穰)
　　白术　　　半夏(洗七次/)三稜(慢火煨熟/乘熱剉)
　右等分為末煑糊圓梧子大米飲下二十圓食前日
　兩服作末酒調服絶勝
脾積痞氣圓治脾之積在胃管覆大如盤久久不愈病
四肢不收黃癉飲食不為肌膚心痛徹背背痛徹心脉
浮大而長
　　大烏頭(一分炮/去皮尖)　　　　附子(半兩炮/去皮臍)
　　赤石脂(煆醋/淬)川椒(炒出汗/)乾薑(炮二兩/各)桂心(半兩/)
　右為末蜜圓如梧子大朱砂為衣毎服五七圓米飲
　下漸加圓數
肺積息貢圓治肺之積在右脇下大如覆杯久久不愈
病洒洒寒熱氣逆喘嗽發為肺癰其脉浮而毛
　　半夏(湯洗/七次)　呉茱萸(湯洗/)　桂心(各二/兩半)甘草
　　桑白皮(炙/)　葶藶(炒各二/兩半)
　右剉散毎服四錢水一盞半薑三片紅棗二枚煎七
　分去滓食前服
腎積奔豚湯治腎之積發於小腹上至心如豚奔走上
下無時久久不已病喘逆骨痿少氣其脉沈而滑
　　甘李根皮(焙/乾)乾葛(各一兩/一分)當歸　　　川芎
　　白芍藥　　甘草(炙/)　　黃苓(各二兩/)
　　半夏(湯洗十/次四兩)
　右剉散毎服四錢水一盞半煎七分去渣服
灸法
　卒厥逆上氣氣攻兩脇心上痛滿奄奄欲絶此為奔
　㹠氣先急作湯以浸兩手足頻頻易之後炙氣海百
　壮穴在臍下一寸半又灸闗元百壮穴在臍下三寸
　又灸期門百壮穴直兩乳下第二肋間端傍一寸五
　分
　奔㹠腹腫灸章門百壮穴在大橫外直臍季肋端
　奔㹠槍心不得息灸中極枉十壮穴在臍下四寸
　　　六聚
散聚湯治久氣積聚状如癥瘕隨氣上下發作有時心
腹㽲痛攻刺腰脇上氣窒塞喘咳滿悶小腹䐜脹大小
便不利或復泄瀉淋瀝無度遺精白濁状若虚勞
　　半夏(湯洗/七次)　㯽榔　　　當歸(各三分/)橘皮
　　杏仁(麩炒去/皮尖)桂心(各二兩/)茯苓　　　甘草(炙/)
　　附子(炮去/皮臍)　川芎　　　枳殻(去穰/麩炒)　厚朴(薑汁/製炒)
　　呉茱萸(湯洗兩/各一)
　右剉散毎服四錢水一盞半煎七分去渣食前服大
　便不利加大黃煎服
荆蓬煎圓(方見痰飲類/治同上)
　　　息積
􁊬積圓治腸胃因虚氣癖於肓膜之外流於季脇氣逆
息難積日頻年醫所不治久則榮衛停凝一旦敗濁潰
為癰膿多致不救
　　胡椒(五百十/十粒)木香(一分/)　全蝎(十箇/去苖)
　右為末粟米飲圓如菉豆大毎服十五圓橘皮湯下
化氣湯治息積癖於腹脇之下偏脹膨滿不妨飲食諸
藥不能取轉及治心脾疼痛嘔吐酸水丈夫小腸氣婦
人脾血氣
　　縮砂仁　　桂心　　　木香(各一分/)甘草(炙/)
　　茴香(炒/)　　丁香皮　　青皮(炒/)　　陳皮
　　生乾薑　　蓬术(炒半兩/各)胡椒
　　沈香(各一錢/一字)
　右為末毎服二錢薑蘓鹽湯調下婦人醋湯調服
導引法
　以兩手拇指壓無名指本節作拳按髀趺坐扣齒三
　十六屏息二十一息嗛氣三口再屏息再嚥如是三
　作以氣通為效遇子午卯酉時則行然按摩導引之
　法甚多隨意用之皆可不必拘此法餘見養生書
　　　癥瘕
大消石圓治七癥八瘕聚結杯塊及婦人帶下絶産并
欲服丹藥服中有癥瘕者當先下此藥但去癥瘕不令
人困
　　消石(三兩/)　大黃(四兩/)　人參　　　甘草(各一/兩半)
　右為末以三年苦酒三升置銅石器中以竹作凖毎
　一升作一刻拄器中先納大黃常攪不息使微沸盡
　一刻乃内餘藥又盡一刻極微火熬使可圓則圓如
　梧桐子大毎服三十圓米飲下四日一服婦人服之
　或下如雞肝或如米泔正赤黒等三二升後忌風冷
　如産婦
小三稜煎治食癥酒癖血瘕氣塊時發刺痛全不思食
及積滯不消心腹堅脹痰逆嘔噦噫醋吞酸脇肋刺痛
胸膈痞悶并脾氣橫泄
　　京三稜　　蓬莪术(各四/兩)芫花(一兩葉/去梗)
　右同入磁器中用米醋五升浸滿封器口以灰火煨
　令乾取出稜术将芫花以餘醋炒令微焦焙乾為末
　醋糊圓如菉豆大毎服十五圓生薑湯下婦人血分
　男子脾氣橫泄腫滿如水桑白皮煎湯下
三聖圓治積年癥瘕癖塊諸藥療理不瘥至效
　　舶上硫黃(一/兩)水銀(半兩/)　硇砂(一分/製如)
　右三物乳鉢内滚研如粉却以生鐡銚内用文武火
　熬鎔成汁以火筯攪令勻停冷刀剗下以紙裹置地
　坑内埋一宿取出再研細次以
　　赤芍藥　　當歸　　　京三稜　　蓬莪术
　　紅花(各一分/同用)
　並細剉以法酒一升煎及一半漉出砂盆内研生布
　裂汁再熬放冷入飛羅麫為糊捜圓如菉豆大治因
　産後傷於飲食結伏在腹脇時發疼痛不可忍者當
　歸浸酒一升遂旋取酒煖下七圓至十圓毎服磨癖
　塊空心溫酒下三圓至五圓所是藥渣裂了焙乾為
　末别入
　　乾地黃(半/)　真蒲黃　　芫花(各一兩黃/微炒焦)
　右為末以前一般糊圓如菉豆大治女人血臟冷氣
　攻心疼及一切血疾溫酒下十圓
一握七圓治臟腑宿蘊風冷氣血不和停滯宿飲結為
癥瘕痞塊及婦人血瘕腸胃中寒飲食不下欬逆脹滿
及下痢赤白霍亂轉筋及踒躄拳攣脚膝疼痛行步不
能常服健脾暖胃堅骨强陽
　　神麯(半斤/炒黃)　大附子(二隻炮/去皮臍)　　　　甘草(二兩/炙)
　右為末煉蜜圓毎左手一握分作七圓細嚼米飲下
妙應丹治諸臟氣虚積聚煩悶及飲食中蠱毒或食水
木果蓏子卵入腹而成虫蛇魚鱉或宿食留飲婦人産
後敗血不消女子月水不通結為癥瘕時發寒熱唇口
焦黒肢體痩削嗜卧多魘食少腹痛大便糟粕變成冷
痢
　　附子(四箇六七錢重者生去皮臍宛作瓮入研/砂共一兩七錢重麫齊裹煨熟去麫不用)
　　蓽撥　　　木香(煨/)　　青皮
　　破故紙(各三兩/)
　右為末麫糊捜圓如梧子大毎服三十圓生薑橘皮
　湯下洩痢米湯下加至五十圓
灸法灸内踝後宛宛中隨年壮又灸氣海百壮其穴在
　臍下一寸五分
　久冷及婦人癥瘕腸鳴洩痢遶臍絞痛灸天樞百壮
　其穴在臍傍二寸勿針
　積聚堅大如盤冷脹灸胃管二伯壮其上在上管下
　一寸
　　　心痛(腹疼附/)
風證重者蜜附湯治胃涉風邪入腹拘急切痛或吐或
泄状如霍亂
　　附子(去皮臍切作四斤以蜜煎令附/子變色以湯洗去蜜切半斤)　桂心
　　芍藥(各三分/)甘草(四錢/炙)
　右剉散毎服四大錢水一盞半薑五片棗一枚煎八
　分去渣食前服大便秘結入白蜜半匙同煎一沸
輕者分心氣飲加厚朴枳殻炒蘿蔔子各半錢南木香
少許煎食前服(方見諸氣類/)
寒證加味麻黃湯治惡寒發熱外因心痛内攻五臟拘
急不得轉側
　　麻黃(去節湯/洗焙乾)桂心　　　白芍藥　　細辛
　　乾薑(炮/)　　甘草(炙三兩/各)半夏(湯洗七次/)
　　香附子(炒去毛/各半兩)
　右剉散毎服四大錢水一盞半生薑五片煎七分去
　滓食前服大便秘大黃如棊子大兩枚煎
加味四七湯治寒邪客搏心痛
　　桂枝　　　白芍藥　　半夏(洗各/一兩)　白茯苓
　　厚朴(去麄皮/薑汁炒)枳殻(麫炒/)　甘草(炙半兩/各)人參
　　紫蘇葉(各一兩/)一方加明乳香𤣥胡索各半兩
　右剉散毎服四錢薑七片棗二枚煎食前服
七情七氣湯治七情之氣鬰結于中心腹㽲痛不可忍
　　半夏　　　人參　　　甘草　　　肉桂(各一/兩半)
　右剉散毎服三錢生薑三片煎不拘時服
沈香䧏氣湯毎服二錢枳殻半片煨切片蘓葉三皮食
鹽少許煎湯再入濃磨沈香水一合服未效再加乳香
三粒(方見諸氣類/)
方心氣散加栗殻二枚木香少許煎
食傷香蘇散加生薑石菖蒲半夏煨枳殻煎不拘時候
服(方見傷寒和解類/)
感應圓毎服三七粒鹽梅湯下(方見諸氣類/)
熱證氣針圓治久積風熱踈利滯氣寛胸膈止刺痛
　　木香　　　青皮(去白/)　大黃(炮/)　　㯽榔(炙一/兩)
　刀尺鐡匙斡開口灌下
(缺/)　　散治風壅痰盛四體重著或軟瘓疼痛或拘攣
麻痺顫掉口乾目赤煩熱睡卧不寜
　　條參(去蘆/)　川羗活(去蘆/)枳殻(去穣/)　秦艽(去蘆/)
　　赤芍藥　　苦梗(去蘆/)　前胡(去蘆/)　川芎
　　白芷　　　黃苓　　　薄荷　　　桑白皮(去/赤)
　　天麻　　　防己　　　防風　　　粉草
　　荆芥穗　　赤茯苓　　木𤓰
　　川牛膝(去苖分/各等)
　右剉散毎服四錢水一盞半薑三片煎温服不以時
　候
通闗散治卒暴中風昏塞不省牙闗𦂳急藥不得下咽
喉
　　細辛　　　薄荷葉　　牙皂(去子/)　雄黃(各一/錢)
　右研為末毎用少許銅管吹入鼻中候噴嚏然後進
　藥或用白梅擦牙更以菖蒲末著舌下牙闗即開倉
　卒可用
　　　通治
解語湯治中風客於心脾二經舌強不能言半身不遂
口眼􁷦斜神氣不清一切風氣並皆治之
　　附子(炮/)　　防風(去蘆/)　天麻
　　酸棗仁(炒各/二兩)羚羊角屑　官桂　　　甘草(炙/)
　　羗活(各半兩/)
　右剉散毎服半兩水二盞煎八分去滓入竹瀝兩匙
　再煎三兩沸溫服不拘時候
(缺/)　　生圓治因事驚憂涎留心包精神不守事多健
忘狂言妄語如有所見不得安卧或風痰潮作手足抽
掣或心虚煩躁
　　天南星(三兩/)母真味(一錢/)真琥珀(五錢/)
　　圓白半夏(五/兩)枯礬(五錢/)　大朱砂(一兩細研為衣/)
　右為末生薑自然汁煑麫糊為圓梧桐子大毎三十
　五圓淡薑湯下心氣狂甚加鐵膩粉一兩　氣不順
　人參湯下　驚悸金銀器竈心土湯　上熱煩燥淡
　竹葉麥門冬湯　寜心定志石菖蒲湯　痰盛喘急
　桑白皮湯　小兒急驚麥門冬青竹葉湯　慢驚冬
　𤓰仁木香湯下
(缺/)風湯治風虚濕冷邪氣入臟狂言妄語精神錯亂肝
風發則面青心悶吐逆沫嘔肋滿頭眩不聞人聲偏枯
肋急曲踡而卧心風發則面赤翕然而熱悲傷嗔怒目
張呼喚脾風發則面黃身體不仁不能行步飲食無味
夢寐顛倒與亡人相隨肺風發則面白欬逆唾膿血上
氣奄然而極腎風發則面黒手足不隨腰痛難以俛仰
冷脾骨疼諸有此證令人心驚志意不定恍惚多忘服
此安心定志聰耳明目通臟腑諸風疾悉主之
　　白鮮皮　　白术　　　芍藥　　　桂心
　　川芎　　　當歸　　　杏仁(湯洗尖/去皮)防風(去义/)
　　甘草(炙二兩/各)獨活　　　麻黃(去節/)　茯苓(各三/兩)
　右剉散毎服四錢水一盞半薑七片棗二枚煎溫服
(缺/)　白圓子治男子婦人半身不遂手足頑麻口眼喎
斜痰涎壅塞及一切風他藥不能痊者小兒驚風大人
頭風
　右為末毎服三錢溫水七分盞調和服不拘時候甚
　者不過三服小兒毎服半錢重
真心痛大抵心為諸臟之主其正經不可傷傷之而痛
者則手足青至節朝發夕死夕發旦死不假履治其久
心痛者是心之支别絡為風邪冷熱所乘痛故成疹不
死發作有時經乆不得瘥也
通治手拈散主心脾疼
　　草果仁　　𤣥胡索　　五靈脂　　没藥
　右等分為末毎服二三錢溫酒調下米飲亦可
香附散治心脾疼不可忍者
　　髙良薑(去蘆/炒)香附子(去毛炒/各一兩)
　右為末毎服二錢入鹽米飲調下
訶子散治心脾疼冷痛不可忍一服見效及老㓜霍亂
吐瀉其效如神
　　訶子(炮去核/)甘草(炙/)　　厚朴(薑汁炒/)乾薑(炮/)
　　草果(去皮/)　陳皮　　　良薑(炒/)　　茯苓
　　神麯(炒/)　　麴蘖(炒等分/各)
　右為末毎服二錢候發刺不可忍時用水一盞煎七
　分入鹽服
九痛圓治九種心痛蟲痛疰痛風痛悸痛食痛飲痛冷
痛熱痛往來痛兼治卒中惡腹脹痛口不能言又治連
年積冷流在心胸并冷腫痛上氣落馬墜車等疾
　　附子(三兩炮/去皮臍)狼毒　　　巴豆(去皮心/膜炒稗)人參
　　乾薑(炮/)　　呉茱萸(浸洗炒/各一兩)
　右為末煉蜜圓如梧桐子大毎服空腹溫下三圓卒
　中惡心痛不能言服三圓
撞氣阿魏圓治九種心痛五種噎疾痃癖氣塊冷氣攻
刺及脾胃停寒胸滿膨脹腹痛腸鳴嘔吐酸水丈夫小
腸氣婦人血氣血刺等
　　阿魏(酒浸一宿/麫為糊)　　　　胡椒(各二/錢半)　甘草
　　茴香(炒/)　　川芎　　　青皮　　　陳皮
　　丁香皮(炒/)　莪术(炒各/一兩)　縮砂　　　桂心
　　白芷(炒半兩/各)生薑(四兩切作片用鹽一/兩淹一宿炒黒芭)
　右為末阿魏糊圓如雞頭大毎藥一斤用朱砂七錢
　為衣丈夫氣痛炒薑鹽湯下二粒至三粒婦人血氣
　酸湯下常服茶酒任下二粒並嚼細嚥食前服
失笑散治敗血冷氣心痛(方見疝氣類/)
浮椒丸治脾疼不可忍及療冷氣疼
　　陳茱萸(二兩/)浮椒(即胡/)　蚌粉(炒赤色/各一兩)
　右為末醋糊圓如梧子大毎服二十丸用溫酒或鹽
　湯下遇發時服甚者不過二三服立效
附术湯治脾積氣婦人諸般氣痛
　　香附子(五兩炒去毛/赤色止)　　莪术(醋煑/)　甘草(各二/兩)
　右為末毎服二錢入鹽少許百沸湯空心㸃服
九氣湯治心脾疼不可忍一九痛圓一服而止(與諸氣/類神仙)
(九氣湯同一九/痛圓方見前)
三和散治腹脹脾疼中滿痞悶不食大小便或澁加生
薑燈心縮砂仁煎服仍服理中湯半貼立效或加白茯
苓厚朴各二錢(方見諸氣及泄瀉類/)
神保丸治心氣築刺痛甚掃蒂燈心湯下(方見諸氣類/)
奪命抱刀散治男子婦人脾胃積冷中焦不和心下虚
痞腹中痛胸脇逆滿噎塞不通嘔吐冷痰飲食不下噫
酸吞酸口苦無味不思飲食及婦人久患冷氣刺痛男
子或當空露卧感受風露之邪得心痛積年服之大效
　　乾薑(剉入巴豆半錢同炒/至黒色去巴豆不用)良薑(入斑猫一百個同/炒去斑猫各二兩)
　　石菖蒲(二兩二錢/不見火)　　　糯米(二兩半/炒)
　右為末毎服二錢鹽少許沸湯㸃服不拘時或溫酒
　調尤佳一方以去殻巴豆炒蚌粉去巴豆加蚌粉入
　抽刀散内煎服若尋常氣痛不用巴豆只加炒蚌粉
　亦得或甚而心腹痛大便秘者巴豆同粉研爛同抽
　刀散醋糊丸服二三粒大腑通為度
參术散治虚弱人脾疼
　　人參　　　白术(去蘆/炒)　乾薑(炮/)　　白豆蔲仁
　　砂仁　　　丁香　　　橘皮　　　甘草(畧炒/)
　右等分剉散毎服三錢薑三片煎取藥汁調炒過真
　蚌粉一大錢并服
加味烏沈湯生氣補血心腎虚損之人服此勝大建中
湯
　　人參　　　當歸(大者/去蘆)　白术(炒一兩/各)沈香(半兩/)
　　天台烏藥　白茯苓(去皮/)附子(煨去皮臍/各一兩)
　　肉桂(去皮/半兩)
　右剉散毎服三錢水一盞薑五片棗一枚煎空心服
單方治苦熱食冰雪過多又頻飲冷漿積冷于中脾疼
半歲不愈
　　􁀙椒(二十粒浸於漿水盆中一宿取出/還原水吞之其病即脱更不復作)
大理中圓治因食水太過脾疼久不愈以水煎一二圓
服立效又方治心脾氣痛加泡過茱萸三十粒入圓末
皆可(方見泄瀉類/)
神效散治逺年近日一切脾疼遇食冷物或天氣寒隂
冷便作胸間一㸃痛起或引入背膂痛不可忍服之即
絶根
　　南木香　　青皮　　　陳皮　　　麥蘖(炒/)
　　大枳殻(炮/)　京三稜　　蓬莪术　　神麯(炒/)
　　甘草(炙各二/錢半)北白芍藥　川白芷　　肉桂(去皮/)
　　𤣥胡索　　破故紙(各二/錢半)蓽澄茄　　丁香(各一/錢)
　右剉散毎服三錢水一盞半生薑三片棗子一枚煎
　至七分空心服臨睡加鹽一捻再煎兩沸忌麫食豆
　腐一切生冷
茴薑湯治男子婦人一切心腹脹滿氣滯走痛神效
　　茴香(二兩半/)青皮(一兩/)　良薑(一兩酒浸炒/)
　九粒鹽湯吞下婦人當歸醋湯下空心服病甚者加
　至十五粒忌茶立效如神
竒方治中風牙已𦂳無門下藥
　天南星末半錢白龍腦一字頻擦令熱牙自開
又治暗風倒地北細辛為末毎挑一字搐鼻中
神應方治諸風癎久服其涎自大便中出生白礬一兩
　研好臘茶半兩煉蜜為圓梧子大三十圓再用臘茶
　湯下
烏蝎圓治手足拳攣痛不可忍者
　　乳香　　　没藥(另研/)　地龍(去土/)　全蝎(去足/翅)
　　草烏(各五錢/)烏藥(炒/)　　麝香(一兩/)
　　蜈蚣(一條去/足炒)川烏(二隻生用/去皮尖)
　右為末麫糊圓梧桐子大毎服七圓至十圓十五圓
　用麝香少許好小酒送下空心服服至七日畧利至
　半月或滿身發風丹經月方没名服其病安全后常
　用生川烏没藥浸酒日二服通氣驢風湯加乳香没
　藥生川烏麝香少許酒調服不飲木𤓰湯下服此忌
　熱食一時
四神圓治手足頑麻痰涎壅盛頭目昏眩肩背拘急
　　大天麻　　大南星(各湯/洗淨)防風(去蘆兩/各一)薄荷葉(半/兩)
　右為末酒煑薄麫糊圓菉豆大毎服二十圓荆芥生
　薑煎湯送下
腎瀝湯腎虚為厲風所傷語音蹇吃不轉偏枯胻脚跛
蹇緩弱不能動口喎言音混濁便利耳聾塞腰背相引
　　羊腎(一具/)　黃耆　　　芎藭　　　桂心
　　當歸　　　人參　　　防風　　　甘草
　　五味子(各一/兩)𤣥參　　　芍藥
　　茯苓(各一兩/二錢半)磁石(一兩七/錢)地骨皮(五錢/)生薑(二兩/)
　右剉散以水一斗煑羊腎取五升下諸藥取二升分
　三服
(缺/)　　痛圓治中風癱瘓不遂手足嚲曵口眼喎斜或
旋運僵卧涎潮搐搦卒中急風不省人事毎服二十圓
黒豆淋酒下風虚眩冒項筋拘急太陽穴疼痛亦用生
地黃汁調酒下腰胠疼重行步艱辛筋脉攣促俛仰不
利賊風所中痛如錐刺皮膚頑厚麻痺不仁或血脉不
行肌拘乾痩生葱酒下或生葱茶亦可風濕脚氣腿膝
無力或腫或疼不能舉步兩脚生瘡膿血浸清痒痛無
時愈而又發溫鹽酒下打撲閃肭筋骨内損已經多年
毎遇天寒時發疼痛没藥酒下
　　乳香　　　川烏　　　没藥　　　五靈脂
　　白膠香　　地龍　　　白薑　　　半夏
　　五加皮　　赤小豆(各等分/)
　右為末糊圓隨證湯引如前並空心服
牛黃清心圓治諸風緩縱不曠語言蹇澁痰涎壅盛心
怔健忘或發顛狂並皆治之
　　白芍藥(一兩/半)柴胡(去苖/)　桔梗(各一兩/二錢半)甘草(剉炒/五兩)
　　乾山藥　　麥門冬(去心/)黃芩(各一兩/半)
食證二陳湯治胸腹脹滿因傷宿食或吐後噫敗夘氣
加丁香縮砂生薑七片烏梅一箇煎未效服治中湯治
同前兼療中寒飲食不化吞酸哯啘食則膨亨脹滿嘔
逆
　　人參　　　白术　　　乾薑(炮/)　　甘草(炙/)
　　青皮　　　陳皮(各等分/)
　右剉散毎服四大錢水一盞半煎七分去滓大便秘
　入大黃棊子大兩枚
血證茯苓湯治憂怒並氣攻血溢停留胃管噯聞血腥
嘔吐食飲及姙娠中脘宿冷冷血侵脾惡聞食氣病名
惡阻
　　半夏(一兩湯/洗七次)茯苓　　　熟地黃(各二/兩)橘皮
　　細辛　　　人參　　　芍藥
　　川芎(各一兩/二錢)
　右剉散毎服四大錢水二盞薑七片煎七分去滓空
　腹服有客熱煩渇口瘡者去橘皮細辛加前胡知母
　腹冷不利者去地黃入桂心炒胃中虚熱大便秘小
　便澁去地黃加大黃一兩八錢黃芩六錢
當歸湯治三焦虚損或上下發泄唾血皆從三焦起或
因熱損發或因酒發主之
　　當歸　　　乾薑(炮/)　　熟地黃　　蘖皮
　　小薊　　　羚羊角(鎊/)　阿膠(炒各三/兩三字)芍藥(半兩/)
　　黃芩　　　甘草(炙一分/各)
　右剉散毎服三錢水二盞竹茹一塊如指大煎至八
　分去滓入伏龍肝頭髪灰蒲黃各半錢再煎至七分
　不以時服
氣嘔茱萸人參湯治氣嘔胸滿不納食嘔吐涎沫頭疼
　　呉茱萸(五兩湯/洗數次)　　　　人參(三兩/)
　右剉散毎服四大錢水一盞半薑五片棗三枚煎七
　分不以時服
藿香正氣散治氣嘔大效毎服三錢水一盞半生薑三
片木𤓰二片煎熱服(方見傷寒隂證類/)
加減七氣湯治氣鬰嘔吐
　　半夏(二兩半/湯洗)人參　　　辣桂
　　厚朴(各一兩/薑汁炒)茯苓(一兩半/)甘草(炙兩/半)
　右剉散每服三錢半薑七片棗一枚煎服加木香亦
　得
熱嘔竹茹湯治胃受邪熱心煩喜冷嘔吐不止
　　葛根(三兩/)　半夏(湯泡七/次二兩)甘草(炙兩/一)
　右剉散毎服五錢水二盞入竹茹如棗許大薑五片
　煎至七分去滓取清汁微冷服不以時候二陳湯加
　白竹青煎效(方見痎瘧類/)
通心飲治心脾蘊熱作嘔毎服三錢燈心藿香葉煎(方/見)
(小兒科急驚類/)
小柴胡湯治胃中挾熱煩燥聚結涎沫水入即吐或因
胃熱伏暑及傷寒伏熱不解毎服三錢加人參烏梅生
薑五片紅棗一枚煎(方見傷寒陽證類/)
三乙承氣湯治嘔吐水漿不入或食已即吐大便秘或
利而不鬆快時覺腹滿者或下痢赤白而嘔吐食不下
者或大腸小腸膀胱結而不通上為嘔吐隔食
　　大黃　　　厚朴(薑炒/)　枳殻　　　芒硝(各半/兩)
　　甘草(一兩/)
　右剉散毎服四錢水一盞半薑三片煎六分却入硝
　細細啜服
冷證嘔吐四逆湯治胃中虚四肢厥冷食即嘔吐或因
冷食傷胃或累經汗下致虚胃氣但脉弱小便多復利
身有微熱見厥者難治(方見傷寒/隂證類)未效服金液丹毎服
九圓米飲下丁胡三建湯生薑十片煎吞下(方見痼/冷類)
通治藿香正氣散治胃口有虚熱作嘔生薑三片木𤓰
二片煎(方見傷寒隂證類/)
香白圓治氣不順痰涎壅盛嘔吐不止
　　青州白圓子(方見風科/通治類)　青木香圓(方見諸疝類/)
　右各三十圓生薑湯吞下
炮附子圓治胃腕有熱胃中有寒嘔吐不止
　　附子(炮去皮臍/二兩)
　右為末以糊圓如梧子大就濕以大黃末五錢為衣
　毎服十圓加至二十圓用薑湯下
快氣圓治一切氣心腹脹痛胸膈噎塞噫氣吞酸胃中
痰逆嘔吐及宿酒不解不思飲食
　　香附(去毛三/兩二錢)甘草(四錢/)　縮砂仁(去皮殻/八錢)
　右為末毎服一錢鹽湯㸃下常服快氣美飲食養脾
匀理湯治體虚上氣壅盛中脘痞塞嘔逆翻吐水飲不
入其證急速
　　木香匀氣散(方見諸疝類/)理中湯(方見霍亂類/)
　右二藥合和鹽湯調服一七立效
人參散治吐逆及㵼後除煩渇常服調中和氣
　　白茯苓　　人參(各半兩/)白乾薑(一兩/)藿香
　　木香　　　甘草(各一/錢半)　嫩黃耆(去蘆一錢半/)
　右剉散毎服三錢水一盞半煎七分去滓溫服瀉後
　渇甚者毎服加滑石末二錢同煎
丁香煑散治脾臟伏泠胃脘受寒胸膈痞悶腹心刺痛
痰逆惡心寒𠻳中滿臟腑虚滑飲食減少翻胃吐逆四
肢逆冷但是沈寒痼冷無問久新功效不可具述
　　丁香(不見火/)紅豆(去皮/)　青皮(去白/)　甘草(炙/)
　　川烏(炮去/皮臍)　陳皮(去白/)　乾薑(炮各/四兩)
　　良薑(炮去蘆/頭四兩)益智(去皮五/兩半)胡椒(二兩/)
　右剉散毎服二錢水一盞生薑三片鹽一捻煎至七
　分空心食前稍熱服滓再煎病退即止極妙
灸法乾嘔炙尺二穴在肘約上動脉灸三壮又灸乳下
　一寸三十壮
　乾嘔不止粥藥皆吐入間使穴三十壮其穴在掌後
　二寸兩筋間若四厥脉沈絶不至者亦灸之便通此
　起死人法
　吐嘔宿汁吞酸灸神光穴百壮其穴在二肋傍二寸
　上直兩乳
　嘔逆噦噫灸石闗百壮其穴在隂都穴下一寸
　　　霍亂
風證桂枝湯治惡風自汗嘔吐下利增寒發熱頭痛眩
暈(方見傷寒類/)
寒證隂經理痞湯治惡寒無汗霍亂吐下脹滿食不消
心腹痛胸膈痞塞家昏暈緩弱
　　人參(去蘆/)　乾薑(炮/)　　白术(去蘆/)　甘草(炙各/三兩)
　右剉散毎服四大錢水一盞煎七分去渣食前服逺
　暈防霍亂煉蜜為圓如梧子大毎服三十五圓如作
　末毎服方寸匕酒調下亦得若轉筋骨加石膏煆三
　兩若臍上築者腎氣動也去术加桂心四兩腹惡燥
　故去术恐作奔㹠故加桂吐多者去术加生薑三兩
　下多者復用术悸者加茯苓二兩渇欲得水加术合
　前成四兩半腹滿加人參合前成四兩半若寒者加
　乾薑合前成四兩半腹滿者去术加附子服藥食頃
　食熱粥一盃微自溫覆勿發掲衣被噦則加丁香吐
　利止身體痛不休者審其元因以和解之如初因傷
　風用桂枝之類所謂治有本也
陽經香蘓散治身熱無汗霍亂吐下臉赤多痰加藿香
葉土烏藥烏梅生薑煎甚妙(方見傷寒和解類/)
暑證香薷散治傷暑飲冷霍亂作渇熱煩毎料加丁香
半夏藿香烏梅陳皮紫蘓木𤓰各一兩生薑五片煎四
肢冷加熱附子煩渇生薑自然汁調五苓散(方並見傷/暑類)
仍用半夏圓熱薑湯吞立效(方見痎瘧類/毎用三十圓)
濕證除濕湯治滿身重著或多食生冷揮霍之間吐利俱
作
　　半夏(湯洗/)　厚朴(去麄皮切薑/汁炒各一兩)
　　藿香葉(五錢/去土)陳皮(去白/五錢)　甘草(三錢/)
　　蒼术(米水浸一/兩切炒赤)
　右剉散毎服四錢水一盞半生薑七片紅棗一枚煎
　熱服不以時候
七情七氣湯治喜怒憂思悲恐驚七氣鬰發致五臟互
相刑尅隂陽叐戾揮霍變亂吐利交作寒熱眩暈痞滿
噎塞
　　半夏(湯洗/五兩)　厚朴(去麄皮/薑汁炒)桂心(各三兩/)白茯苓(去/皮)
　　白芍藥(各四/兩)紫蘇　　　橘皮(去白兩/各二)人參(去蘆/一兩)
　右剉散毎服四錢水一盞半薑七片棗一枚煎七分
　去滓空心服
胃氣圓治憂思過度脾肺氣閉聚結涎飲留滯腸胃氣
鬰於隂凝寒於陽隂陽反戾吐利交作四肢厥冷頭目
眩暈或復發熱兼治老人冐寒大便反秘姙娠惡阻全
不納飡
　　硫黃(不拘錢数入猪臟内符兩頭以米甘酒童子/小便各一盞煑乾一半取出先㫁穢氣控乾)
　　(秤一/兩重)　　　半夏(湯洗去/滑五兩)人參(去蘆各一兩/)
　　石膏(一分煆一法/同硫黃煮)　　　白茯苓(一兩/)
　右為末生薑自然汁釋炊餅糊為圓如梧子大毎服
　五十圓至百丸空心米湯入少生薑汁下
食傷紅圓子治脾胃虚冷飲食不節宿食留飲聚癖腸
胃或因氣不調衝胃寒濕忽作霍亂吐利併心腹㽲痛
腸胃纒刺疲倦不勝(方見痎瘧類/)
理中湯加青皮陳皮治胃脘有寒亦效(方見前/)
轉筋木𤓰湯治霍亂吐下不已舉體轉筋入腹則悶絶
　　木𤓰乾(一兩/)呉茱萸(半兩/湯洗)茴香(二錢半/)甘草(炙錢/一)
　右剉散毎服四大錢水一盞半生薑三片紫蘇十葉
　食鹽一撮煎七分去渣食前服仍研生蒜貼心下脚
　心上
煩渇茯苓澤瀉湯治霍亂吐利後煩渇欲飲水
　　赤茯苓(去皮/四兩)澤㵼(二兩/)　甘草(炙兩/一)　桂心(一兩/)
　　白术(去蘆半/一兩)
　右剉散毎服四大錢水一盞薑三片煎七分去滓食
　前溫服又方有小麥五兩
麥門冬湯治霍亂已愈煩熱不解多渇飲水小便不利
　　麥門冬(去心/)橘皮　　　半夏(湯泡/七次)　白茯苓(去/皮)
　　白术(去蘆炒/各一兩)人參　　　甘草(炙半兩/各)小麥(半合/)
　右剉散毎服四錢水一盞半生薑五片烏梅一個煎
　至八分去渣溫服不拘時候
水浸丹治伏暑傷冷冷熱不調霍亂吐利口乾煩渇
　　黃丹(一兩二/錢半炒)巴豆(二十五个/去皮心)
　右同研勻用黃蠟鎔作汁和為圓如梧子大毎服五
　圓水浸少頃别以新汲水吞下不拘時候
又用薑附湯清煎沈冷服之大效熱因寒用之法也(見/中)
(寒類/)
亁霍亂鹽湯治忽然心腹脹滿痞刺疼痛蠱毒煩寃欲
吐不吐欲利不利状若神靈所附頃刻之間便至悶絶
亦涉三因或臟虚或腸胃素實故吐利不行
　極鹹鹽湯三升熱飲一升刺口令吐宿食使盡不吐
　更服吐訖復飲三吐乃止此法大勝諸治俗人以為
　田舍淺近鄙而不用守死而已凢有此病即先用之
　續以理中湯倍加橘紅與之或藿香正氣散加官桂
　茯苓煨枳殻就吞蘇合香圓炒
通治藿香正氣散治霍亂吐瀉通用腹痛者加桂小便
不利加車前子毎料各一兩
訶子散治老㓜霍亂吐利一服取效(方見心痛類/)
加味薑附湯治吐㵼過多手足逆冷氣少不語六脉沈
伏
　　附子(炮/)　　乾薑　　　人參(各一兩/)甘草(五錢/)
　右剉散毎服四錢水二盞煎至一盞空心服腹痛加
　官桂小便不利加茯苓毎料各五錢
養正丹治霍亂轉筋咳逆不定病勢危篤毎服三十圓
鹽湯下(方見痼冷類/)
胡椒湯治霍亂吐瀉
　　胡椒(七粒/)　生菉豆(二十一粒/)
　右為末宜木𤓰湯溫和調下
竒方鹽一撮醋一盞同煎八分溫服二盞鹽梅鹹酸等
物皆可煮服
又方星南末三錢棗三枚薑五片煎極熟服治吐下四
肢逆冷不省人事一服可效半夏為末薑汁㸃亦一服
效白礬為末毎服一大錢沸湯㸃服亦騐
熏洗法治霍亂轉筋
　陳大蓼一把水三升煑取二升乘熱熏洗仍飲半盞
　凢用蓼須家園種者
鹽熨方治霍亂吐瀉心腹作痛
　炒鹽二盌紙包紗䕶頓其胸前并腹肚上一截以熨
　斗火熨氣透則蘇續又以炒鹽熨其背則十分無事
灸法治霍亂轉筋欲死氣絶惟腹中有煖氣者可用其
　法納鹽於臍中令實就鹽上灸二七壮名神闕穴立
　效併灸臍下一寸半名氣海穴二七壮妙
　　　痰飲
懸飲十棗湯治飲水流在脇下咳唾引痛一嵗不愈者
　　芫花(微炒/)　甘遂　　　大㦸(炒/)
　右等分剉散水一盞半棗十枚煎八分去棗調藥壮
　人一錢羸人半錢平旦溫服不下者次日更加半錢
　下后麋粥自養若已下不可服
五苓散治流行水飲毎服二錢沸湯調小便更不利加
防己佐之(方見傷暑類/)
支飲防己桂枝湯治隔間支飲其人喘滿心下痞堅面
色黧黑其脉沉𦂳得之數十日醫吐下之不愈
　　漢防己(三兩/)桂心(二兩/)　人參(四兩/)　石膏(六兩/)
　右剉散毎服四大錢水一盞半煎七分去滓溫服虚
　者即愈實者二日復發再服不愈去石膏加茯苓四
　兩芒硝一兩半微利則愈
茯苓五味子湯治支飲手足冷多唾口燥氣促小腹上
衝胸咽手足痺面熱翕然如醉因復下流隂服小便難
時復咳胃嘔腫
　　茯苓(四兩/)　桂心　　　甘草(炙三兩/各)五味子(二兩/半)
　右剉散毎服四錢水一盞半煎七分去滓溫服服之
　衝氣却低久更咳滿者去桂加乾薑細辛各三兩咳
　滿止而復渇衝氣更發者以細辛乾薑為熱藥此法
　不當逐渇反止者為支飲也支飲法當冐冐者必嘔
　嘔者復内半夏二兩半以去其飲飲去嘔則止其人
　形腫與痺加杏仁二兩半若面赤如醉以胃中熱上
　熏加大黃三兩須詳證加減
溢飲大青丸湯治溢飲身體疼重汗不出拘急痛
　　麻黃(去節湯/洗七次)桂心　　　甘草(炙各二/錢半)
　　石膏(雞子大/)杏仁(四十个炒去皮尖/)
便鞭也甘草瀉心湯主之屬太陽
　　　三隂可汗
隂病不當發汗發汗即動經然太隂脉浮少隂病發熱
亦須微微出汗但不可正汗耳太隂脉浮者宜桂枝湯
少隂發熱脉沈宜麻黃細辛附子湯少隂二三日常見
少隂證無陽證者宜麻黃甘草附子陽微發汗皆隂證
表藥也
　　　差后昏沈
傷寒差後十數日或半月二十日終不醒惺常昏沈似
失精神言語錯謬又無寒熱醫或作鬼祟或作風疾多
般治之不差或朝夕潮熱頰赤或有寒熱似瘧皆緣發
汗不盡餘毒在心胞絡間所致也知母麻黃湯主之
　　　飲酒復劇
傷寒時疾三日已汗解因飲酒復劇苦煩悶乾嘔口燥
呻吟錯語不得卧黃連解毒湯主之
　　　循衣摸牀
傷寒若吐若下後不解不大便五六日以上至十餘日
日晡即發熱不惡寒獨語如見鬼状若劇者發則不識
人循衣摸牀惕而不安微喘直視若微者但發熱譫語
大承氣湯主之者一服利則止後服脉弦者生脉濇者
死
　　　傷寒别名
清便自調自可謂大小便如常也　大便秘而堅則曰
鞕　小便不利小便少下利清榖皆謂水榖不分　得
大便曰更衣　大便坚小便利曰脾約　下利曰飱泄
　腸僻謂痔也　寒蔽利曰鴨溏熱而利曰腸垢　轉
失氣謂氣轉而響時時失下即後分泄氣葢腹中有積
　大汗傷氣大下傷血或火邪逼迫驚狂或尺寸脉𦂳
而反有汗或發汗後汗不止曰漏風或隂病本無汗而
反有汗或其脉浮遲微弱不能作汗皆曰亡陽　吐汗
下溫針以後其病不解曰壞病曰何逆　瘥後更發熱
曰遺熱　脉相尅賊曰負　兩手無脉曰雙伏一手無
脉曰單伏　左闗脉曰人迎右闗脉曰氣口是趺上動
脉曰衝陽足后根上䧟中動脉曰太谿　婦人乳頭直
下近腹處曰期門　臍下一寸半曰氣海二寸曰丹田
三寸曰闗元　𤣥府即汗空也　臍下動氣曰奔豚
筋惕肉動曰瞤　中暑曰中暍　妄發濕溫汗曰重暍
　渇欲飲水水入即吐曰水逆　心下停水怔忪身無
大熱頭額微汗曰水結胸　乾嘔曰啘咳逆曰􁋋　目
中不了了謂不明了也睛不和謂不和平如常也　三
月至夏方發病曰晚發
　　　傷寒戒忌
傷寒新瘥後但少喫麋粥常令稍饑不得飽食反此則
復發不得早起不得梳頭洗面不得多言不得勞心費
力反此則復發瘥後百日内氣體未得平復犯房室者
死忌食羊雞狗肉肥魚油膩諸骨汁及鹹藏鮓脯油餅
麫病再發
　　　臨治警省
　　川芎　　　細辛　　　防風　　　桔梗
　　白芷　　　甘草　　　羗活(各一兩/)桑白皮(半/兩)
　右剉散毎服二錢水一盞半薑二片薄荷三葉煎至
　七分不饑不飽時溫服
枳殻半夏湯除熱痰下氣寛中利膈清上治痞滿
　　枳殻　　　半夏　　　黃芩　　　桔梗(各二/兩)
　　甘草(五分/)
　右剉散毎服四錢生薑三片桑白皮七寸烏梅一個
　煎未效加甜葶藶馬兠鈴防已薄荷立效熱痰黃色
　是也
虚證順元散治氣虚痰甚不得伸卧氣中痰厥尤宜服
之(方見傷寒隂類/)
黑錫丹治下虚上壅頭暈痰盛服之立愈(方見痼冷類/)
靈砂丹治上盛下虚痰涎壅盛此藥最能鎮墜升䧏隂
陽安和五臟(方見痼冷類/)
七味圓治脾虚不得剋制腎水多吐痰唾而不咳者(方/見)
(虚損類/)
暖胃圓去虚痰利冷飲
　　硫黃(研/)　　白礬(各一兩/  炒)半夏(二兩炒/薑汁)丁香
　　茴香(炒/)　　木散(各一兩/)
　右為末薑汁痰麫糊丸梧子大毎服二十圓空心米
　飲下
靈白圓治元氣虚弱痰氣上攻風痰壅塞嘔吐不已
　　靈砂　　青州白圓子(各一兩/各研)
　右和匀生薑自然汁和米糊丸如梧桐子大每服三
　十圓空腹人參湯或棗湯下
通治二賢湯治痰實食後胸滿年逺痰飲服之愈
　　薄橘皮(四兩/)甘草(一兩/)
　右為末沸湯調服其功在茯苓半夏枳實南星之上
茱苓圓治頭疼背寒嘔吐酸汁不思飲食小便不利氣
壅昏眩
　　白茯苓　　呉茱萸(各二兩末/湯洗去)
　右為末煉蜜丸如梧子大毎服三十丸不拘時候熟
　水吞下服後便漩中作茱萸氣是騐他痰藥不能及
　此一方只将茱萸酒浸三宿以茯苓末拌之候乾或
　湯或酒下百餘粒亦效
快活圓常服消食化痰養生之家不可缺
　　枳殻(一兩/半炒)　桂(一兩/)　　桔梗(二兩/)
　　半夏(湯洗七/次二兩)
　右為未薑汁糊丸梧子大毎服二十丸食後薑湯下
茯苓圓治臂痛不能舉手或左右時復轉移由伏痰在
内中脘停滯脾氣不流行上與氣摶四肢屬脾滯而氣
不支故上行攻臂其脉沈細者是也後人謂此臂痛乃
痰証也用以治痰無不效者
　　茯苓(一兩/)　枳殻(麩炒去/穣半兩)半夏(二兩/)
　　風化朴消(一分/)
　右為末薑汁煑糊丸如梧子大毎服三十丸生薑湯
　下累有人為痰所苦夜間兩臂常若有人抽牽兩手
　戰炸至於茶盞亦不能舉只以此藥治之皆隨服隨
　愈世間所謂痰藥者多矣至於立效未有如此藥之
　妙也
倍术散治酒癖五飲(停水在心下或兩脇胃中膈上腸/間動摇有聲皆由飲酒冐寒飲水)
(過/多)
　　白术(二兩/)　附子(炮去皮臍/一兩)
　右剉散分三服水一大盞薑十片煎空腹服臟腑微
　動即安(一方除附子加乾薑肉桂各一兩為末蜜丸/梧桐子大毎服二十五丸米飲下食前大效)
桂辛湯下痰飲散風邪止痰𠻳聰耳鼻宣闗竅利咽膈
清頭目解冐眩進飲食
　　桂(去麄皮/)　細辛(去苖/土)　乾薑(炮/)　　人參(去蘆/)
　　白茯苓(去皮/)甘草(炙各/二兩)　五倍子　　陳皮(去白/)
　　白术　　　半夏(湯洗七次/各三分)
　右剉散毎服二錢水二盞煎至一盞去渣食前溫服
丁香半夏圓治脾胃宿冷嘔吐痰水噫氣吞酸
　　人參　　　丁香　　　木香　　　肉豆蔲
　　陳皮(各一分/)藿香葉(半兩/)半夏(湯洗七次薑汁/令炒黃三兩)
　右為末薑汁糊丸如小豆大毎服四十丸薑湯下
二陳湯煎送下青州白圓子治眉心并眉梁骨疼又治
臂疼或麻木或戰掉皆痰飲所作宜服(方見痎瘧類白/丸子方見風科)
(通治類/)
控涎圓治同上(方見臂痛類/)
二生湯專主治痰
　　附子(生去皮/臍)半夏(生用/)
　右等分剉散毎服四錢水二盞生薑十片七分去滓
　煎空腹溫服少許木香煎尤佳
(闕/)　痰消飲圓治一切停痰留飲
　　青皮　　　陳皮(並洗/)　京三稜(泡槌/碎用)川薑(炮/)
　　草果(麫裹煨/)蓬术(泡槌碎/)良薑(濕紙裹煨/各一兩)
　右為末水麫糊丸如梧子大隂乾毎服五十丸薑湯
　下
破飲圓治五飲停蓄胸腹結為癥癖支滿胸脇傍攻兩
脇搶心疼痛飲食不下翻胃吐逆九種心痛積年宿食
不消久瘧久痢遁尸疰忤顛癎厥暈心氣不足憂愁思
慮婦人腹中諸病悉能治療久服尤妙且不傷臟氣
　　蓽撥　　　丁香(不見火/)胡椒　　　縮砂仁
　　木香(不見火/)蝎稍　　　烏梅　　　青皮
　　巴豆(去殻膜/各等分)
　右以青皮同巴豆漿水浸一宿次日漉出同炒青皮
　焦去巴豆水淹烏梅肉蒸一炊久研細為膏入藥末
　和匀丸如菉豆大毎服五七丸臨卧薑湯吞下曽有
　婦人頭風服之亦效且㫁根不復發豈頭風即痰飲
　耶
導痰湯一切痰頭目旋暈或痰飲留積不散胸膈痞塞
脇肋脹滿頭痛吐逆喘急痰嗽涕唾稠粘坐卧不安不
思飲食
　　半夏(泡七次/四兩)天南星(炮去/皮)橘紅　　　枳實(去穰/麩炒)
　　赤茯苓(去皮各一兩/)　　甘草(炙兩/半)
　右剉散毎服四錢水二盞生薑十片煎八分食後溫
　服
工陳湯治痰飲為患或嘔吐惡心或頭眩心悸或中脘
快或因食生冷飲酒過度脾胃不和並宜服之一方加
丁香(方見痎瘧類/)
荆蓬煎圓破痰癖消癥塊冷熱積聚胃膈痞悶通和三
焦升降隂陽順氣消化宿食
　　荆三稜(酒浸三日/夏一日)　　　蓬莪术(酒浸三日/夏一日)
　　(以上二味用去皮巴豆二十粒於銀石器内/文武火炒令乾黃色去巴豆却用湯浸去白)
　　木香　　　枳殻(去穰/)　青皮(去穰/)　川茴香(微/炒)
　　㯽榔(剉各/一兩)
　右為末麫糊丸如菉豆大毎服三十丸食後生薑湯
　下
理中湯治停痰留飲加茯苓半夏導利之(方見霍亂類/)
　　　咳逆
冷證丁香柿蒂散治吐利及病後胃中虚寒咳逆至七
八聲相連收氣不回者難治
　　人參　　　茯苓　　　橘皮　　　半夏
　　良薑(炒/)　　丁香　　　杮蒂(各一兩/)生薑(一兩/半)
　　甘草(五錢/)
　右剉散毎服三錢水一盞煎乘熱頓服或用此調蘓
　香丸亦妙
木香匀氣散治同上用萊菔子湯泡研取汁調熱服(方/見)
(諸疝類/)
沈香降氣湯縮砂烏沈湯治同前蘓葉三皮鹽少許煎
湯㸃熱服(方見諸氣類/)
橘皮乾薑湯治胃中有寒咳逆
　　橘皮　　　通草　　　乾薑　　　桂心
　　人參　　　甘草
　右散等分剉散毎服四錢水盞半煎六分温服日三
　服
羗活附子湯治吐利後背寒咳逆
　　羗活(去蘆/)　附子(炮去/皮臍)　茴香(炒各/半兩)　乾薑(炮/)
　　丁香(各一兩/)
　右剉散毎服二錢水一盞鹽少許煎至七分空心熱
　服
蓽澄茹散療噫氣咳逆
　　蓽澄茹　　良薑(各二兩/)
　右剉散毎服二錢水一盞煎六分沸投醋半盞取出
　時哈之甚妙
熱證小柴胡湯治同上毎服三錢水一盞半薑三片杮
蒂三個煎熱服(方見傷寒泄㵼類/)
橘皮竹茹湯治胃虚膈熱者
　　橘皮(去白/二兩)　人參　　　甘草(炙半兩/各)
　右剉散毎服四錢水一盞半竹茹一小塊生薑五片
　棗二枚煎至七分去滓溫服不以時
灸咳逆法乳下一指許正與乳相直骨間陷處婦人即
　屈乳頭度之乳頭齊處是穴艾灸炷如小豆大灸三
　壮男左女右只灸一處火到肌即瘥不瘥不可治也
　其穴只當取乳下骨間動脉處是
　
　
　
　世醫得效方卷四
欽定四庫全書
　世醫得效方卷五
　　　　　　　　　　　　元　危亦林　撰
　　大方脈雜醫科
　　　脾胃
虚證丁沈透膈湯治氣滿不快飲食不入胷膈痞悶或
時膨脹腹中刺痛等證
　　丁香(五/錢)沈香(五/錢)木香(五錢並/不見火)人參(去蘆/半兩)青皮(去/白)
　　神麯(各一/兩)茯苓(去/皮)甘草(炙/)陳皮(去/白)厚朴(薑汁/製)草果
　　仁　藿香葉(去/土)半夏(泡七/次)縮砂仁(去殻各/二兩)白豆蔲
　　(去/殻)白术(去蘆/炒)麥蘖(炒/)香附子(炒去毛/各一兩)
　右剉散每服三錢水一盞半入生薑三片紅棗一枚
　同煎去渣熱服又方治氣滿不食以四味香蘇散同
　煎大人尤宜服未效更服丁香煑散加蓽撥良薑(各/一)
　(兩方見/嘔吐類)
穀神嘉禾散治中滿下虚五噎五膈脾胃不和胸膈痞
悶脇肋脹滿心腹刺痛可進飲食或多痰逆口苦吞酸
胸滿短氣肢體怠惰面色萎黄如中焦虚痞不任攻擊
臟氣虚寒不受峻補或因病氣衰食不復常禀受怯弱
不能多食尤宜服之常服育神養氣和補脾胃進美飲
食
　　枇杷葉(去毛姜汁炙/令香熟一兩)石斛(細剉酒拌和/㣲炒一兩)沈香(鎊三/分)
　　薏苡仁(㣲炒/一兩)木香(三/分)縮砂(去殻/一兩)杜仲(去粗皮用姜/汁與酒合和)
　　(塗炙令香/熟焦三分)藿香葉(去土/三分)隨風子(如無陳小𦂳訶子/實者亦得三分)
　　榖蘖(㣲炒/半兩)丁香(半/兩)半夏(一分用湯洗七遍生薑一/分切作片子與半夏同搗)
　　(爛做餅/子炙黄)白术(去蘆炒/二兩)青皮(去白/二兩)大腹子(㣲炒/三分)梹榔
　　(炒半/兩)陳皮(去白/三分)桑白皮(㣲炒/半兩)白豆䓻(㣲炒去/皮半兩)人參
　　(去蘆/一兩)五味子(㣲炒/半兩)白茯苓(去皮/一兩)神麯(㣲炒/一分)甘草(㣲/炒)
　　(一兩/半)
　右剉散每服三錢水一盞入生薑三片肥棗二枚同
　煎至七分温服不拘時候及療四時傷寒能調理陰
　陽使無變動尅日得安如療五噎入乾柿一枚同煎
　十服見效如膈氣吐逆羸困入薤白三寸棗五枚同
　煎婦人亦可服
四君子湯治脾胃不調不思飲食
　　人參(去/蘆)甘草(炙/)白茯苓(去/皮)白术(去蘆各/等分)
　右剉散毎服三錢水一盞煎至七分不拘時服一方
　加橘紅名異功散又方加陳皮半夏名六君子湯嘔
　吐加藿香縮砂泄瀉加木香肉豆蔲
附子建中湯治脾氣虚寒腹脇脹滿身體沈重面色萎
黄嘔吐不食水榖不化大腑自利
　　肉豆蔲(麫裹/煨)白豆蔲仁　附子(炮去/皮臍)　厚朴(去皮/薑汁)
　　(拌/炒)白术(去/蘆)乾薑(炮/)紅豆　神麯(炒各/一兩)丁香　胡椒
　　木香(不見/火)甘草(炙各/半兩)
　右剉散每服四錢水一盞半生薑五片紅棗一枚煎
　至七分去渣温服
參苓白术散理心脾氣弱神昏體倦飲食不進多困少
力中滿痞噎心忪上喘嘔吐瀉利
　　人參　白茯苓(去/皮)白术(去/蘆)山藥　甘草(各一/兩)　縮砂
　　仁　桔梗(去/蘆)薏苡仁　蓮肉　扁豆(薑汁浸去/皮七錢半)
　右為末每服二錢棗湯下小兒量嵗數與之此藥中
　和不熱久服養氣育神醒脾悦色順正辟邪
千金養脾圓治脾胃虚弱停寒畱飲膈氣噎塞反胃吐
食心胸痞滿脇肋虚脹胸腹刺痛牽引背膂食少易傷
言㣲氣短口苦舌澁惡心嘔􁋋喜睡嚥酸夕病泄利腸
胃虚滑病後氣不復常飲食無味形容憔悴酒後痰多
　　人參　白术　白茯苓(去/皮)甘草　山藥(炒/)木香
　　丁香　白扁豆(炒/)縮砂仁　薏苡仁　益智仁
　　藿香葉　紅豆　肉豆蔲　乾薑(炮/)髙良薑　三
　　稜(炮/)莪术(炮/)神麯(炒/)麥蘖(炒/)陳皮　枳殻　茴香(炒/)
　　苦梗(炒各/一兩)
　右為末煉蜜圓如彈子大毎服一圓細嚼白湯下温
　酒亦得空心食前常服温養脾元進美飲食
治中湯治脾胃不和嘔逆霍亂中滿虚痞或致泄㵼(方/見)
(傷寒陰/證類)
平胃散治脾胃不和不思飲食心腹脇肋脹滿刺痛口
苦無味胸滿短氣嘔􁋋惡心噫氣吞酸面色萎黄肌體
痩弱怠惰嗜卧體重節痛常多自利或發霍亂及五噎
八痞膈氣反胃並宜服之
　　蒼术(去粗皮米湯浸/二日一斤二兩)厚朴(去粗皮薑/汁拌炒)陳皮(去白各/一兩二)
　　(錢/)甘草(炒三/分)
　右為末每服二錢以生薑三片紅棗二枚煎湯調服
　或塩湯調空心食前熱服常服調氣煖胃化宿食消
　痰飲辟風寒冷濕四時非節之氣為散煎亦可加人
　參尤妙
胃丹朱砂禀太隂之精不經火煆以术附等脾藥隂煉
成用平補不僣善治真陽衰虚心火怯弱不養脾土沖
和失布中州虚寒飲食不進胸膈痞塞或不食而脹滿
或已食而不消痰逆惡心翻胃吐食臟氣虚寒米榖不
化心腹絞痛泄利不止應是一切脾胃諸疾不問男子
婦人皆可服
　　朱砂(大塊不夾石/者十二兩半)羅參(去/蘆)縮砂(去/殻)肉豆䓻(麫裹/煨)
　　蓽澄茄　白豆䓻(去/殻)紅豆　髙良薑(挫/碎)附子(炮去/皮臍)
　　白术(去/蘆)厚朴(去皮薑/汁拌炒)丁香(不見/火)藿香葉(去/土)五味子(去/梗)
　　乾薑(炮去/土)胡椒　益智仁　麥門冬(去/心)草果仁
　　橘紅(去白已上/各一兩)
　右将人參等二十味各如法修製剉如豆大以銀鍋
　一口用白砂蜜二十兩将藥一半同蜜拌匀入銀鍋
　内以夾生絹袋盛貯朱砂懸胎入銀鍋内以桑柴火
　重湯煮三日三夜取沙淘净焙乾入乳鉢用玉槌研
　直候十分細米粽為丸如菉豆大陰乾每服十粒加
　至十五粒空心食前用人參湯送下棗湯亦得如或
　嘔吐用淡薑湯送下忌食猪羊血
補真丸大抵不進飲食以脾胃之藥治之多不效者亦
有謂焉人之有生不善攝養房勞過度真陽衰虚坎火
不温不能上蒸脾土沖和失布中州不運是致飲食不
進胸膈痞塞或不食而脹滿或已食而不消大腑溏泄
此皆真火衰虚不能蒸藴脾土而然古云補腎不如補
脾予謂補脾不若補腎腎氣若壯丹田火經上蒸脾土
脾土温和中焦自治膈開能食矣
　　葫蘆巴(炒/)附子(炮去/皮臍)陽起石(煆/)川烏(炮去/皮)兔絲子
　　(淘净/酒蒸)沈香(不見火/别研)肉豆蔲(麫裹/煨)肉蓯蓉(酒浸/焙)五味
　　子(去枝梗/各半兩)鹿茸(去毛酒/蒸焙)川巴㦸(去/心)鍾乳粉(各一/兩)
　右為末用羊腰子二對治如食法葱椒酒煑爛入少
　酒糊杵和為圓如梧子大每服七十丸空心食前米
　飲鹽湯任下
進食散理脾元虚冷不思飲食久病脾虚全不食者及
胃虚有風不食只三服便效
　　甘草(炙兩/一)肉桂(去粗/皮)良薑(炒/)陳皮(去/白)青皮(去穣各/一分)
　　訶子(五箇煨/去核)草豆蔲(三箇/去皮)川烏(一箇/炮)
　右剉散每服二錢水一中盞生薑二片煎七分空心
　服
熱證瀉黄散治脾胃壅實口内生瘡煩悶多渇頰痛心
煩唇口乾燥壅滯不食
　　藿香葉(去土/七錢)石膏(煅/)縮砂(去/殻)山梔子(去/殻)甘草(炙各/半兩)
　　防風(去蘆/四兩)
　右剉碎同蜜酒炒香焙為細末每服三錢水一大盞
　煎至七分温服不拘時候
枳殻丸治脾實心腹壅滯四肢疼悶兩脇脹滿大小便
不利(方見秘/結類)
橘皮竹茹湯治胃熱多渇嘔􁋋不食
　　赤茯苓(去/皮)陳皮(去/白)枇杷葉(拭去/毛)麥門冬(去/心)青竹茹
　　半夏(湯泡七次/各一兩)人參(去/蘆)甘草(炙各/半兩)
　右剉散每服四錢水一盞半薑五片煎至八分去渣
　温服不拘時候
　　　翻胃
安脾散治胃氣先逆飲食過傷或憂思蓄怒宿食痼癖
積聚冷痰動擾脾胃不能消磨榖食致成斯疾女人得
之多由血氣虚損男子得之多因下元冷憊有食罷即
吐有朝食暮吐暮食朝吐所吐酸臭可畏或吐黄水凡
有斯疾乃是脾敗惟當速療遲則發煩渴大便秘水飲
纎悉不得入咽不旋踵斃矣
　　髙良姜(一兩以百年壁上土三合敲/碎用水二碗煑乾薄切成片)南木香
　　草果(麫裹煨/去殻)胡椒　白茯苓　白术　丁香
　　陳橘皮(湯洗/去穣)人參(去蘆各/半兩)甘草(炙一/兩半)
　右為末每服二大錢食前米飲入鹽㸃服鹽酒亦得
薤白粥治翻胃無問久遠冷熱
　　人參(一兩細切以水一/大升煎取三合)雞子(三箇/去黄)薤白(二/莖)熟稀粟
　　米粥
　右以雞子白及薤白粟等三味熟調攪然後煖人參
　湯相和更調攪䪺服之不限早晩服無忌當時便定
　准前服萬不失一如思飲食即與粟米粥飲漸漸加
　粳米和之
熟水草果飲法
　　烏梅肉(四/兩)草果　乾薑(炮各/三兩)赤茯苓(二/兩)甘草(炙半/兩)
　右剉散每服用半兩水一碗半煎至一碗去滓磁器
　盛和熟水随意服之
桂苓散治翻胃發渴
　　半夏(四/錢)桂心　甘草(各三/錢)赤茯苓(四/兩)澤㵼(四/兩)
　右剉散每服四錢生薑煎服
三稜煎丸治宿食積聚翻吐酸穢(方見諸/氣類)
正胃散治翻胃嘔逆藥食俱不下結腸三五日至七八
日來大便不通如此者必死之疾
　　白水牛喉(一條去兩頭節并筋膜脂肉節節取下/加阿膠片黑牛不可用須就宰牛人買)
　　(下修治好臨病/時旋炙修合)
　右用喉節以好米醋一大盞浸頻翻令匀㣲火炙乾
　再蘸再炙醋盡為度存性不得見太陽研為末每服
　一錢食前用陳米飲調下輕者一服見效
靈砂丹治脾疼翻胃
　　靈砂(一/兩)蚌粉(同炒畧變/色二兩)丁香　胡椒(各四十/九粒)
　右為末生姜自然汁煑半夏糊圓如梧子大每服三
　十丸翻胃煨生薑湯吞下虚人脾痛炒鹽湯下
青金丹治一切吐逆
　　水銀(八/錢)生硫黄
　右二件入無油銚内用慢火化開以柳木箆子撥炒
　或有烟焰以醋洒之結成砂子再研為細末用米粽
　尖杵和為圓如菉豆大每服三十丸用姜橘皮煎湯
　送下不拘時服
大掌中金治翻胃服水藥不得者
　大綿附一箇生姜自然汁一椀煑乾為度母丁香一
　箇為末以少許安掌中心舐喫立效
丁附散治翻胃
　　大附子(一箇切去葢刳令空入丁香四十九粒以/葢覆之線縳着置銀器中浸以生姜自然)
　　(汁及葢而止慢/火煑乾為度)
　右為末用一錢匕糝舌上漱津下若煩渴徐徐食糜
　粥忌油膩生冷
大倉圓治脾胃虚弱不進飲食翻胃不食亦宜服之
　　陳倉米(一升用黄土炒/米熟去土不用)白豆蔲(二/兩)　　縮砂仁(二/兩)
　右為末用生姜自然汁法圓如梧子大每服一百圓
　食後用淡姜湯送下
小半夏圓治翻胃及不忺飲食
　　半夏(湯洗/十次)胡椒
　右等分為末薑汁圓如梧子大每服三五十圓薑湯
　下
六丁圓治翻胃如神
　　五靈脂(醋/炙)生辰砂(一/錢)母丁香(一兩不/見火)
　右為末入黄狗膽糯米粽子尖為圓如鷄頭大每用
　姜湯化下
香牛飲治哽噎翻胃吐食神效
　先以羯牛用繩掛開牛口以浄布巾抹令口舌浄却
　拖牛舌出來候有涎出以椀盛之每服用八分盞為
　一服研好麝香末一捻打匀却以銀盞盪令温先以
　絹帛束縳中脘胃口令極𦂳候氣喘乘熱解開隨氣
　喘一二口便服服時先對病人説煑白粥惱煩之并
　煎丁香汁和粥服藥罷隨與粥喫
鹽衮圓治翻胃膈氣
　　丁香　木香　肉豆蔲　縮砂　厚朴　陳皮
　　胡椒　蓽撥　沉香(各等分/)
　右為末以大蒜瓣子不拘多少每瓣作二瓣入去殻
　巴豆一粒用餅藥調麫裹蒜片慢火煨熟去巴豆及
　麫只將蒜研成膏將前項藥末一半捜和為圓如梧
　子大每服三十圓於鹽内衮過蘿蔔湯調前藥末二
　錢吞下神效
温胃散治翻胃
　　真附子(一箇去皮臍分作四塊生薑一兩研水/一盌慢火同煑至水盡取附子切焙)
　右為末每服一錢空服鹽湯下
治翻胃嘔吐便秘結虛冷者用靈砂或養正丹温而利
　之又蘇合香圓用四分感應圓用六分夾研作細圓
　薑汁泡沸湯下此亦温利若大便熱結用蜜煑凝捻
　作指鋌納後部導之或用獖猪膽一枚取汁入法醋
　少許以筆蘸滴灌於後部或燒皂角於桶内熏糓道
　或用連根葱白一握漢椒五十粒搗細作餅焙熱和
　輕粉掩臍續以葱椒煎湯熏盪身下
又方治翻胃
　　真蚌粉
　右每服二錢薑汁米飲調下
治吐逆不止
　　真黄丹(四兩研細用米醋半升入銚内煎/令乾更以火煆通紅令研細為末)
　水米飯為圓如梧子大醋酵湯吞七圓不以時服
灸法兩乳下各一寸以瘥為度又灸臍上一寸二十壯
　又灸内踝下三指稍斜向前三壯中腕一穴在臍上
　四寸足三里二穴在膝下三寸各灸七壯或九壯其
　效尤著
導引方除腹肚冷風宿疾積胃口冷食欲進退吐逆不
　下正坐兩手向後捉腕反拓席盡勢使腹絃絃上下
　七左右換手亦然
乾食方惟食乾飯餅餌盡去羮飲水漿藥亦用圓自不
　反動調理旬日竒效有人三世死於胃及至孫收效
　此方
　　　咳嗽
風證神术散治四時瘟疫頭痛項強發熱增寒身體疼
痛及傷寒鼻塞聲重咳嗽頭昏並皆治之
　　蒼术(五兩米汁浸/一宿切焙)香白芷　細辛(去葉/土)羌活(去/蘆)
　　川芎　甘草(炙各/一兩)
　右剉散每服三錢水一盞生薑三片葱白三寸煎七
　分温服不拘時候如覺傷風鼻塞為末葱茶調下
三物湯治感冒風邪鼻塞聲重語音不出或傷風傷冷
頭目痛眩四肢拘倦咳嗽多痰胸滿短氣(方見傷寒/陽證類)
杏蘇湯治傷風身熱有汗惡風病證挾熱服杏子湯不
得者此藥稳當也
　　橘紅　紫蘇葉　杏仁(去皮/尖)五味子　半夏(湯泡/七次)
　　桑白皮(蜜畧/炙)貝母(去/皮)白术(炒各/一兩)甘草(炙半/兩)
　右剉散每服四錢水一盞半生薑五片煎至八分去
　滓温服不拘時候
人參荆芥散治肺感風邪上壅咳嗽頭目不清言語不
出咽乾項強鼻流清涕
　　荆芥穗　麻黄(去根/節)細辛(去土/洗)桔梗(去蘆/炒)陳皮(去/白)
　　半夏(湯洗/七次)杏仁(去皮/尖)人參　通草　甘草(炙各/半兩)
　右剉散每服四錢水一盞半薑五片煎八分食後温
　服
寒證金沸草散治肺感寒邪鼻塞聲重咳嗽不已增寒
發熱無汗惡寒煩燥或風熱壅在膈間唾黄濁水甚者
咯血(方見傷寒/陽證類)
加味青龍湯治表有寒邪喘水飲咳嗽急不得睡卧(方見/傷寒)
(通治/類)
華葢散治肺感寒邪咳嗽上氣胷膈煩滿項背拘急聲
重鼻塞頭目眩痰氣不利呀呷有聲
　　紫蘇子(炒/)赤茯苓(去/皮)陳皮(去/白)桑白皮(炙/)杏仁(去皮/尖)
　　麻黄(去根節/各一兩)甘草(炙半/兩)
　右剉散每服二錢水一􁑭煎至七分去渣食後温服
暑證六和湯治傷暑痰生咳嗽喘滿加麥門冬烏梅煎
就吞消暑圓(方見伏暑/中暑類)
濕證白术散治五臟傷濕咳嗽痰涎增寒發熱上氣喘
急
　　白术(二/兩)五味子　茯苓(各一/兩)甘草(一/兩)半夏(四箇洗/去滑破)
　　(作十/六片)
　右剉散作十六服每服水一盞半薑五片紅棗二枚
　煎至七分空腹服
不換金正氣散治傷濕四肢重著骨節疼痛洒淅咳嗽
　　厚朴(去皮薑/汁製)藿香(去枝/土)甘草(爁/)半夏(煑/)蒼术(米汁/浸)
　　陳皮(去/白)加木𤓰(每藥一兩/只用五錢)
　右等分剉散每服三錢水一盞半生薑三片棗子二
　枚煎至八分去渣食前稍熱服忌生冷油膩(傷寒隂/證用之)
　(亦/效)
七情團參飲子治因抑鬰憂思喜怒飢飽等失節致臟
氣不平咳嗽膿血漸成肺痿增寒壯熱羸瘦困頓將成
癆瘵
　　人參　紫苑茸(洗/)阿膠(蛤粉/炒)百合(蒸/)細辛(洗去/葉土)
　　欵冬花　杏仁(去皮/尖炒)天門冬(湯洗/七次)半夏(湯炮/七次)
　　經霜桑葉　五味子(各一/兩)甘草(炙半/兩)
　右剉散每服四錢水一盞半生薑五大片煎至七分
　去渣食後温服因氣而嗽者宜加木香欬而唾血有
　熱加生地黄欬而唾血有寒者加鍾乳粉因疲極而
　欬嗽者加黄耆因損而唾血者加沒藥藕節欬而嘔
　逆腹滿不食者加白术倍加生薑欬而小便多者加
　益智仁欬而大便溏者去杏仁加鍾乳粉欬而面浮
　氣逆者加沈香相皮煎
分心氣飲治憂鬱得嗽(每服三錢加枳殻去穣一錢比/五味十粒生薑三片煎方見諸)
(氣/類)
熱證枳殻半夏湯治上焦有熱咳嗽黄痰痞滿阻食加
防已甜葶藶馬兠鈴薄荷葉各半兩(每服姜三片桑白/皮七寸煎方見痰)
(飲/類)
貝母散治熱嗽辰時喫酉時可安兼治痰喘
　　知母(新瓦/上焙)貝母(巴豆七粒同貝母炒畧/熟去巴豆不用各一兩)
　右剉散餳糖一塊同煎服一方以二母為末入巴豆
　霜少許臨卧用生姜二片蘸藥夾定細嚼咽下
紫苑膏治同上
　　枇杷葉　木通　欵冬花　紫苑　杏仁　桑白
　　皮(各等/分)大黄(減/半)
　右如常製為末蜜圓櫻桃大食後夜卧噙化
玉芝圓治風壅痰實頭目昏眩咳嗽聲重咽膈不利
　　人參(去/蘆)乾薄荷　白茯苓(去/皮)白礬(枯/過)天南星(米泔/浸焙)
　　(各三/兩)半夏(湯洗七次姜汁/和作曲六兩)
　右為末生薑汁煑麫糊圓如梧子大每服三十圓食
　後薑湯下如痰盛燥熱薄荷湯下
金沸草散治同上(每服三錢生姜桑白皮烏梅煎就吞/服半夏丸方見傷寒陽證及痎瘧類)
黄連阿膠圓治肺熱咯血亦治熱㵼
　　黄連(净三/兩)赤茯苓(二/兩)阿膠(炒一/兩)
　右黄連茯苓為末水調阿膠和圓如梧子大每服三
　十圓食後米飲下黄連茯苓能抑心火肺得其清則
　嗽止
小柴胡湯治嗽久瘥身有煩熱啜冷水而暫止者加桑
白皮北五味子棗子煎不拘時服煩熱加麥門冬嗜卧
減食加白术煎(方見傷寒/陽證類)
洗心散治心熱上炎肺經胸膈滿痛咽乾口燥咳嗽殊
甚(方見積/熱類)
冷證藿香正氣散寜肺和胃袪痰治嗽通暢三焦進美
飲食生薑三片鹽梅一箇杏仁七粒去皮尖北五味子
七粒同煎就服青州白圓子(方見傷寒隂證/風科通治類)
理中湯治肺虚咳嗽痰唾清白飲食日減多嘔當温養
脾土則生肺金用五味子炒阿膠煎湯調服立效(方見/脾方)
杏子湯治一切咳嗽不問外感風寒内傷生冷痰飲停
積
　　人參　半夏(泡/)茯苓　細辛　乾薑　官桂
　　杏仁　白芍藥　甘草　五味子
　右各等分剉散每服四錢以水二盞薑四片煎至七
　分去渣温服不以時此藥最宜冷嗽熱嗽非所宜若
　脈浮𦂳身熱無汗惡風􁁙浮身熱無汗惡寒而咳加
　少麻黄去節熱服
丁香半夏圓治肺胃虚寒咳嗽(方見痰/飲類)
胡椒理中圓治寒嗽冷痰吐白涎沫續續不止不能飲
食
　　欵冬花(去/梗)胡椒　蓽撥　陳皮　乾薑　甘草
　　良薑　細辛(去葉各/二兩)白术(二兩/半)
　右為末蜜圓如梧子大每服十圓温湯米飲任下不
　拘時候
黄耆建中湯治冷嗽加半夏麯乾薑五味子同煎空心
服(方見傷/濕類)
養榮湯治冷極嗽可加熟附子白豆蔲北五味子蜜炙
粟殻蜂粉炒阿膠(方見虚損類以上/二方所用各少許)
皺肺圓治久嗽
　　欵冬花　人參　五味子　官桂(去/皮)紫苑　白石
　　英(㣲帶青/色者)鍾乳粉
　右等分為末用羯羊肺一具去皮尖杏仁半斤水煑
　肺爛為度去筋膜與杏仁同研極爛和衆藥圓如梧
　子大隂乾每服五七十圓至百圓糯米飲下食後臨
　卧服
時行人參飲子治寒熱上壅咳嗽痰涎
　　人參　苦梗(去/蘆)五味子　赤茯苓(去/皮)白术(炒各/一兩)
　　枳殻(麩/炒)甘草(炙各/半兩)
　右剉散每服四錢水一盞半薑五片煎至七分去渣
　食前温服嗽多者加桑白皮一兩痰多加半夏麯一
　兩寒暑之交氣盛人衣厚作壅忽痰盛㣲熱此藥最
　宜若作感冒發其汗攻其邪必成大病此方佳處在
　赤茯苓能導心熱枳殻能疎肺壅故易效一方有半
　夏一兩又云寒壅者加杏仁不去皮尖紫蘇各半兩
一服散治咳嗽
　　阿膠(二/片)生薑(十/片)大烏梅(二/箇)甘草(一/錢)紫蘇(十/葉)杏仁(去/皮)
　　(尖七/箇)大半夏(三箇/炮)罌粟殻(三箇/炙)
　右剉散水一盌煎至六分去渣臨卧服
敗毒散升麻葛根湯香葛湯各件每用四錢生薑烏梅
桑白皮煎有效酌量用之(方竝見傷寒陽/證及和解類)
勞嗽蛤蚧散治虚勞咳嗽咯血潮熱盜汗不思飲食
　　蛤蚧(一對/蜜炙)人參(去/蘆)百部(去/心)欵冬花(去/皮)紫苑茸(各半/兩)
　　貝母　阿膠(蛤粉/炒)鱉甲(醋/炙)柴胡(去/蘆)肉桂(去粗/皮炒)黄耆(蜜/炙)
　　甘草　杏仁(湯浸去/皮尖)半夏(生姜汁浸/各一兩)
　右為末每服三錢水一盞半生薑三片煎至一盞不
　拘時温服肉桂雖去風寒有熱人不肯服則當改用
　細辛
風痰嗽白圓子散治一種咳嗽直至嗽頓吐飲食痰物
皆出盡方少定此乃肝木尅脾土風痰壅盛宜以青州
白圓子方作生料更加少木香丁香橘紅天麻全蝎去
毒足僵蚕炒去嘴足服有效
損𠻳當歸飲治男子因打損負重女子因勞苦用力而
傷肺經肺經既損遇風寒則為咳嗽或咳血或至紫黑
宜用此藥去心肺間瘀血仍灸肺腧病即甦(肺腧穴在/三椎下兩)
(傍各一/寸半)
　　蘇木　生地黄　當歸　大黄　赤芍藥
　右為末酒調服得利去瘀血即止服養榮湯調理
通治澄清飲治諸證痰嗽服他藥不效者
　　南星　蚌粉　知母　貝母　半夏　白礬
　右各等分剉散毎服三錢水一大盞生薑五片去渣
　澄清俟温徐徐吸服食後臨睡服小兒亦用得效
青金丹治肺虚壅咳嗽喘滿咯痰血
　　杏仁(去皮尖/一兩)牡蠣(煆取粉入杏同炒黄/色去牡蠣粉不用)青黛(一/兩)
　右研勻入黄蠟一兩鎔捜和圓如彈子大壓匾如餅
　每日中用柿一箇去核藥在内濕紙裹煨俟藥鎔方
　取出去火毒細嚼糯米飲送下一方名甲乙餅治咳
　出血片兼涎内有血條不問年久月深但湏服一服
　效用青黛一分牡蠣粉二錢巴杏仁七粒去皮尖研
　蠟圓了湯使並同前
人參清肺湯治肺胃虛寒咳嗽喘急胸膈噎悶脇肋脹
滿道塞短氣喜欲飲冷咽噫引痛及療肺痿勞嗽唾血
腥臭乾嘔煩熱聲音未出肌肉消瘦倦怠減食
　　地骨皮　人參　甘草　阿膠(麩/炒)杏仁(去皮/麩炒)桑白皮
　　知母　烏梅(去/核)桔梗(去/蘆)罌粟殻(去蒂葢/蜜炙)
　右等分剉散每服三錢水一琖半烏梅棗子各一枚
　同煎至一盞去渣食後臨卧加蜜半匙攪勻澄清吸
　服效
蠟煎散順肺氣利咽膈止咳嗽化痰涎
　　欵冬花　紫苑(洗土/焙乾)甘草(炙各/七錢)五味子(炒半/兩)桑白
　　皮(炒/)桔梗　杏仁(去皮/炒)紫蘇葉(各一/兩)
　右剉散毎服四錢水一盞黄蠟少許煎食後臨卧温
　服
神效散治一切喘嗽
　用皂角一條作兩邊去子每孔入巴豆一粒線繫定
　童子小便浸一宿火上炙令焦黄去巴豆不用或入
　二粒亦不妨却以杏仁半夏各一合入麻油内煎令
　拆裂為度同為末每服一字乾柿㸃藥細嚼或用白
　米糖蘸喫亦可臨卧時服服了不可喫湯水一應物
　妙不可言
參蘇飲治上膈泛熱咳嗽聲重(方見傷寒/和解類)
寜肺散治大人小兒諸咳嗽
　　𤣥胡索(一/兩)枯礬(二錢/半)
　右為末每服二錢用軟餳糖一塊和藥含化小兒一
　錢用蜜亦可
杏仁煎治咳嗽失音不出
　　杏仁(去皮尖/研三兩)生薑汁　蜜　砂糖(各一/兩半)桑白皮
　　木通　貝母(各一兩/一分)紫苑　五味子(各一/兩)
　右剉散用水三升煎至半升入杏仁砂糖蜜薑汁再
　煎成稀膏毎服挑一匙頭含化更加知母欵冬花各
　一兩效
二陳湯治咳嗽嘔痰(方見疾/瘧類)
欵冬花散治寒壅相交肺氣不利咳嗽喘滿胷膈煩悶
痰實涎盛喉中呀呷鼻塞清涕頭痛眩冒肢體倦疾咽
嗌痛
　　知母(一/兩)麻黄(去根節/四兩)桑白皮(洗/焙)半夏(各一/兩)阿膠(蚌/粉)
　　(炒去/粉)貝母(去心麫炒/各四兩)杏仁(去皮尖/麫炒)甘草(爁二/兩)欵冬
　　花(去梗/一兩)
　右剉散毎服水一盞薑三片煎至七分去滓食後温
　服
單方葶藶散治肺壅咳唾膿血喘嗽不得睡卧
　　甜葶藶(二兩半隔/紙炒令紫)
　右為末每服二錢水一盞煎至六分不拘時温服
又方治糓氣素壯人久嗽即效粟殻一味净去筋膜蜜
　炙為末每服用蜜湯下
又方治羸弱久嗽屢效九尖拒霜葉為末用魚鮓蘸服
又方治久嗽漸成癆瘵鳯尾草為末用魚鮓蘸服即效
嚼藥防已散
　　薄荷　百藥煎　枯礬　防已　甘草
　右剉散入口細嚼旋旋嚥下治熱嗽失聲有效
星砂圓治一切風痰利胷膈壯脾胃及消痰積温中順
氣内傷生冷腹脇脹痛酒後痰實嘔吐服之神效
　　南星(四兩湯/洗七次)良薑　縮砂仁(各一/兩)香附子(二兩炒/去毛)
　右為末生薑自然汁煮麫糊為圓如梧桐子大每服
　三十圓生薑湯下不計時候夏月傷生冷尤宜服
捷徑方治久病痰嗽百藥未效
　　橘紅(一斤去白/要陳久者)甘草　鹽(各四/兩)
　右用水五盌慢火煑煎藥焙乾為末白湯㸃服
滴油散治痰嗽面浮
　箕蚌粉一味新丸炒令通紅地上出火毒拌青黛少
　許同淡虀水滴麻油數㸃服即愈
灸法上氣欬逆短氣胸滿多唾唾惡冷痰灸肺腧五十
　壯又法灸兩乳下黑白際各百壯即瘥咳嗽咽冷聲
　破喉漬漬灸天突五十壯穴(與灸喘/急同)膏肓腧在四椎
　下五椎上各去脊三寸近胛骨僅容一指許多灸之
　亦效
　　　喘急
風證麻黄散治傷風喘急坐卧不安痰涎壅塞涕唾稠
粘手足冷痺
　　麻黄(去根節/十兩)肉桂(去皮六兩/不見火)欵冬花(三兩去/蘆枝梗)訶子
　　皮(五/兩)甘草(爁五/兩)杏仁(三兩去皮/尖麩炒)
　右剉散每服三錢水一盞半入好茶一盞煎至八分
　食後夜卧通口服如半夜不能煎但以藥末入茶和
　勻沸湯㸃或乾嚥亦得忌魚酒炙􁳚猪肉腥臊等物
温肺湯治肺虚久感風邪喘咳不能坐卧不思飲食
　　白芍藥(二/兩)五味子(去核/炒)乾薑(炮/)肉桂(去粗/皮)半夏(煮熟/焙)
　　陳皮(去/白)杏仁　甘草(炒各/三兩)細辛(去蘆葉/各二兩)
　右剉散每服三大錢水一盞半煎至八分以絹帛挒
　汁食後服兩服渣再煎一服一方去芍藥細辛可加
　減用
金沸草散治肺熱傷風喘嗽痰實(方見咳/嗽類)
寒證加味子抝湯治肺感寒邪發喘
　　杏仁(去皮尖/七錢半)陳皮(一/兩)甘草(三錢/半)麻黄(一兩/二錢)北五味
　　子(七錢/半)辣桂(五/錢)
　右剉散毎服四錢水一盞半生薑三片煎喘甚加馬
　兠鈴桑白皮夏月減麻黄
香葛湯參蘇飲素有熱者宜服此(方見傷寒/和解類)
藿香正氣散治渾身拘急增寒喘嗽頭目昏重加北五
味子杏仁去皮尖鹽梅煎有泄不用杏仁(方見傷寒/隂證類)
七情四磨湯治七情傷感上氣喘息妨悶不食
　　人參　梹榔　沈香　天台烏藥
　右各濃磨水和作七分盞煎三五沸稍温服或下養
　正丹黑錫丹
四七湯治驚憂氣遏上喘
　　半夏(製二/兩半)茯苓(二/兩)厚朴(製一/兩半)紫蘇葉(一/兩)
　右剉散每服三錢半薑七片棗二枚煎服
紫蘇子湯治憂思過度邪傷脾肺心腹膨脹喘促煩惡
腸鳴氣走漉漉有聲大小便不利脈虚𦂳而濇
　　紫蘇子(一/兩)大腹皮　草果仁　半夏(湯洗/七次)厚朴(去/皮)
　　(薑汁/製)木香(不見/火)陳皮　木通　白术　枳實(去穰/炒)
　　人參　甘草(炙各/半兩)
　右剉散每服四錢水一盞薑三片棗二枚煎至七分
　不拘時
熱證洗心散治心肺俱熱致胸滿壅盛口乾作渇發喘
滿中噎氣每服二錢薄荷茶清調下
八正散治同前用燈心二十莖淡竹葉一皮煎(方竝見/積熱類)
葶藶散治過食煎煿或飲酒過度致肺壅喘不得卧及
肺癰咽燥
　　甜葶藶(炒/)桔梗(去/蘆)𤓰蔞子　川升麻　薏苡仁
　　桑白皮(炙/)葛根(各一/兩)甘草(炙半/兩)
　右剉散每服四錢水一盞半生薑五片同煎食後温
　服
小柴胡湯治服熱藥過多或身有煩熱作喘數服即安
(方見傷寒/陽證類)
金沸草散加甜葶藶桑白皮煎(方見傷寒/陽證類)
枳殻半夏湯加防已薄荷煎(方見痰飲類以上/二方所加各半兩)
加味控涎圓治風熱上壅或中脘停留水飲喘急治四
肢浮腫脚氣入腹平常腹中痰熱諸氣結聚服之得利
則效
　　大㦸　芫花　甘遂　甜葶藶　巴豆(去殻各/一兩)
　　黑牽牛(三兩炒/取頭末)白芥子(炒二/兩)
　右為末米糊圓粟米大每服三七粒茶清吞下或温
　水亦可服後未可服甘草藥及熱水
虚證蘇子降氣湯治氣虚發喘不得安枕宜用舊鹽梅
杏仁去皮尖北五味子各少許煎吞黑錫丹五十粒(方/見)
(諸氣及/痼冷類)
鍾乳圓治喘嗽痰涎稠粘晝夜不止不能坐卧遠年日
近並皆治之
　　滑石(半/兩)鍾乳粉(見成者/一兩)南星(炮切片/生姜製)
　右為末煑乾柿去蒂核搗細搜藥為圓如梧子大每
　服四十圓薑棗煎湯下氣弱人更服養正丹(方見痼/冷類)
四物理中圓治肺胃受冷氣短減食時吐痰水喘促濃
煎人參湯吞服甚妙(方見咳/嗽類)
安腎圓治腎寒多唾上喘人參鹽湯下八味圓亦可(方/並)
(見虚/損類)養正丹均有效(方見痼冷類凡動仆/喘甚者均宜服效)
紅椒圓治虚勞喘嗽眩暈
　　靈沙(一兩/細研)人參　木香(各二/錢半)大香附子(杵/碎)大紅椒
　　(去合口并子焙/出汗各半兩)
　右為末糕糊圓如麻子大每服二十圓空心橘皮湯
　下
通治人參定喘湯治肺氣喘喉中有聲坐卧不安胸膈
𦂳滿及治肺感寒邪咳嗽聲重
　　人參(去蘆/一兩)罌粟殻(蜜炙/二兩)麻黄(去/節)半夏麯　甘草(炙/各)
　　(一/兩)桑白皮(半/兩)阿膠(炒一/兩)五味子(一兩/半)
　右剉散每服三錢水一盞薑三片煎至七分食後温
　服
九寶湯治經年喘嗽通用常服屢效
　　麻黄(去/節)橘紅　腦苛(各一/兩)辣桂　紫蘇　桑白皮(炒/)
　　杏仁(去皮/尖)大腹子(連/皮)甘草(炙各/半兩)
　右剉散每服三錢薑五片烏梅一箇水一盞半同煎
　食後臨卧服或入童子小便半盞尤妙
杏參飲治因墜墮驚恐或渡水跌仆疲極筋力喘急不
足
　　人參　桑白皮　橘紅　大腹皮　梹榔　白术
　　訶子(麫裹煨/取肉)半夏(湯炮/七次)桂心(不見/火)杏仁(去皮/尖炒)紫苑(洗/)
　　甘草(炙/)
　右等分剉散每服四錢水一盞半生薑五片紫蘇七
　葉煎至七分去滓温服不拘時候
分心氣飲治氣逆脈伏發厥而喘者(方見諸/氣類)
秘肆降氣湯治氣不升降上熱下冷作喘生薑紫蘇葉
同煎就服玉華白丹效(方見諸氣類玉華/白丹方見痼冷類)
加味白术散
　　陳皮　半夏　人參　白茯苓　白术　甘草(炙/)
　　山藥(炮各/二兩)白扁豆(製一/兩半)縮砂　桔梗(炒/)石蓮肉
　　薏苡仁(各一/兩)
　右剉散治喘嗽每遇飲酒必發生薑桑白皮煎服效
水煑木香丸治喘急泄㵼加官桂生薑煎服(方見下/利類)
神保丸治久喘胸膈滿悶飲食不進每服七丸生薑柿
蒂湯下(方見諸/氣類)
玉液散治久近喘嗽口乾作渴
　　栝樓根　知母　貝母(去心炒/各一兩)甘草(炙半/兩)人參(半/兩)
　右末每服二錢先鎔下黄蠟二錢同入米飲調下食
　後服
神應丹治肺氣喘急晨夕不得睡不問久新一服見效
　　砒石(一/兩)菉豆(六/錢)
　右二味同煑以豆爛為度取出砒石入黄丹一兩同
　研爛用紙做卷五七重如竹筒又入砒石黄丹以黄
　泥固濟復燒紅為度又入黄丹一兩麫四分為圓如
　粟米大又以黄丹二兩為衣每服二粒新井花水下
　得效即止
胡桃湯治痰喘
　　胡桃肉(三/箇)生薑(三/片)
　右臨卧食畢飲湯三兩呷又再嚼如前飲湯就被即
　安
葶藶圓又名防己圓大治肺氣咳嗽面浮目腫喘促睡
卧不得步履艱難小便赤澁等疾
　　漢防己　貝母(煨令/㣲黄)木通(各一/兩)甜葶藶(隔帋炒/令紫色)杏
　　仁(去皮尖及雙仁麫炒/㣲黄細研各二兩)
　右為末棗肉為圓如梧子大每服三十圓煎桑白皮
　湯下不拘時候
炙肝散治喘併痰嗽兩服病不復作
　　白礬(飛過/研)五倍子(為/末)
　右每服各一錢以生猪肝火上炙熟蘸藥食後臨卧
　服
人參清肺飲治喘急噎塞加桔梗欵冬花(方見咳/嗽類)
清膈散治喘嗽吐唾不利膈熱口中苦氣
　　南星(一/兩)鉛白霜(少/許)桑白皮(一兩/半)白附子(五/錢)
　右剉散生薑三片煎食後臨睡服
灸法肺腧各十一壯穴在第三椎下兩旁各去一寸五
　分天突穴在頸結喉下五寸宛宛中灸七壯立效
　　　泄瀉
風證香薷香蘇散治傷風自汗飧泄每服四錢生薑木
𤓰煎服(方見傷寒和/解及傷暑類)
不換金正氣散體虚傷風冷㵼加官桂烏梅(方見時/疫類)
胃風湯治腸胃不足風冷乘之水榖不化泄瀉注下膈
中虚滿大膓受濕下如豆羮汁或下瘀血日夜無度並
宜服
　　人參　白茯苓(去/皮)芎藭　桂心(不見/火)當歸　白芍
　　藥　白术(火/炙)甘草(炙/)
　右等分剉散每服四錢水一盞半入粟米百餘粒煎
　至七分去滓空腹稍熱服胃氣弱者不宜多服
火炊丸治風氣行於腸胃泄瀉
　火炊草一味為末醋糊丸每服三十丸空心服
寒證風下湯治腸胃虚弱腹内痛身體怯寒泄瀉青黑
兼治傷寒挾寒而利臍下冷名鶩溏證效
　　人參　白术　乾薑(炒/)甘草(炒各/一兩)　茯苓　厚朴(薑/製)
　　(各二/兩)
　右剉散每服三錢水一盞煎空心服
加味治中湯治腸胃虚弱腹内痛身體怯寒泄瀉
　　乾薑(炮/)白术(炒/)青皮(去/白)陳皮(去/白)縮砂仁(各一/兩)人參
　　甘草(炙各/半兩)
　右剉散每服四錢水一盞半生薑五片棗子一枚煎
　至七分去滓温服不拘時或兼進感應圓
暑證香薷散治傷暑煩渴引飲所下如水(方見傷/暑類)
胃苓湯治傷暑煩渴引飲所下如水
　　五苓散(方見傷/暑類)平胃散(方見脾/胃類)
　右二錢合和紫蘇烏梅煎湯下未效加木香縮砂白
　术丁香煎服來復丹亦可(方見痼冷類或感寒濕水/泄平胃散理中湯蘇梅米)
　(湯調/下)
通來散分利水穀解煩熱止泄瀉
　　猪苓(去/皮)白术(去/蘆)澤瀉(去/毛)赤茯苓(去/皮)車前子　木通
　　茵陳　瞿麥
　右剉散毎服四錢水一盞半燈心麥門冬煎服
六和湯治暑瀉小便赤澁(方見傷/暑類)
水浸丹治感暑口乾煩渴頻㵼(方見霍/亂類)
濕證藿香正氣散治腰脚冷痺小便自利肢體重著所
下黄黑(方見傷寒/隂證類)
胃苓湯治傷濕瀉每服二錢蘇葉三皮食鹽少許調熱
服
白术附子湯治腸胃虛受濕腸鳴泄㵼自汗
　　白术(二/兩)附子(炮/)茯苓(去皮各/一兩)
　右剉散每服四錢水一盞半生薑七片棗子一枚煎
　至七分去滓温服不拘時候
麯芎丸治臟腑受風濕泄瀉不止
　　芎藭　神麯　白术　附子(各等/分)
　右為末糊圓如梧子大每服五十丸米飲下
七情加味藿香正氣散治飲食中憂怒傷脾腹内膨脹
吐㵼頻併或作晨泄加丁香縮砂良薑南木香各半錢
生薑三片紅棗二枚煎效
木香散治臟寒冷極及久冷傷敗口瘡下泄米糓不化
飲食無味肌肉瘦瘁心多嗔恚婦人産后虚冷下泄及
一切水㵼冷痢
　　木香　破故紙(各一/兩)良薑　砂仁　厚朴(薑製各/三分)
　　赤芍藥　陳皮　肉桂　白术(各半/兩)胡椒　茱萸
　　(各一/分)肉豆蔲(四/餘)檳榔(一/箇)
　右為末每服三大錢用不經水猪肝四兩批薄重重
　糝藥漿水一碗入醋茶脚少許入甑葢覆煑熟入鹽
　葱白三箇生薑彈子大同煑欲盡空心作一服冷食
　之初㣲溏不妨此是逐下冷氣少時自住經年冷痢
　滑泄只是一服渴則飲粥湯忌冷油膩如不能食冷
　則漿水煖食之若只用漿水煑猪肝為圓如梧子大
　毎服五十丸用粥飲下亦效若暴㵼只一服
熱證黄連香薷散治熱㵼溏利大便熱煩燥小便赤喜
飲冷香薷散每一兩加宣連五錢剉碎合和燈心二十
莖車前草二根同煎(方見傷/暑類)
五苓散治法湯引同上(方見傷/暑類)
黄連阿膠九每服五十丸米飲下空腹服(方見咳/嗽類)
升麻葛根湯小柴胡湯治傷寒身熱目疼煩渴泄㵼二
藥和合用生薑陳米烏梅煎服立效(方並見傷/寒陽證類)
蘖皮湯治挾熱泄㵼亦治血痢
　　蘖皮(三/兩)黄苓(二/兩)黄連(一/兩)
　右剉散每服四錢水一大盞煎至七分入阿膠末半
　錢再煎少頃温服
調胃承氣湯治大實熱下利譫言此有燥屎也夫泄㵼
反用大黄者乃因所利而利之此治熱㵼也非大實勿
妄輕用之(方見傷寒/陽證類)
冷證去麻黄五積散炒過名和氣飲治脾胃宿冷腹内
切痛或外感風寒内傷生冷泄㵼黄白色不止或肝經
受寒面色青慘厥而泄利生薑三片鹽梅一箇紅棗二
枚同煎大效(方見傷寒/隂證類)
豆附丸治丈夫婦人腸胃虚弱内受風冷水糓不化泄
㵼注下腹痛腸鳴手足逆冷服諸藥不效者此藥主之
　　肉豆蔲(炮四/兩)木香(二兩不/見火)白茯苓(四/兩)乾薑(炮四/兩)
　　附子(炮去/皮臍)肉桂(去粗皮/二兩)丁香(一兩不/見火)
　右為末薑汁糊為丸如梧子大每服五十圓加至一
　百圓薑湯吞下粥飲亦可空心食前服
薑附湯治下泄如水或青或白臍腹痛手足冷脈細欲
絶漸漸短氣由陽氣暴絶為隂所迫則注下不止陽復
則生不復則死又不止灸氣海百壯傷寒虚證鶩溏亦
效(方見大方科/中寒類)
太已寒丸治沈寒痼冷臟腑虚憊心腹疼痛脇肋脹滿
泄㵼腸鳴自利自汗久痢休息
　　蓽撥　肉桂(各四/兩)乾薑(炮/)髙良薑(各六/兩)
　右為末煑麫糊圓如梧子大每服三十圓空心米飲
　下
加味四柱散治臟腑虚怯本氣衰弱脾胃不快不進飲
食時加泄利晝夜不息
　　人參(去/蘆)白茯苓(去/皮)附子(炮去皮臍/各一兩)木香(濕紙包/煨過)訶
　　子(濕布包炮取/皮用各半兩)
　右剉散每服二錢薑三片棗一枚煎至六分服
加味三建湯治洞泄不止
　　大川烏　綿附　天雄(三味並炮鹽/水浸去皮臍)木香　肉豆
　　䓻(煨/裂)訶子(去核各/一兩)
　右剉散每服三錢生薑十片紅棗二枚鹽梅一箇陳
　米一撮同煎空腹熱服未效仍服來復丹
來復丹治同上(方見痼/冷類)
茱萸斷下圓治臟寒腹痛泄㵼不止
　　艾葉(炒/)赤石脂　川薑(各半/兩)吳茱萸(炒二/兩半)縮砂仁
　　肉豆蔲　附子(炮去皮臍/各七分)
　右為末麫糊圓如梧子大每服五十圓食前米飲下
猪臟圓治臟寒泄㵼不進飲食氣體倦怠
　　呉茱萸(净去枝梗不以/多少用水浸透)
　右用獖猪臟頭一截去脂膜净洗將茱萸入臟内兩
　頭扎定慢火煮令極爛用甑蒸熟尤好將二味於臼
　内杵千下令極細圓如梧子大每服五十圓米飲下
猪肚圓治臟寒泄㵼先用製成厚朴附子二味生薑棗
子煎服空心仍服此猪肚圓
　　川烏　附子(炮各/二兩)乾薑(炮/)白术　厚朴(各一/兩半)良薑
　　(炒/)肉豆蔲(煨/)蓽撥　禹餘糧(火煆/醋碎)縮砂仁　丁香
　　桂心(各一/兩)
　右為末用獖猪肚一隻净洗以川椒一兩去目茴香
　一兩大麯二兩入猪肚内用線縫定酒醋煑爛取出
　川椒茴香大麯焙乾為末均和煎藥以猪肚杵和得
　所為圓如梧子大每服五十圓空心米飲送下
椒艾圓治臟腑虚寒泄痢不止
　　烏梅(去核二兩半/醋浸布裹蒸)揉成無滓艾(一兩/半)川椒(炒去/目)乾
　　薑　赤石脂　黑附(炮製各/一兩)
　右除烏梅外同為末將蒸過烏梅肉研勻更入熟棗
　肉蜜少許和圓如梧子大每服二十圓米飲下
茱萸湯治脾泄多老人腎虚謂之水土同化
　　吳茱萸(取淨不/以多少)
　右用白水煑去滓入鹽少許通口服葢茱萸能煖膀
　胱水道既清大腸自固餘藥雖熱不能分解清濁也
大理中圓治大便虚滑不禁每一圓用平胃散一貼煎
化服便止加鹽梅同煎尤妙
　　人參　白术　乾薑　甘草(各等/分)
　右為末煉蜜圓如指頭大每服十圓米飲下
六君子湯治臟腑虚怯心腹脹滿嘔􁋋不食腸鳴泄㵼
　　人參　甘草　白茯苓　白术　肉豆蔲(濕帋裹/煨熟剉)
　　(碎以厚帋/盛壓去油)訶子(煨去核/各等分)
　右剉散每服三錢生薑三片紅棗二枚煎服或為末
　熱鹽湯調服亦可
養氣丹治久冷泄㵼及休息痢疾每服三十圓空心米
飲吞下多服收功(方見痼/冷類)
冷熱不調參連圓治腸胃虚弱冷熱不調泄痢腸鳴日
夜無度
　　艾葉(用糯米糊拌勻焙/取細末秤二兩半)乾薑(炮取末二兩用艾末/米醋升半慢火熬成)
　　(膏/)宣連(一兩半剉如麻豆大用吳茱萸兩/半同黄連炒色紫㨂去茱萸不用)訶子(煨/去)
　　(核一/兩)木香(一兩半别用黄連一兩半為粗末將木/香泡水一升慢火煑盡水去黄連不用)
　　(切焙/乾)人參(去/蘆)白术　烏梅(去核焙/乾秤)百草霜(别/研)白茯
　　苓(去/皮)酸石橊皮(炒/)當歸(洗焙各/一兩半)地榆(一兩/)　赤石
　　脂(一兩/三分)龍骨(一兩三/分火煨)阿膠(二兩蚌/粉炒)罌粟殻(二箇/蜜炙)
　右為末將前項艾膏和為圓如梧子大每服五十圓
　陳米飲下
戊巳圓治脾胃不足濕熱泄㵼不止米穀不化腸鳴腹
痛
　　黄連　白芍藥　吳茱萸(泡七次/焙乾)
　右等分為末用糊圓如梧子大每服三四十圓空心
　食前濃米飲下
腎泄安腎圓治腎洩腹痛無定處似痢非痢骨痛面黧
腰脚時冷用七氣湯送下安腎圓(方見虚/損類)七氣湯(見心/痛類)
震靈丹治同前每服三十圓炒破故紙棗子煎湯調鍾
乳粉少許空心送下小兒腎洩白膿褐汁面黯齒脱偎
人怯寒震靈丹末入些鍾乳粉以棗煎炒破故紙取熱
汁調下效(方見痼/冷類)
金鎖正元丹治腎虛泄㵼小便頻數盜汗遺精一切虚
冷之證並皆治之(方見痼/冷類)
脾泄炙肝散治久患不愈
　　白术　白芷　白芍藥　桔梗
　右等分為末炙鹽肝蘸服
和氣散即除麻黄五積散治久虛脾泄大效(方見傷寒/隂證類)
朴附圓治脾元虚弱久患脾泄冷㵼不止及翻胃惡心
臟腑滑泄
　　厚朴(去粗皮薑/汁製一兩)綿附子(炮去皮臍/净一兩)神麯(炒五/錢)乾薑
　　(炮三/兩)
　右為末酒煑麫糊圓如梧子大每服三十圓空心食
　前米飲或鹽湯下
脾腎泄木香散治脾胃俱虚泄㵼
　　肉豆蔲(麫褁/帋煨)破故紙(炒/)白术　白茯苓(各半/兩)木香
　　甘草(炙各/七錢)
　右剉散毎服三錢生薑三片紅棗二枚煎食前温服
二神圓治脾胃虛弱泄㵼不止全不進食
　　肉豆蔲(二/兩)破故紙(四兩/炒熟)
　右為末用肥棗四十九箇生薑四兩切片同煑棗爛
　去薑取棗剝去皮核用肉研為膏入藥和杵圓如梧
　子大每服三十圓鹽湯下立效弱甚加茯苓二兩木
　香一兩
積證香蘇散治食傷脾胃噫生熟氣及所泄穢氣殊甚
或腹𦂳塊痛水煎吞盧氏感應圓每服三七粒立效久
患食積泄㵼不止經驗(方見傷寒和/解及諸積類)
縮砂香附湯治傷食成積下㵼與平胃散合和毎服二
錢紫蘇葉食鹽煎湯調常服有效(方見諸氣/及脾胃類)
酒泄虛者香茸圓治飲酒多遂成酒泄骨立不能食但
再飲一二盞泄作幾年矣
　　嫰鹿茸(草火燎去/毛酥炙黄)肉豆蔲(火/煨)生麝香(另/研)
　右為末白陳米飯為圓如梧子大每服五十圓空腹
　米飲下熱者酒蒸黄連圓(方見下/痢類)
平胃散専治酒泄飲後獨甚加丁香縮砂麥芽神麯各
五錢為末空腹米飲調二錢立愈
晨泄又名瀼泄香薑散
　　生薑(四兩切/如豆大)黄連(二兩/剉)
　右一處淹一宿慢火炒薑紫色去薑不用將黄連末
　每服二錢用臘茶清調一劑而愈又用米飲酒調治
　白痢尤妙若欲速效一料只作二服
五味子散治五更天明溏泄一次名腎虛泄感隂氣而
然
　　五味子(㨂去梗/二兩)吳茱萸(半/兩)
　右同炒香熟研為末毎服二錢用陳米飲調下食前
　空腹服或加破故紙炒香肉豆蔲煨裂為末蒜膏為
　圓如梧子大每服三十圓米飲下大效
滑泄大斷下圓治下痢滑數肌肉消瘦飲食不入脈細
皮寒氣少不能言有時發虛熱由脾胃虛耗耗則氣奪
由穀氣不入胃胃無主以養故形氣消索五臟之液不
收謂之五虚此為難治畧能食者生
　　附子(炮/)肉豆蔲　牡蠣(煆秤各/一兩)細辛　乾薑(炮/)良
　　薑　白龍骨　赤石脂　酸石橊皮(醋煑乾為度/焙乾各一兩)
　　(半/)白礬(枯/)訶子(去核各/一兩)
　右為末糊圓如梧子大毎服三十圓粟米湯下
豆蔲飲治滑泄神效
　　陳米(一/兩)肉豆蔲(麫裹/煨)五味子　赤石脂(研各/半兩)
　右為末每服二錢粟米湯飲調下日進三服
乳豆圓治滑泄不止諸藥無效
　　肉豆蔲(生為/末)
　右以通明乳香用酒浸透研成膏和前藥末為圓如
　梧子大毎服五十圓空腹飯飲下
　
　
　
　
　
　
　
　
　
　
　
　
　
　
　
　世醫得效方卷五
欽定四庫全書
　世醫得效方卷六
　　　　　　　　　　　　　元　危亦林　撰
　　大方脈雜醫科
　　　下痢
風證神术散治胃經傷風自汗小便難下痢(方見咳𠻳/類)
露宿湯治風痢純下清血
　　杏仁(七个尖/去皮)苦木瘡(一掌/)　烏梅(二个/)
　　草果(一个/)　酸石榴皮(半皮/)青皮(二个/)
　　甘草
　右剉散作一劑水二碗生薑叁片煎土分露星一宿
　次早空腹服
間風湯治法藥件(並見泄瀉類/)
寒證人參敗毒散治寒邪壯熱下痢及所下似痢非痢
似血非血色如濁酒者加陳米百粒煎(方見傷安陽証/類)
不換金正氣散治臟腑受寒下痢赤白加烏梅陳光煎(方/)
(見時疫類/)
暑證六和湯治冐暑伏熱致成痢疾煩渴小便赤澁(方/)
(見傷暑類/)
五苓散治同上能分隂陽利水道(方見傷暑類/)
蘖皮湯治暑痢(方見泄瀉類/)
酒蒸黄連圓治伏熱㵼痢不止用香薷散燈心二十莖
車前草二根煎吞服立效(方見後面及傷暑類/)
濕證加味除濕湯治一身盡痛重者浮黄下痢如豆羮
汁
　　半夏麯　　厚朴(去麄皮/薑汁削)蒼术(炒各一/兩)
　　藿香葉　　陳皮(炒/)　　茯苓(各五錢/)
　　粉草　　　宫桂　　　木香(各三錢/)
　右剉散毎服四錢水一盞半生薑三片紅棗二枚煎
　服空心仍以五苓散兼服利其小水
艾薑圓治濕冷下痢膿血腹痛婦人下血
　　乾艾葉(四兩炒焦存性/)　川白薑(一兩/炮)
　右為末醋煑麫糊圎如梧子大毎服三十圓温米飲
　　下
苦散治脾受濕氣泄痢不止米榖不化
　　黄連(去鬚剉/如豆)吳茱茰　　白芍藥(剉如豆各二兩/同炒令赤色)
　右剉散毎服二錢水一盞煎至七分去滓温服
熱證小承氣湯治下痢赤黄但煩飲冷小便不利得熱
則極心煩燥喜渴先服一二服蕩之須審是實熱方可
次用
五苓散加車前子以利小便黄連阿膠圎佐治之即效
(方見傷暑及咳嗽類/)
小柴胡湯治下痢赤白心中煩燥潮熱加赤芍藥地榆
麥門冬淡竹葉煎效(方見傷寒陽証類/)
敗毒散治同上加陳米煎(方見傷寒陽証類/)
烏梅圓治下痢純血臍腹絞痛脈急大數由腸胃久虚
或先經下血痢未止服熱藥藴毒伏熱渗成血痢
　　烏梅(二两焙/)黄連(三兩/)　茱茰
　　酸石榴皮(各一兩/)
　右為末醋糊圓如梧子大毎服三十圓米飲湯下更
　以意加减服
地榆散治熱留腸胃下痢鮮血亦名潑火散(方見傷暑/類)
蘖皮湯治熱證發熱下痢(方見泄㵼類/)
芍藥蘖皮圓治一切濕熱惡痢頻并窘痛無問膿血並
宜服
　　芍藥　　　黄蘗(各一兩/)當歸　　　黄連(各半/)
　右為末水圓小豆大温水下三四十圓無時候及夜
　五六服忌油膩脂肥發熱等物熱痢大效
三黄熟艾湯治傷寒四五日大下熱痢諸藥不止宜服
此除熱止痢亦作圓子熟水吞下四十圓治時行毒痢
良驗
　　黄苓　　　黄連　　　黄蘗(各二分/)
　　熟艾
　右剉散毎服三錢水一盞煎至七分去滓温服不拘
　時
酒蒸黄連圓治身熱下痢鮮血煩燥多渴或傷熱物過
度
　　黄連(一斤/去鬚)　　　　　　好酒(二斤半/)
　右用酒浸瓦器盛置甑上蒸至爛取出曬乾研為末
　用麫糊為圓如梧子大毎服三十圓熟水吞下又療
　傷酒過多臟毒下血大便泄㵼用温米飲下食前一
　日兩服
白頭翁湯治熱痢下血連月不瘥
　白頭翁(二兩/)黄連　　　黄蘗皮　　秦皮(各三兩/)
　右剉散毎服四錢水一盞半煎至八分不拘時温服
冷證當歸圓治冷痢凄清腸鳴所下純白腹痛不止手
足冷者宜服之
　　當歸　　　白芍藥　　附子(炮/)　　白术
　　乾薑(炮/)　　厚朴(製炒/)　阿膠(粉炒兩/各一)烏梅(二兩/)
　右為末醋糊圓如梧子大毎服五十圓米飲吞下空
　心服腹痛甚加桂半兩小便不利加白茯苓一兩
大凡痢疾雖體寒手足逆冷冷汗自出六脈沉伏不宜
輕用附子多因伏暑而得此疾亦有冷汗自出四肢逆
冷六脉虚弱但背寒面垢或面如塗油齒乾煩寃燥渴
引飲此伏暑證也小柴胡湯五苓㪚酒蒸黄連圓必能
奏效學者宜審思耳(方見傷寒陽証傷暑類及見類/)
水煑木香圓治純下白痢及淡紅黑痢
　　罌粟殻(二兩去/蒂毫)　　　　訶子肉(六錢/)乾薑(四兩/)
　　木香　　　青皮　　　陳皮　　　甘草(各二/錢)
　　當歸　　　白芍藥(各半兩/)
　右為末煉蜜圓如彈子大毎服一圓熟水空心服
豆㓂散治脾虚腸鳴
　　大肉豆蔲(一枚剜小孔子入乳香三小塊/在内以麫裹煨麫熟為度去麫)
　右為末毎服一錢米飲調下
附子理中湯正理中湯加炮附子毎料一兩　术附湯
薑附湯治同上(方見霍亂中濕中暑類/)
玉華白丹治臟腑久虚下痢空心米飲下渇者人參湯
下亦治腸風下血
震靈丹橘皮煎圓治同上(方並見痼冷及虚/)
鍾乳健脾圓治男子婦人虚損羸瘦身體沉重脾胃冷
滯飲食不消腹脹雷鳴泄瀉不止又治腸虚積冷清痢
清榖或下純白腹中㽲痛及久痢赤白腸滑不禁少氣
羸弱不思飲食並宜服之
　　由桂(去麄皮/)人參(去蘆/)　黄連(去鬚/)　乾薑
　　龍骨(各二兩/)蜀椒(去目及閉口者微/炒出汗三兩半)　當歸(去蘆/)
　　大麥糵(炒/)　石斛(去根兩/各一)附子(炮去皮/臍五刃)茯苓(去皮/)
　　細辛(去苗上/)神麯(炒/)　　赤石脂(各一兩/)
　　鍾乳粉(一兩半/)
　右為末入鍾乳粉和勻煉蜜為圓如梧桐子大毎服
　三十圓食前温米飲下日三服(未効用三建湯吞金/粟黄芽丹數粒方見)
　(病冷/類)
木香散治脾胃虚弱内挾風冷泄瀉注下水榖不化臍
下㽲痛腹中雷鳴及積寒久痢腸滑不禁
　　藿香葉(洗焙/四兩)赤石脂　　附子(去皮臍醋煑/切焙各一兩)
　　丁香　　　當歸(去蘆/焙)　肉豆蔲仁　木香
　　甘(炙二兩/各)　訶子皮(一兩半/)
　右剉散毎服三錢生薑三片棗子二枚煎空心温服
五積散治内傷生冷下痢加縮砂木香製栗殻炒阿膠
大效(方見傷寒隂証類/)
椒艾圓治虚寒下痢不止(方見泄㵼類/)
四注散治下痢又復洩㵼耳鳴手冷腹痛加木香生薑
棗子粟米煎就後後藥(方見泄㵼類/)
赤石脂散治腸胃虚弱水榖不化泄㵼注下腹中雷鳴
及冷熱不調下痢赤白腸滑腹痛遍數頻多脇肋虚滿
胸膈痞悶肢體困倦飲食减少
　　赤石脂　　甘草(炙各一兩/二錢半)
　　肉豆蔲(麫裹煨令/熟十兩)　　　縮砂仁(五兩為末二錢/一粟米飲調)
冷熱不調下痢真人養臟湯
香連圓治同上(二兩並洩瀉類/)
駐車圓治同上(方見後並已上三方用皆立効/)
氣痢牛乳治氣痢泄如蟹渤
　　蓽撥(二錢/)　牛乳(半升/)
　右同煎减半空腹服効
木香流氣飲治同上(方見諸氣類/)
五膈寛中散治同上(方見五膈類/)
異香散治憂鬱氣滯不散腹中膨滿刺痛下痛不止
　　蓬莪茂(煨/)　益知仁　　甘草(炙/)
　　京三稜(煨六兩/各)　　　　青皮(去白/)
　　陳皮(去白兩/各三)石蓮肉(一兩/)厚朴(薑汁浸炒/二兩)
　右剉散毎服二錢水一盞薑三片棗一枚塩一捻煎
　七分通口服不計時或塩湯塩酒亦可
木香匀氣散治氣痢腹痛經驗(方見諸疝類/)
積痢治食積下痢腹内緊痛不進飲食塩梅湯或米飲
多服廬氏感應圓或用蘇合香圓和圓仍用平胃散五
苓散二末藥塩湯空心服調理立安(方見積中氣/脾胃傷暑類)
蠟匱圓又名靈妙圓治痢止水㵼
　　􁴖砂(研分/一)　辰砂(研分/一)　巴豆(去殻/)　黄蠟(半兩/)
　右以二砂為末外將巴豆黄蠟銀石器内重湯煑一
　伏時候巴豆紫色為度去十四粒將七粒與貳砂末
　同研極勻再鎔蠟匱藥毎旋圓如菉豆大毎服三粒
　至五粒水㵼生薑湯吞下白痢艾湯赤痢烏梅湯五
　更空心時服服畢一時不須喫食臨卧服尤佳
禁口痢敗毒散治心煩手足熱頭痛此乃毒氣上衝心
肺所以嘔而不食毎服四錢水一盞半陳倉米一百粒
薑三片棗一枚煎温服(方見傷寒陽証類/)
加料參苓白术散治禁口痢食飲不下棗湯調效(方見/脾胃)
(類/)
又方用石蓮肉留心為末陳米飲下
又方治心腹虚膨手足厥冷或飲過苦澁涼劑晨朝未
食先嘔或聞食即吐不思飲食此乃脾胃虚弱山藥一
味剉如小豆大一半銀石器内炒熟一半生用為末米
飲調下自獲其功
煨即魚方治禁口痢
　鯽魚撚去膽與腸肚入白礬一大豆許同煨熟入塩
　醋喫不過兩枚與痢俱效
休息痢加味養臟湯加炮附子青皮烏藥茯苓各五錢
治傷酒肉炙􁳚後發為痢疾休作無時名曰休息生薑
三片紅棗二枚煎(方見泄㵼類/)
神效散治休息痢氣痢膿血不止疼痛困弱
　　當歸(焙/)　　烏梅肉　　黄連
　右等分為末研大蒜成膏為圓如梧子大毎服二三
　十圓厚朴湯下一方加阿膠
炒五積散治同上生薑三片紅棗二枚塩梅一箇木香
半錢煎(方見傷寒隂証類/)
駐車圓治冷熱不調下痢赤白日夜無度腹痛不可忍
者及治休息痢下大效痢方之魁
　　黄連(去鬚/六兩)　阿膠(蛤粉炒/三兩)當歸(去蘆洗/焙三兩)乾薑(炮兩/二)
　右為末醋煑米糊圓如梧子大毎服五十圓加至七
　十圓空心米飲下
秘方養臟湯治同上(方見後/)
大巴寒圓虚冷者效(方見泄㵼類/)
薑苓圓止休息痢大效
　　乾薑(炮/)　　建茶(各一兩/)
　右以烏梅取肉圓如梧子大毎服三十圓食前米飲
　下
毒痢茜根圓治毒痢及蠱注下血如豚肝心煩腹痛又
脈或大或小浮熖而起下血如豚肝五内切痛此因服
五石湯圓逼損隂氣甚則其血自百脈經絡而來注下
成蠱毒此為難治
　　茜根　　　川升麻(去蘆/)犀角　　　地榆
　　黄連　　　當歸(去蘆/)　枳殻(去穰/)　白芍藥
　右等分為末醋糊圓如梧子大毎五十圓米飲空心
　下
魚鮓湯治痢下五色膿血或如爛魚腸並無大便腸中
攪痛不可忍呻吟呌呼聲聞於外
　　粉霜(研/)　　輕粉　　　朱砂(砂/)　　􁴖砂(研去/砂石)
　　白丁香(各一/錢)乳香(半錢/)　巴豆(二十个去/殻不去油)
　右為末蒸棗肉為圓嬰孩三圓如粟米大二三嵗四
　五嵗如麻粒大毎用三四圓並旋圓煎鮓湯吞下仍
　間服調胃藥此證縁久積而成故小兒多有之
蠱疰痢羚羊角圓治下血黑如鷄肝色相似時發渇者
　　羚羊角(一兩/半)　黄連(二兩/)白茯苓(一兩/)
　　黄柏(去黑皮/一兩半)
　右為末煉蜜圓如梧子大毎服五六十圓蠟茶送下
　病危者復生若血鮮滑泄不固欲作厥狀此藥不可
　服當灸臍下氣海闗元貳宂更服玉華白丹(方見痼/)
　(冷類/)
　　人參　　　綿附(炮去/皮臍)　肉豆蔲(微火煨裂/)
　右剉散毎服二錢水盞半生薑七片棗二枚煎食前
　服
腹痛不止薑茶方治痢下腹痛肚皮熱手不可近
　右用生薑切碎如粟米大草茶相等煎服效又方煑
　茶白痢用蜜赤痢用薑(未效用真人養臟湯再加楊/芍藥當歸立止方見泄㵼類)
香連圓治冷熱下痢腹痛甚肛門所泄皆熱(方見泄㵼/類)
木香勻氣散治宿冷不消氣滯腹痛用紫蘇湯調下未
效用乳香没藥湯調服(方見諸病類/)
瘧痢六和湯治夏月冒暑瘧痢俱作瘧則間日而寒戰
掉煩燥難禁當發瘧之時痢或暫止痢則腹痛晝夜頻
數又胸滿乾嘔食藥莫下以此藥治之用生薑三片烏
梅一个紅棗二枚麥門冬二十粒去心煎仍間服香連
圓米飲下未效用五苓散消暑圓仍多服加減清脾更
用勝金圓繼之(方見傷暑泄㵼中暑痎瘧類/)
痢風加味敗毒散治痢手足拘攣疼痛加㯽榔木
𤓰虚人五積散合和生薑紅棗煎(方見傷寒隂証/)
(類/)
大防風湯祛風順氣活血脉壯筋骨逐寒濕逐冷氣又
治患痢後脚痛瘓不能行履名曰痢風或兩膝腫大痛
脾脛枯腊但存皮骨拘攣跧卧不能屈伸名曰鶴膝風
服之氣血流暢肌肉漸生自然行履如故
　　熟乾地黄(湯/)白木(各二兩/)𦍑活(去蘆/)　人参(去蘆/一兩)
　　川芎(洗/)　　附子(炮去皮臍/参一兩半)　　　　防風(去蘆/二兩)
　　牛膝(去蘆酒浸切/微炒一兩)　　　川當歸(洗去蘆酒浸/焙炒二兩)
　　黄芩(去蘆/微炒)　杜仲(去􁁊/皮炒)　白芍藥(各二兩/)
　　甘草(一兩/)
　右剉散毎服五錢水一盞半生薑七片大棗一枚煎
　八分空腹温服
郁李圓治痢後風手足不能屈伸或麻豆證𫝊變手足
筋脈急亦能治之
　　郁李仁　　枳殻　　　川獨活　　鱉甲(醋炙/黄)
　右等分為末木𤓰湯調下酒亦可
又方治脚手皆腫不能行步
　　川烏　　　赤芍藥　　蒼术(酒浸/)　土朱
　右為末糊圓如梧子大引子同上
通治木香散住腹痛痢
　　南木香　　地榆(一兩/)　黄連(七錢/)　青皮(去穰/)
　　赤芍藥　　枳殻(煨去穰/)乳香　　　甘草(各五/錢)
　右為末毎服二錢熱湯調服
黒豆散
　　小黑豆(炒/)　川練子　　烏梅　　　甘草
　　乾薑　　　罌粟殻(二个去/蒂蕚穰)
　右罌剉煎至七分將紗濾過栵自然汁空腹服
當歸散住㵼痢
　　地榆　　　陳皮　　　罌粟殻(去蒂/蕚穣)當歸(去尾/)
　　赤芍藥　　甘草　　　肉豆蔲(煨/)　加黄連
　右等分為末毎服二錢冷水調服
獨神圓治痢神效
　　罌粟殻(十兩重分作三分/去穰及蒂蕚)　　(一分醋炒/一分蜜炙)　(一分生用/)
　右為末用蜜圓如小指頭大紅痢生地黄春茶煎湯
　嚼下白痢烏梅甘草莭但為末二錢陳米塩梅湯亦
　效
神應散治痢緊嚴絶妙
　　金罌草　　　肉豆蔲　　訶子　　　地榆
　　罌粟殻(去蒂/萼)　甘草　　　當歸(去尾/)　茯苓
　　白术　　　　枳殻(去穰/)　烏梅(各一兩/)丁皮
　　木香(住痛錢/各五)陳皮(一兩取紅生血/若紅痢勿用)
　右為圓或末五花痢用春茶陳皮煎湯下如是末用
　蜜一匙春茶烏梅煎湯調服
又方
　　金罌華葉及子　　　　　罌粟殻(去穰及蒂/萼醋炒)
　右為末用蜜圓如手指大湯引同上
秘方養臟湯治五色痢經騐
　　　陳皮(去白/)　枳殻(去穰/)　黄連(去鬚/)　南木香
　　烏梅(去核各/五錢重)厚朴(去麄皮/薑汁皮)罌粟殻(去蒂膜蜜炒/一兩)
　　杏仁(去皮尖/)甘草(各五錢重/)
　右剉散五色黑豆棗子煎紅痢生地黄春茶甘草節
　煎服五色久不效加龍骨赤石脂人參楊芍藥各一
　兩為末蜜圓烏梅甘草湯下粟米飲亦可立效
大阿膠圓治發熱下痢腹痛至甚肛門痛欲絶者
　　當歸　　　阿膠(炒/)　　豆蔲(煨/)　　龍骨
　　赤石脂　　大艾　　　黄連(各半兩/)木香
　　乳香(别研/五錢)　白礬
　右為末塩梅肉圎毎服三十圓如梧子大陳米飲下
四物湯治血痢(方見婦人科通治類/)
駐車圓治同上(方見前/)
九聖圓治下痢赤白日夜無度裏急外重𦂳痛服之特
效
　　罌粟(去蒂膜米醋炒/一兩重)　　川烏(炮去/皮臍)　黄連(去鬚/)
　　南木香　　北赤石脂　枯礬　　　肉豆蔲
　　乾薑　　　白茯苓(去皮各/五錢重)
　右為末醋煑陳米粉糊為圓梧桐子大毎服五十圓
　空心米飲下腹痛不止當歸乳香湯下又名𦂳皮圓
立效散治同上
　　罌粟殻(六兩去蒂蕚/穰蜜炒赤)　　當歸(一兩/)　芍藥
　　榴皮　　　地榆(各二兩/)甘草(一兩/)
　右剉散毎服三錢水一盞同煎温服
大斷下圓治乆痢不止(方見泄瀉類/)
没石手圓治臟氣虚弱大腸滑洩次數頻併日漸羸瘠
不進飲食或乆患赤白痢脾㵼等疾並皆治之
　　白术(三錢/)　白茯苓(三錢/)白薑(切作片/畧炒)
　　訶子(紙裹炮/取皮)赤石脂(别研/)丁香(不見皮/各二錢)
　　肉豆蔲(麫裹炮/)　　　　没石麫(裹炮/)
　右和勻用湯泡蒸餅為圓小梧桐子大毎服三四十
　圓米飲吞下粥食前一日三四服棗肉圓亦可
荆芥湯治白痢血痢或婦人血崩
　　荆芥　　　楮樹皮
　右等分剉散治血崩毎服二錢水一盞煎至七分去
　滓放温服如血痢則為末冷醋調徐徐呷服白痢熱
　謝調下神效不可具述
香茸圓治下痢危困
　　麝香(半錢别研/)　　　　鹿茸(一兩火燎/去毛酥炙)
　右鹿茸為末方入麝香以燈心煑棗肉圓如梧子大
　毎服五十圓空心服毎料加滴乳香半兩尤效有人
　苦痢疾凡平時所用罌粟殻之類不可向口往往不
　救而死唯服此等藥或没石子圓作效
平胃散治血痢(方見前/)
　右秤一兩入川續斷麄末二錢半拌勻每服二錢水
　一盞煎七分服(方見脾胃類/)
樗白皮散治下痢諸藥不效
　樗白皮一握粳米五十粒葱白一握甘草一二寸豉
　二合水一升取半升䪺服小兒量大小加减
百中散治一切痢不問赤白或一日之間一二百行不
一服便踈再二三服即愈
　　罌粟殻(二兩半去上下蒂及穰剉/成片子蜜炒令赤色淨秤)
　　厚朴(二兩半去麄皮浄秤用生薑/汁淹一宿炙冷薑汁盡為度)
　右為末毎服二三錢米飲調下忌生冷油膩魚鮓毒物
酸石榴皮散治同上
　　石榴皮　　陳皮　　　甘草　　　川當歸
　　罌粟殻(去蒂萼穰/各半兩)
　右剉散用水十盞煎取三盞次用下藥
　　茯苓(七分/)　粉草(七分/)　北五味子(七个/)
　右為末將前藥汁入此三味再煎五七沸去滓空心
　温甚者不過兩劑輕者一劑立效
乳香散治痢疾甚者數服止
　　人參　　　白术　　　當歸　　　地榆
　　阿膠(各一分/)蚌粉(炒黄/)　甘草(各一分/)乳香(少許/)
　　肉豆蔲(二个/)
　右剉散毎服三錢水一盞煎至七分去滓温服仍兼
　服來復丹(方見痼冷類/)
加減木香煑散治一切痢神妙
　　木香　　　甘草　　　當歸　　　肉豆蔲
　　人參　　　官桂　　　揚芍藥　　訶子
　　烏梅(去核/)　阿膠(蚌粉炒/)白茯苓(各五錢/)
　　罌粟殻(一兩半/)
　右剉散毎服四錢水一盞半生薑三片紅棗二枚同
　煎去滓空腹服
加味四君子湯治久患痢疾服藥已多而疾不愈且治
痢多是攻擊臟腑之藥轉覺難安宜用輕清和氣之藥
即愈
　　人參　　　白术　　　白茯苓　　川芎
　　黄耆　　　甘草　　　罌粟殻(製同上/)
　右各等分剉散毎服三錢水一盞半生薑三片棗子
　一枚烏梅一个煎温服
蒲黄散治婦人胎前産後赤白痢
　　生薑自然汁(年少者十兩/年老二十兩)鴨子(一个打碎入/薑汁内攪勻)
　右二味煎至八分入蒲黄三錢煎五七沸空心温
　服效
　　治痢無問赤白
　𤣥胡索不以多少新瓦上炒過為末毎服二錢米飲
　調下只一服取效
又方治暑毒濕氣下痢
　雄黄一味乾蒸研為末甘草湯調服即效
灸法泄利食不消不作肌膚灸脾腧隨年壯其穴在第
　十一稚下兩傍各去一寸半
　泄利不禁小腹絞痛灸丹田百壯其穴在臍下一寸
　又灸臍中一二十壯灸闗元穴百壯
　泄利不嗜食雖食不消灸三報穴在俠臍相去五寸
　一名循際
　　　秘澁
小便不通熱證八正散治心經邪熱小便赤澁不通加
燈心枳殻車前草地膚子煎(方見積熱類/所加並半錢)
五苓散治小便不通壅上心滿燈心十莖車前草二根
煎湯調(方見傷暑類/)
通心飲治心經有熱唇焦面赤發熱小便不通毎服四
錢水一盞半燈心十莖滑石末一匙麥門冬二十粒桑
白皮七寸煎去滓再入生車前草汁一合攪勻服(方見/)
(小方科諸熱類/)
瓜蔞散治腹脹小便不通
　苽蔞仁不以多少為末毎服三錢温洒調(不飲用米/湯頻服通)
　(為/度)
虚證八味圓治腎虚小便秘澁不通或過服凉藥者毎
服五十圓温塩湯下立效(方見虚損類/)
附子散治小便不通兩尺脈俱沉微乃隂虚故也用淋
閉通滑之劑不效者
　　綿附子(一兩重炮去皮臍/塩水内浸良久)澤瀉(不蛀者一兩重/)
　右剉散毎服四錢水一盞半燈心七莖煎隨通而愈
琥珀散治老人虚人心氣閉小便不通
　琥珀一味為末毎服一錢濃煎人參湯下有驗
利氣散治老人氣虚小便閉塞不通
　　綿黄耆(去蘆/)陳皮(去白/)　甘草(各等分/)
　右剉散毎服三錢水一盞煎服自然流通
參耆湯治心虚客熱乘之小便澁數數而瀝
　　赤茯苓(七錢半/)　　　　生乾地黄
　　綿黄耆(去蘆/)桑螵蛸(微灸/)地骨皮(去骨兩/各半)
　　人參(去蘆/)　北五味子(去梗/)
　　􁄄絲子(酒浸/研)甘草(炙二錢半/各)
　右剉散毎服新水一盞煎臨熟入燈心二十一莖温
　服
轉胞滑石散治胞為熱所迫或忍小便俱令水氣迫於
胞屈辟不得充張外水應入不得入内溲應出不得出
小腹急痛不得小便小腹脹不治害人
　　寒水石(二兩/)白滑石(一兩/)葵子(一合/)　亂髪灰
　　車前子　　木通(去皮莭/各一兩)
　右剉散水一斗煑取五升時時服一升即利
八味圓治虚人下元冷胞轉不得小便膨急切痛經四
五日困篤欲死毎服五十圓塩湯下(方見虚損類/)
葱白湯治小便卒暴不通小腹膨急氣上衝心悶絶欲
死此由暴氣乘膀胱或從驚憂氣無所伸鬰閉而不流
氣衝胞系不正
　　陳皮(三兩/)　葵子(一兩/)　葱白(二莖/)
　右剉散水五升煑取二升分三服
洗方治胞轉小便不能通先用
　　良薑　　　葱頭　　　紫蘇莖葉(各一握/)
　右煎湯宻室内熏洗小腹外腎肛門留湯再添蘸綿
　洗以手撫於臍下拭乾綿被中仰坐埀脚自舒其氣
　次用
　　蜀葵子(二分半/)　　　　赤茯苓　　赤芍藥
　　白芍藥(各半兩/)
　右剉散毎服三錢煎取淸汁再暖乘熱調蘇合香圓
　三圓并研細青塩半錢食前温服
又方炒塩半斤囊盛熨小腹
　　　治小便難小腸脹不急治殺人用葱白三斤細
　剉炒令熟以帕子裹分作兩處更替熨臍下即通
大便不通風秘脾約麻仁圓治風秘脾約證小便數大
便秘
　　大黄　　　赤芍藥　　枳殻(炒一兩/各)
　　厚朴(半兩炒/薑汁)麻仁(一兩/别研)
　右為末煉蜜圓如梧子大毎服三十五圓温水吞服
　枳殻散温水調送下尤妙(方見婦人科䕶胎類/)
皂角圓專治有風人臟腑秘澁大效
　　猪牙皂角　厚枳殻(去穰/)羌活　　　桑白皮
　　厚枳殻　　杏仁(製同下/另研)麻仁(别研/)　防風
　　川白芷　　陳皮(去白/)
　右等分為末蜜圓如梧子大毎服三十五圓温水吞
　下蜜湯亦可
又方皂角圓治大腸有風大便秘結之人宜服
　　皂角(炙去子/)枳殻(去穰/)
　右等分為末煉蜜圓如梧子大毎服七十圓空心食
　前米飲送下
踈風散治風毒秘結
　　枳殻(製兩/半)　防風　　　羌活　　　獨活
　　㯽榔　　　白芷　　　葳靈仙
　　蒺藜(炒赤/去刺)　麻仁(炒另研/)杏仁(湯洗去皮/尖炒另研)
　　甘草(炙一兩/各)
　右剉散毎服二錢半生薑五片蜜一匙水一盞半煎服
枳殻圓治腸胃氣壅風盛大便秘實
　　皂角(去皮弦/子炙)枳殻(炒/)　　大黄　　　羌活
　　木香　　　橘紅　　　桑白皮　　香白芷(各等/分)
　右為末煉蜜圓如梧桐子大毎服七十圓空心米飲
　下
又方只用枳實皂角等分為末飯飲為圓亦妙
順氣圓治三十六種風七十二般氣上熱下冷腰脚疼
痛四肢無力惡瘡下疰踈風順氣專治大腸秘澁真良
方也
　　大黄(五兩半生用/半温紙裹煨)　　　山藥(刮去皮/)
　　山茱茰肉　　　　　　麻子仁(微炒退殻/二兩另研)
　　郁李仁(炮去/皮研)兔絲子(酒浸/炒)川牛膝(酒浸一宿/各二兩)
　　防風　　　枳殻(炒/)　　川獨活(各一兩/)
　　㯽榔(二兩/)　車前子(二兩半/)
　右為末煉蜜為圓如梧桐子大毎服二三十圓用茶
　酒米飲任下百無所忌平旦臨卧各一服久服自然
　精神强健百病不生
搜風散治大便秘結
　　青皮(去白/)　威靈仙(去頭兩/各二)　　　　大黄(一兩/生)
　　大㦸(一兩/)　牛蒡子(四兩/)
　右為末毎服一錢人壯實毎服三錢蜜酒調服畢嗽
　口
二仁圓專治虚人老人風秘不可服大黄藥者
　　杏仁(去皮尖/)麻仁(各另研/)枳殻(去穰/)
　　訶子(漫火炒/搥去核)
　右等分末煉蜜圓如梧子大毎服三十圓温水下
氣秘三和散(方見諸氣類/)
四磨湯治氣滯腹急大便秘澁
　　大㯽榔　　沉香　　　木香　　　烏藥
　右四味於擂盆内各磨半盞和勻温服有熱者加大
　黄枳殻名六磨湯
蘇子降氣湯治氣不下降大便不通加枳殻杏仁(方見/)
(諸氣類/)
橘杏圓治氣秘老人虚弱人皆可服
　　橘紅(取末/)　杏仁(湯浸去皮/尖另研)
　右各等分煉蜜圓如梧子大毎服七十圓空心米飲
　下
蘇麻粥此藥順氣滑大便
　　紫蘇子　　麻子仁
　右二味不拘多少研爛水濾取斗煑粥食之
小通氣散治虚人憂怒傷肺肺與大腸為𫝊送致令秘
澁服燥藥過大便秘亦可用
　　陳皮(去白/)　蘇嫩莖葉　枳殻(去穰/)　木通(去皮/莭)
　右等分剉散毎服四錢水一盞煎温服立通
積滯秘結脾積圓治飲食停滯腹脹痛悶嘔惡吞酸大
便秘結
　　蓬莪木(三兩/)良薑(半兩已上用米醋一升於/磁瓶内煑干乗熱切碎焙)
　　京三稜(二兩/)青皮(去白/一兩)　南木香(半兩/)
　　不蛀皂角(叁大錢/燒存性)　　　百草霜(村家家鍋底者/佳)
　右末用川巴豆半兩只去殻研如泥漸入藥末研和
　麫糊圓麻子大毎服五十圓加至六十圓橘皮煎湯
　送下
木香逐氣圓治食積氣滯通利大便兼治脚氣小腸氣
諸氣攻刺腹痛
　　橘紅　　　青皮(去白/)　㯽榔(鷄心者/各半兩)
　　南木香(二錢半/)　　　　川巴豆肉(一錢半研如泥/漸入藥夾研)
　右為末生薑自然汁調神麯末為糊圓如麻子大毎
　服十圓薑湯下如氣攻腹痛枳殻木𤓰煎湯下
感應圓治飲食所傷三焦氣滯大便秘澁
　　百草霜(用村庄家鍋㡳上/者細研秤二兩)新揀丁香(一兩半/)
　　杏仁(去雙仁陳肥者一百四十个去尖/湯浸一宿去皮别研及爛如膏)
　　南木香(去蘆頭/二兩半)　　　　肉豆蔲(去麄皮用滑/皮仁二十个)
　　川乾薑(炮製/一兩)巴豆(七十个去皮心膜/研細出盡油加粉)
　右除巴豆粉百草霜杏仁三味外餘四味擣為末與
　三味同拌研令細用好蠟匱和先將蠟六兩溶化作
　汁以重綿濾去滓更以好酒一升於銀石器内煑蠟
　溶滚數沸傾出候酒冷其蠟自浮於上取蠟秤用凡
　春夏修合用清油一兩於銚内熬令末散香熟次下
　下酒煑蠟四兩化作汁就鍋内乗熱拌和前項藥末
　秋冬修合用清油一兩半同煎煑熱作汁和蠟匱藥
　末成劑分作小鈹子以油單紙裹之旋圓服餌
虚秘半硫圓治年髙冷秘及痃癖冷氣
　　生硫黄　　半夏(等分/)
　右為末生薑自然汁煑麫糊為圓如梧子大毎服三
　十圓空心飯飲下酒亦可
金液丹治大便挾冷結滯用麻仁杏仁煎湯下傷寒隂
結亦用(方見痼冷類/)
葳靈仙圓治年髙氣衰津液枯燥大便秘結
　　黄耆(蜜炙/)　枳實　　　葳靈仙
　右等分為末用蜜圓如梧子大毎服五六十圓薑湯
　熟水下一方用防風無黄耆忌茶
五仁圓治津液枯竭大腸秘澁𫝊導艱難
　　桃仁　　　杏仁(炒去皮/各一兩)柏子仁(半兩/)
　　松子仁(一錢/)　　　　　郁李仁(炒刃/一)
　　陳皮(四兩末/另為)
　右將五仁别研為膏入陳皮末研勻煉蜜為丸如梧
　子大毎服五十圓空心米飲下
潤腸圓治發汗利小便亡津液大腑秘老人虚人皆可
　　　服
　　沉香(另研/一兩)　肉蓯蓉(酒浸焙/二兩)
　右為末用麻子仁汁打糊為圓如梧子大毎服七十
　丸空心米飲送下
又方治大便秘澁連日不通
　　麻子仁(一盞半細研用水/浸濾去皮取濃汁)脂麻(半盞㣲炒研用/水浸取濃汁)
　　桃仁(湯洗去皮麩/炒黄研如泥)　　　荆芥穗(搗末兩/各一)
　右用前藥入塩少許同煎可以當茶飲之以利為度
葱白散治老人大便不通
　　葱白(二莖/)　阿膠(一片/)
　右以水煎葱候熟不用却入阿膠溶開温服
胃氣散治老人胃寒氣怯大便反秘毎服五十丸米飲
空腹下未效生薑自然汁著熱水少許吞下(方見霍亂/類)
黄耆湯治年髙老人大便秘澁
　　綿黄耆　　陳皮(去白兩/各半)
　右為末毎服三錢用大麻仁一合爛研以水投取漿
　水一盞濾去滓於銀石器内煎候有乳起即入白蜜
　一大匙再煎令沸調藥末空心食前服秘甚者不過
　兩服愈常服即無秘澁之患此藥不冷不燥其效如
　神
熱秘神功圓治氣壅風盛大便秘澁後重疼痛煩悶此
藥當量虚實加减
　　大黄(四兩煨/蒸皆可)人參(二兩/)　訶子皮(四兩/)麻仁(二兩/另研)
　右為末煉蜜丸如梧子大毎服二十丸温湯酒米飲
　任意下食後臨卧服
㯽榔圓治大腸實熱氣壅不通心腹脹滿大便秘結
　　㯽榔　　　大黄(蒸/)　　麻子仁(炒去殻/别研)
　　枳實(麩炒/)　羌活(去蘆/)　杏仁(去皮尖/炒)牽牛(炒/)
　　白芷　　　黄芩(各一兩/)人參(半兩/)
　右為末煉蜜丸如梧子大毎服四十丸空心熟水下
四順清涼飲治同上毎服三錢水一盞半燈心十莖枳
殻十片去穰煎立效(方見積熱類/)
小三黄圓治熱証大便秘結毎服三十圓温水下(方見/)
(積熱類/)
小柴胡湯治傷寒陽結能食而大便不下(方見傷寒陽/証類)
濕秘㯽榔散治腸胃有濕大便秘澁
　　㯽榔(不拘多少/)
　右為末毎服二錢用蜜湯㸃服不以時候
香蘇散多加枳殻㯽榔亦效(方見傷寒和解類/)
通治甘遂散治大小便不通
　右以甘遂二兩赤皮者為末煉蜜二合和勻毎一兩
　重分作四服日進一服蜜水下未知日二脈漸加之
又方葵子末三合青竹葉一把水一升煑五沸頓服
又方葵子末三合水一升煑去滓分作二服猪脂二兩
空心服
又方治大小便闗格不通經三五日者用不蛀皂角燒
灰米湯調下即通
又方猪脂二兩水一升煑三沸飲汁立通
八正散治同上(方見積熱類/)
推車散治大小便秘經月欲死者
　　推車客(七个/)　　　　　土狗(七个/)
　　(如男子病推車客用頭土狗用身/如女子病土狗用頭推車客用身)
　右新瓦土焙乾為末用虎目樹皮向南者濃煎汁調
　只一服經驗如神
又掩臍法治大小便不通用連根葱一莖帶土不洗以
　生薑一塊淡䜴二十一粒塩二匙同研爛掲餅烘熱
　掩臍中以帛札定良久氣透自通不然再換壹劑
通治大便不通大潤腸圓大便秘澁通用
　　杏仁(去皮尖/微炒)枳殻(浸去/穰)麻仁
　　陳皮(各半兩/)阿膠(炒/)　防風(各二錢半/)
　右為末煉蜜丸梧桐子大毎服五十丸老者蘇子煎
　湯下壯者荆芥泡湯下
獨棗湯治大便積日不通
　　大好棗(一枚擘開入輕粉半錢/)
　右以棗相合麻線扎縛慢火煑熟嚼細以棗汁送下
敷藥治閉結至亟昏不知人生大螺一二枚以塩一匙
　和殻生搗碎置病者臍下一寸三分用寛帛𦂳繋之
　即大通未效烏桕木根三寸研井水服亦效就多研
　爛敷臍下亦可
蜜兊法蜜三合入猪膽汁兩枚在内煎如飴以井水出
　冷候凝撚如指大長三寸許納下部立通活人書單
　用蜜一法入皂角末在人斟酌用一法入薄荷末代
　皂角用尤好又或偶無蜜只嚼薄荷以津液調作挺
　用之亦妙
煨蒜方獨頭蒜煨熟去皮以綿裹納後部自通
熏方不蛀皂角用碗燒置於桶内其後部自通
老人臟腑秘不可用大黄老人津液少所以臟腑秘澁
　更服大黄以㵼之津液皆去定須再秘甚於前只可
　服寛潤大腸之藥更用槐花煎湯淋洗亦效更有老
　人發熱而大腑秘澁或因多服丹藥脾胃虚弱煑化
　不行遂為臟腑積熱須用神保圓得通㵼一行熱亦
　即退
　　　脹滿
風寒暑濕脹大正氣散治脾胃怯風寒濕氣傷動冲和
心腹脹滿有妨飲食
　　厚朴(薑製/炒)　藿香葉　　半夏　　　橘紅
　　白术(各一兩/)甘草(炙/)　　㯽榔
　　桂枝(不見尖/)枳殻(去穰/麩炒)　乾薑(炮各半兩/)
　右剉散毎服四錢水一盞半生薑五片棗子二枚煎
　至七分去滓不以時温服
疏順飲子治喜怒不節肝氣不平邪乘脾胃心腹脹滿
連兩脇妨悶頭暈嘔逆脈來浮弦
　　防風(去蘆/)　桂枝(不見火/)枳殻(去穰/炒)　赤芍藥
　　桔梗(去蘆炒/各一兩)木香(不見火/)人參　　　㯽榔
　　當歸(去蘆/酒浸)　川芎　　　橘紅　　　甘草(炙各/半兩)
　右剉散毎服四錢水一盞薑五片煎七分不拘時温
　服
五膈寛中散治七氣流滯飲食不下氣滿膨脹(方見五/膈類)
木香流氣飲調榮衛利三焦行痞滯消脹滿(方見諸氣/類)
附子粳米湯治憂怒相乘神志不守思慮兼并擾亂臟
氣不主傳使諸陽不舒反順為逆中寒氣脹腸鳴腹痛
胸脇逆滿嘔吐不食
　　附子(一个去生皮/臍虚人畧炮)　　　半夏(湯洗/七次)
　　粳米(各三錢/)甘草(炙錢半/一)乾薑(一分/去皮)
　右剉毎服二錢水一盞棗三个煎至七分去滓食前
　服
温胃湯治憂思聚結脾肺氣凝陽不能正大腸與胃氣
不平脹滿衝欬食不得下脈虚而𦂳濇
　　附子(炮去/皮劑)　當歸　　　厚朴(去麄皮/生用)人參
　　橘皮　　　白芍藥　　甘草(炙各/一兩)　乾薑(一兩/一分)
　　川椒(炒出汗去合/口者三分)
　右剉散毎服四大錢水二盞煎七分去滓食前服
沉香降氣湯治中脘脹滿時復脇肚痛楚毎噫則覺氣
快氣不噫則悶漸覺面浮磨㯽榔入紫蘇同煎下神丸
五七圓(二方並見諸氣類/)
糓脹大異香散治失飢傷飽痞悶停酸早食暮不能食
名糓脹
　　京三稜　　蓬术　　　青皮　　　陳皮
　　半夏麯　　藿香　　　北梗　　　益智仁
　　枳殻(製/)　　香附子(炒半兩/各)　　　　甘草(炙分/三)
　右剉散毎服三錢水盞半薑五片棗二枚煎服
蓽澄茄圓治痞滿脹痛糓脹氣脹通用
　　蓽澄茄　　白豆蔲仁　縮砂仁　　青皮
　　蘿蔔子　　木香(各二分/)肉豆蔲(煨/)　茴香(炒/)
　　辣桂　　　丁香(各一/分半)　陳皮(三分/)
　右為末麫煑稀糊丸梧桐子大毎服三十丸陳皮湯
　下
水脹大半夏湯治脾土受濕不能制水水漬於腸胃溢
於皮膚漉漉有聲怔忪喘息名水脹
　　半夏(湯洗/)　陳皮　　　茯苓　　　桔梗
　　㯽榔　　　甘草(各等分/)
　右剉散毎服三錢水一盞半薑三片煎温服
青木香圓治同上(方見諸疝類/)
血脹人參芎歸湯治煩燥嗽水迷忘驚狂痛悶喘惡虚
汗厥逆小便多大便黑名血脹
　　當歸　　　半夏(製同上/三分)川芎(一兩/)　蓬术(煨/)
　　木香　　　縮砂仁　　烏藥　　　甘草(炙各/半兩)
　　人參　　　辣桂(去麄皮/)五靈脂(炒一分/各)
　右剉散毎服三錢薑五片棗二枚紫蘇四葉煎食前
　服
熱脹七物厚朴湯治腹滿發熱以陽并隂則陽實隂虚
陽盛生外熱隂虚生内熱脈必浮數浮則為虚數則為
熱隂虛不能宣導飲食如故致脹滿者為熱脹
　　厚朴(薑汁炒/一兩)甘草(炙/)　　大黄(蒸各三/力三字)
　　枳實(麩炒去穰/半兩)　　　　桂心(一分/)
　右剉散毎服四錢水盞半生薑七片棗三枚煎至七
　分食煎服嘔加半夏利者去大黄寒多則加生薑十
　片煎
推氣圓治三焦痞塞氣不升降胸膈脹滿大便秘澁小
便赤少並宜服之
　　大黄　　　陳皮　　　㯽榔　　　枳殻(小者/去穰)
　　黄苓　　　黑牽牛(生用分/各等)
　右為蜜丸如梧桐子大毎服五七十丸臨卧以温然
　水下更量虚實加减
寒脹朴附湯治老人虚人中寒下虚心腹膨脹不喜飲
食脈來浮遲而弱此名寒脹
　　附子(炮去/皮臍)　厚朴(薑製/炒)
　右等分剉散毎服四錢水二盞生薑七片紅棗二枚
　煎至八分去滓温服不拘時候加少木香尤佳
順氣木香散治氣不升降嘔逆惡心胸膈痞悶脇肋脹
滿及酒食所傷噎氣吞酸心脾刺痛大便不調面色痿
黄肌肉消痩不思飲食兼婦人血氣刺痛及一切冷氣
並治之
　　丁香(不見火/)縮砂仁　　良薑(去蘆/)　肉桂(去麄/皮)
　　乾薑(炮/)　　甘草(炙/)　　陳皮(去白/)
　　厚朴(去麄皮/薑汁炙)蒼术(米泔浸/炒)桔梗(去蘆/)茴香(炒三兩/各)
　右剉毎服二錢水一盞生薑三片棗二枚煎至八分
　稍熱不拘時或入塩少許沸湯㸃服寛中順氣和胃
　進食
食脹強中湯治脾胃不和食啖生冷過飲寒漿多致腹
脹心下痞滿有妨飲食甚則腹痛
　　乾薑(炮去土/)白术(各一兩/)青皮(去白/)　橘紅
　　人參　　　附子(炮去/皮臍)　厚朴(薑製/)　甘草(炙各/半兩)
　　草果仁　　丁香(各三兩/)
　右剉散毎服四錢水一盞半生薑五片大棗二枚煎
　至七分去滓温服不拘時嘔者加半夏半兩或食麫
　致脹滿加蘿蔔子半兩
温中散治虚人老人喜啖生冷多致腹脹心下痞滿有
妨飲食或刺痛洩利氣痞滯悶
　　厚朴(去皮/細剉)　甘草(細剉/)　青州棗　　生薑(洗切/)
　右以厚朴甘草搗令得所方入生薑再杵令勻取出
　同棗焙令浥浥微燥却入鍋内慢火炒至紫色再焙
　乾為末毎服一大錢擦生薑少許沸湯㸃空腹以和
　為度氣味甚美兼能愈疾又易修合
桂香圓治大人小兒過食雜果腹脹氣急
　　肉桂(不見火/一兩)麝香(另研/)
　右為末飯丸如菉豆大大人十五圓小兒七圓不拘
　時熟水送下未痊再服
獨聖散治脾胃不足過食𤓰菓心腹堅脹痛悶不安
　　塩(五合/)
　右用水一升煎消頓服自吐下即定或因食麥令人
　腹脹暖酒和薑汁飲一兩盃即消
感應圓治積食停滯脾胃作脹(方見秘澁類/)
北亭圓治禀受怯弱脾胃易傷因此積聚中脘脹滿心
腹堅硬㽲痛攻衝牽引小腹如蠱之狀(方見虚損類/)
温中圓治心腹積聚九癥癖塊腹脹心下堅結大如杯
椀傍攻兩脇心痛積年食不消化
　　吴茱茰(湯洗七/次焙炒)　　　　桔梗　　　柴胡(去蘆/)
　　菖蒲　　　紫苑　　　黄連(去鬚/)　乾薑(炮/)
　　肉桂(去麄皮/)茯苓(去皮/)　蜀椒(去目及閉口/者炒出汗)
　　人參(去蘆/)　厚朴(去麄皮/薑汁製)巴豆(去皮心膜出油炒/研已上各半兩)
　　川烏(炮去皮臍/二兩半)　　　　皂莢(去皮子/炙半兩)
　右為末入巴豆令勻煉蜜圓如梧子大毎服三十丸
　紫蘇湯下取下積滯如魚腦爛綿而安
鼔脹嘉禾散四柱散治脾胃虚憊腹脹如綳鼔氣宇喘
促食後愈甚(方見脾胃類/)　(四柱散方見泄㵼類/)
厚朴橘皮煎治傷冷溏下腹肚䐜脹其狀如覆栲栳喘
息奔急鼻張口呿氣上下不得分泄
　　厚朴(去麄皮薑/製三兩)　　　　枳殻(麩炒/)　乾薑(炮/)
　　良薑(切各一/兩二錢)青皮(去白/)　陳皮(去白/)　肉桂(去麄/皮)
　　全蝎(去尾足毒/斟酌分兩)
　右為末醋糊圓如梧子大毎服三十丸生薑橘皮湯
　吞下或紫蘇湯下
三稜煎圓青木香圓治心腹堅脹喘滿短氣𦂳促噫氣
不通飲食不消或嘔逆吐痰或腸中水聲大便或秘或
泄二藥合和毎服三十圓食後米飲下(方見諸氣諸疝/類)
四炒枳殻圓主腹脹鼓疾
　　枳殻(去穰四兩/)
　右分作四分毎分一兩一分用剉散碎蒼术一兩同
　炒一分用蘿蔔子一合同炒一分用乾漆一兩同炒
　一分用茴香一兩同炒各以枳殻黄為度只取枳殻
　一味為末却將蒼术等四味用水二椀煑至一椀半
　去滓取汁煑麫糊為丸如梧桐子大毎服五十丸食
　後米飲下
氣針圓専治氣膨
　　全蝎(去毒/并足)　木香　　　丁香(不見火/)胡椒
　　肉豆蔲(煨各/一兩)片子薑黄　青皮(去白兩/各二)
　右為末用蘿蔔子炒净退殻取仁四兩爛研和藥令
　勻紅酒生薑汁各少許煑糊丸如梧子大毎服四五
　十圓紫蘇陳皮湯下不以時候
丁沉透膈湯治氣滿不食腹中膨脹刺痛(方見脾胃類/)
導氣圓治諸痞塞闗格不通腹脹如鼓大便結秘等証
又腎氣小腸氣等功效尤速
　　青皮(水蛭等分同/炒赤去水蛭)　　　蓬莪术(䖟虫等分同/炒去䖟虫)
　　胡椒(茴香炒/去茴香)三稜(乾漆炒/去乾漆)茱茰(牽牛炒/去牽牛)
　　赤芍(川椒炒/去川椒)石菖蒲(桃仁炒/去桃仁)
　　㯽榔(斑猫炒/去斑猫)乾薑(碙砂炒/去碙砂)附子(靑塩炒/去塩)
　右各剉碎與所註藥炒熟去水蛭等不用秪以青皮
　等十味為末酒糊丸如梧子大毎服五十丸加至七
　十圓空心紫蘇湯吞下
熨法治腹脹𦂳如鼓澁如木皮様
　　杜烏藥　　荆芥　　　蒼术　　　菵草
　　山茵陳　　夏蚕沙　　松毛　　　樟根葉
　　北蒜　　　螃蚍葉　　橘葉　　　椒目
　　烏豆　　　赤豆　　　藠(各等分/)
　右剉細分作二次炒熟以布袋盛熨腫處冷又炒熨
　三四十度或後用煎水熏洗或服神保圓㣲溏泄去
　其氣
敷藥治腹𦂳硬如石或隂囊腫大先用熱水嚼甘草後
　用
　　大㦸　　　芫花　　　甘遂　　　海藻(各等/分)
　右為末醋調塗或用白麫和藥調一片覆肚上
通治沉香飲治腹脹氣喘坐卧不得
　　沉香　　　木香　　　枳殻(各半兩/)蘿蔔子(炒/)
　右剉散毎服三錢水一盞半生薑三片煎七分温服
　㯽榔治脾虚腹脹不進飲食快氣寛中
　　蘿蔔子(炒/)　㯽榔(煨/)　黒牽牛(炒/)　　木香(各半/兩)
　右末水煑麫糊圓梧桐子大毎服三十圓薑湯食前
　下
灸法脹滿水腫灸法腧隨年壯穴在第十一椎下兩傍
　各去一寸半
　胸滿心腹積聚痞痛灸肝腧百壯穴在第九椎下兩
　傍各去一寸半
　腹脹滿繞臍結痛堅不能食灸中守穴百壯在臍上
　　一寸一名水分
　胸滿瘕聚滯下冷疼灸氣海十壯穴在臍下一寸五
　分
　腸中膨脹不消灸大腸腧四十九壯穴在第十六椎
　下兩傍各一寸半
　腸中雷鳴相逐痢下灸承滿五十壯穴在俠巨闕相
　去五寸巨闕在心下一寸灸之者俠巨闕兩邊各二
　寸半五臟六腑心腹滿腰背疼飲食吐逆寒熱往來
　小便不利羸瘦少氣炙三焦腧隨年壯穴在十三椎
　下兩傍各一寸半
　
　
　
　
　
　
　
　
　
　世醫得效方卷六
欽定四庫全書
　世醫得效方卷七
　　　　　　　　　　　　元　危亦林　撰
　　大方脈雜醫科
　　　痟渴
肺痟澄源丹治氣實血虚熱在上焦心煩燥渴引飲無
度小便數晝夜一二十行有麩片形者此疾多得之飲
啖灸煿日就羸瘦咽喉唇口焦燥吸吸少氣不能多語
兩脚痠食倍於常不為氣力
　　牡礪粉　　苦參　　　蜜陀僧　　知母
　　水銀(以白蠟/半錢結)栝樓根(一兩/)黄丹(一兩與水/銀沙同研)
　右為末男子用雌猪肚一箇女人用雄猪肚一箇入
　藥在内以線縫定用繩縛在新磚上别用生栝樓半
　斤切碎同煑早晨至午時取藥出不用栝樓根只爛
　研猪肚和藥為圓如梧桐子大毎服三十粒食前米
　湯下日三服十日可去病根
真味圓治心虚煩悶或外傷暑熱内積愁煩酣飲過多
致煩渴口乾舌燥引飲無度小便或利或不利
　　知母(一兩/一分)　川連(一兩/去毛)　苦參　　　𤣥參(各一/兩)
　　鐵𦙍粉(一兩一/分研)　　　　牡礪(煆一兩/一分)朱砂(另研/二兩)
　　麥門冬(去心/)天花粉(各半/兩)金箔　　　銀箔(二百/片)
　　白扁豆(煑去皮/一兩)
　右為末煉蜜入生栝樓根汁少許圓如梧子大用金
　銀箔為衣每服二十圓至三十圓先用栝樓根汁下
　一服次用麥門冬熟水下病退日二服忌炙􁳚酒色
　次投蓯蓉圓補之
蓯蓉圓
　　蓯蓉(酒浸/)　磁石(煆碎/)　熟地黄(洗/)　山茱茰(去/核)
　　黄耆(去蘆鹽/湯浸)澤瀉　　鹿茸(去毛切/醋炙)逺志(去心姜/汁炒)
　　石斛　　　覆盆子　　五味子(去梗/)萆薢
　　破故紙(炒/)　巴㦸(酒浸/)　兔絲子(酒浸/)龍骨
　　杜仲(去皮剉姜汁拌/炒斷絲各半兩)　　附子(炮去皮臍一/箇重八錢)
　右為末煉蜜圓梧桐子大每服五十圓空腹米飲下
生地黄膏治渴證通用
　　生地黄(揀如常碗/大一把)　　　冬蜜(一碗/)　人參(半兩/)
　　白茯苓(去皮/一兩)
　右將地黄洗切研細以新水一椀調開同蜜煎至半
　次入參苓末拌和磁器宻收匙挑服
脾痟之證飲食入腹如湯澆雪隨小便而出落於溷僻
溝渠中皆旋結如白脂肌膚日益消瘦用熱藥則熱愈
甚用凉藥則愈見虚羸不能起止精神恍惚口舌焦乾
或陽強興盛不交而泄其斃不久無治法姑録一二方
聊為備用
薑粉散治消中多因外傷癉熱内積憂思喜啖鹹食及
麵致脾胃乾燥飲食倍常不為肌膚大便反堅小便無
度
　　生薑(研汁/)　輕粉
　右搜勻每服二錢匕長流水調下齒浮是效次投附
　子猪肚圓補
附子猪肚圓
　　附子(炮去/皮臍)　檳榔(焙一兩/各)鱉甲(醋煑半/七錢)當歸
　　知母　　　木香　　　川楝子(去核/剉)秦芁(去苖/土炒)
　　大黄(酒蒸/)　龍膽草　　白芍藥　破故紙(酒浸/炒)
　　枳殻(麩炒去穰/各半兩)
　右為末分作三分將二分入猪肚内縫定用蜜酒三
　升童子小便五升同入砂鉢内熬乾爛研細入一分
　末同搜搗為圓梧桐子大每服五十圓温酒米湯任
　下
白术散治消中消穀善饑
　　人參(去蘆/)　白术(去蘆/)　白茯苓　　甘草(炙/)
　　藿香葉(去土兩/各一)　　　　白乾葛(二兩/)木香(半兩/)
　　加北五味(去/梗)柴胡(去毛/)　枳殻(去穰兩/各半)
　右剉散每服三錢新水煎去滓不拘時候
茯神圓治消中煩熟消穀小便數
　　人參(去蘆/)　茯神(去木/)　生乾地黄(去/土)黄連(浄/)
　　麥門冬(去心/)枳殻(去穰/)　牡礪粉(各一/兩)蓮肉(去心/)
　　黄耆(去蘆/炙)　知母(去毛各/半兩)瓜根(七錢半/)
　右為末煉蜜和搗三伯杵圓如梧桐子大每服五十
　圓清粥飲下
腎痟加減八味圓治腎水枯竭不能上潤心火上炎不
能既濟煎熬而生心煩燥渴小便頻數白濁隂痿弱飲
食不多肌膚漸漸如削或腿腫脚先瘦小宜降心火生
腎水其煩渴䪺止
　　熟地黄(大者洗焙乾切片酒/蒸七次焙乾秤二兩)　　　　真山藥(微/炒)
　　山茱茰(去核取肉焙/乾秤一兩)　　肉桂(去麄皮不見/火取末半兩)
　　澤瀉(水洗切酒/間蒸七次)　　　　牡丹皮(去骨/)
　　白茯苓(去皮為末飛錢/取沉者各八)　真北五味(畧炒别為/末兩半)
　右為末煉蜜圓梧桐子大五更初未言語時温酒鹽
　湯下三五十圓午前及晩間空腹再服此方用真北
　五味子最為得力服此不惟止渴亦免生癰疽久服
　永除渴疾氣血加壮
天王補心丹寧心保神益血固精壯力強志令人不忘
清三焦化痰涎祛煩熱除驚悸療咽乾口燥育養心氣
　　熟地黄(洗/)　人參(去蘆/)　白茯苓(去皮/)逺志(去心/)
　　石菖蒲(去毛/)黒參　　　柏子仁　　桔梗(去蘆/)
　　天門冬(去心/)丹參(洗/)　　酸棗仁(去骨/炒)甘草(炙/)
　　麥門冬(去心/)百部(洗/)　　杜仲(薑汁炒/斷絲)茯神(去木/)
　　當歸(去尾/)　五味子(去枝梗/各等分)
　右為末煉蜜圓每一兩作十圓金箔為衣每服一圓
　燈心棗湯化下食後臨卧服作梧子大圓吞服亦可
鹿茸圓治失志傷腎腎虚消渴小便無度
　　鹿茸(去毛切酒浸/炙七錢)　　　麥門冬(去心/二兩)熟地黄(洗/浄)
　　黄耆(去蘆/)　雞肶胵(麩炒/)蓯蓉(酒浸/)　山茱茰(去核/取肉)
　　破故紙(炒/)　川牛膝(去蘆/酒浸)五味子(各三/分)白茯苓(去/皮)
　　地骨皮(去骨兩/各半)　　　　人參(去蘆/三分)
　右為末蜜圓如梧子大每服三十圓至五十圓米湯下
雙補圓治腎虛水涸燥渴勞倦
　　鹿角膠(二兩/)沉香(半兩火/不見)澤瀉(截塊酒/蒸半兩)覆盆子
　　白茯苓(去皮/)人參(去蘆/)　宣木𤓰　　薏苡仁(炒/)
　　黄耆(炙/)　　熟地黄(洗酒/蒸)蓯蓉(酒浸/焙)　兔絲子(酒浸/蒸焙)
　　五味子　　石斛(炒/)　　當歸(去尾酒浸/焙各一兩)
　　生麝(一錢/别研)
　右為末煉蜜圓梧桐子大朱砂為衣每服五十圓空
　心棗湯送下
丹石毒𤓰蔞散治盛壯之時不自謹惜恣情縱慾年長
腎氣虚弱惟不能房多服丹石真氣既盡石氣孤立唇
口乾焦精液自洩小便赤黄大便乾實小便晝夜百十
行須當除熱補虚
　　白茯苓(去皮/)天花粉　　宣連　　　白扁豆
　　人參(去蘆/)　石膏　　　甘草節　　寒水石
　　白术(去蘆/)　猪苓(各等分/)
　右為末每服二錢熱湯調服立效
石膏薺苨湯治強中多因耽嗜色慾及快意飲食或服
丹石真氣既脱藥氣隂發致煩渴引水飲食倍常隂氣
常興不交精出故中焦虚熱注於下焦三消之中最為
難治
　　薺苨　　　石膏(各三兩/)人參(去蘆/)　茯神(去木/)
　　栝樓根　　磁石(煆淬/)　知母(去毛/)　乾葛
　　黄芩(去心/)　甘草(各二兩/)
　右剉散每服用水三盞腰子一箇去脂膜黒豆一合
　煑至一盞半去腰子黒豆入藥四錢煎至七分去滓
　食后服下焦熱則夜間服渴止勿服次投補藥
黄連猪肚圓治強中消渴服𤓰蔞散薺苨湯後便可服
此亦能補養
　　猪肚(一枚治/如食法)黄連(去蘆/)　小麥(炒各/五兩)　天花粉
　　茯神(去木各/四兩)麥門冬(去心/二兩)
　右五味為末内猪肚中縫塞安甑中蒸之極爛木臼
　小杵可圓如梧桐子大每服七十圓米飲送下隨意
　服之如不能圓入少煉蜜
罌粟湯治腎渴解五石毒
　　罌粟子
　右煑稀粥入蜜飲之
加減三黄圓治丹石毒及熱渴以意測度須大實者方用
　　春　　　　　黄芩(四兩/)　大黄(三兩/)　黄連(四兩/)
　　夏　　　　　黄芩(六兩/)　大黄(一兩/)　黄連(七兩/)
　　秋　　　　　黄芩(六兩/)　大黄(二兩/)　黄連(三兩/)
　　冬　　　　黄芩(三兩/)　大黄(四兩/)　黄連(二兩/)
　右為末煉蜜圓梧桐子大每服十圓服一月病愈
甘草烏梅木𤓰湯治飲酒多發積為酷熱熏蒸五臟津
液枯燥血泣小便併多肌肉消鑠專嗜冷物寒漿
　　木𤓰乾　　烏梅(打破不/去仁)麥蘖(炒/)　甘草
　　草果(去皮各/半兩)
　右剉散每服四錢水盞半生薑五片煎七分不拘時服
枳椇子圓治同上
　　枳椇子(二兩/)麝香(一錢/)
　右為末麪糊圓梧桐子大每服三十圓空心鹽湯吞下
三神湯治同上
　　烏梅肉　　逺志(去心甘草水煑過卻/以薑汁拌炒各一兩)枳實(去穰/一兩)
　　夏加黄連五錢春秋冬不用
　右剉散每服四錢水兩盞糯禾根一握煎七分去滓
　不拘時温服若無糯禾根白茅根亦可如無白茅根
　禾稈繩代之亦可
龍鳳圓治同上
　　鹿茸(火燎去毛一/兩酒浸炙)山藥　　兔絲子(酒浸炒/各二兩)
　右為末煉蜜圓梧桐子大每服三十圓食前米飲下
　濃煎人參湯亦可
薑連圓治消渴小便滑如油頻數者
　　黄連(去須/)　𤓰蔞(連穰各/等分)
　右為末生地黄自然汁圓如梧子大每服五十圓食
　後牛乳汁下酪湯下一日二服忌冷水猪肉或研麥
　門冬自然汁為圓熟水吞下
朱砂黄連圓治心虚藴執或因飲酒過多發為消渴
　　朱砂(一兩/别研)　宣連(三兩/)　生地黄(二兩/)
　右為末煉蜜圓如梧子大每服五十圓燈心棗湯吞下
酒蒸黄連圓治膈熱解酒毒止渴厚腸胃(方見下/痢類)
通治𤣥兔丹治三消渴利神藥常服禁精止白濁延年
　　兔絲子(酒浸通軟乗濕研/焙乾取末十兩)白茯苓(去皮/)乾蓮肉(各三/兩)
　　五味子(去梗酒浸/秤七兩)
　右為末别研山藥末六兩將所浸酒餘者添酒煑糊
　為圓如梧子大每服五十圓天花粉北五味子煎湯
　下温酒鹽湯亦可脚膝無力木𤓰湯下
清心蓮子飲治心中蓄熱時常煩燥因而思慮勞力憂
愁抑鬱是致小便白濁或有沙膜夜夢走泄遺瀝澁痛
便赤如血或因酒色過度上盛下虛心火炎上肺金受
尅口舌乾燥漸成消渴睡卧不安四肢倦怠男子五淋
婦人帶下赤白及病後氣不收斂陽浮於外五心煩熱
藥性温平不冷不熱常服清心養神秘精補虚滋潤腸
胃調順血氣
　　黄芩(去心/半兩)　黄耆(去蘆/蜜炙)　石蓮肉(去心/)白茯苓(去/皮)
　　人參(去蘆錢/各七)麥門冬(去心/)甘草　　　地骨皮(去/骨)
　　車前子(去沙土/五錢)
　右剉散每服三錢麥門冬十粒去心水一盞半煎取
　八分去滓水中沉冷空腹服發熱加柴胡薄荷煎
六神湯治三消渴疾
　　蓮房　　　乾葛　　　枇杷葉(去毛/)甘草(炙/)
　　栝樓根　　綿黄耆(去蘆蜜炙/各等分)
　右剉散每服四錢水一盞煎七分去滓温服小便不
　利加赤茯苓
子童桑白皮湯治三消渴病或飲多利少或不飲自利
肌膚瘦削四肢倦怠常服補虚止渴利
　　童根桑白皮(即未多時栽者去/麄皮曬乾不焙)　　　白茯苓(去/皮)
　　人參(去蘆/)　麥門冬(去心/)乾葛　　　乾山藥
　　桂心(去麄皮/各一兩)甘草(半兩/生用)
　右剉散水一盞半煎至七分去滓温服
梅花湯治三消渴利神效
　　糯谷(旋炒作爆/)　　　　桑根白皮(厚者切/細等分)
　右每用秤一兩許水一大椀煑取半椀渴則飲不拘時
文蛤散治渴欲飲水不止
　　文蛤(即五倍子/最能回津)
　右為末以水飲任調方寸匕不拘時服
羊乳丸治嶺南山瘴風熱毒氣入腎中變寒熱脚虚弱
滿而渴者
　　宣連(去鬚不拘/多少為末)　　　　生栝樓根汁
　　生地黄取汁　　　　　羊乳(無羊乳牛乳/人乳亦得)
　右以三汁搜和為丸如梧子大每服三五十丸米飲
　下一法濃煑小麥飲下
益元散白虎湯去桂五苓散合和大治消渴(方見中暑傷/寒傷暑類)
生地黄飲子治消渴咽乾面赤煩燥
　　人參(去蘆/)　生乾地黄(洗/)熟乾地黄(洗/)黄耆(蜜炙/)
　　天門冬(去心/)麥門冬(去心/)枳殻(去穰/麩炒)　石斛(去根/炒)
　　枇杷葉(去毛/炒)澤瀉　　　甘草(炙各/等分)
　右剉散每服三錢水一盞煎至六分去滓食後臨卧
　温服此方乃全用二黄丸甘露飲料生精補血潤燥
　止渴佐以澤瀉枳殻疎導二腑使心火下行則小腑
　清利肺經潤澤則大腑流暢宿熱既消其渴自止造
　化精深妙無踰此
栝樓粉治大渴
　右深掘大栝樓根削去麄皮寸切以水浸一日夜一
　易浸五日取出爛研細綃絞汁如作粉法乾之水服
　方寸一日三四服入牛乳一合服尤好
降心湯治心火上炎腎水不濟煩渴引飲氣血日消
　　人參(去蘆/)　逺志(去骨以甘草水煑過/去甘草姜汁拌炒乾)當歸(去尾/)
　　熟地黄(洗去/土蒸)白茯苓(去皮/)黄耆(去蘆/蜜炙)　北五味子(去/梗)
　　甘草(微炙各/半兩)天花粉(一兩/)
　右剉散每服三錢水一盞半棗一枚煎食前服
蠟苓丸補虚治濁止渴潤腸婦人血海冷白帶白淫白濁
　　黄蠟　　　雪白茯苓(去皮各/四兩)
　右茯苓為末溶蠟和圓彈子大每服一圓不饑飽細
　嚼下棗湯亦可
辰砂妙香散治渴證小便澁數而瀝兼有油濁用燈心
茯苓煎湯下(方見心恙類/)
神效散治渴疾飲水不止
　　白浮石　　蛤粉　　　蟬殻
　右為末用鯽魚膽七箇調七錢服不拘時候神效
三痟圓治消渴骨蒸
　宣連去鬚為末不以多少剉冬𤓰肉研栵自然汁和
　成餅子隂乾再為末再用汁浸和如是七次即用冬
　𤓰汁為圓如梧桐子大每服三四十圓以冬𤓰汁煎
　大麥仁湯送下尋常渴止一服
浮萍圓治消渴虚熱者大佳
　　乾浮萍　　栝樓根(等分/)
　右為末以人乳汁和圓每服二十圓空腹米飲下日
　三服三年病者三日可又白芷末水調服止
又方
　　鉛丹(二兩/)　附子(一兩/)　乾葛　　　栝樓根(各三/兩)
　右為末煉蜜圓每服十圓米飲下日三服渴則服之
　治日飲水至一石者春夏去附子
白术散治胃虛發渴
　　白术(一兩/)　人參(去蘆/)　白茯苓　　甘草(各半/兩)
　右為末每服七錢水一盞半煎至七分服凡渴之後
　多有腫疾仍預服復元丹數服
參蓍湯治消渴
　　人參(去蘆/)　桔梗(去蘆/)　天花粉　　甘草(各一/兩)
　　綿黄耆(鹽湯/浸炙)白芍藥(各二/兩)白茯苓(去皮/)北五味(各一/兩半)
　右剉散每服四大錢水盞半煎八分日進四服合滓煎
雞蘓圓治病後虚羸發渴
　右雞蘓圓以北五味煎湯吞下仍服安腎圓(方見失血/虚損類)
麵餅圓治消渴
　　蜜陀僧(二兩别/研極細)　　　　川黄連(一兩為/細末)
　右用蒸餅圓如梧子大每服五圓煎蠒空茄根湯下
　臨卧服次日加至五十圓以後每日五圓至三十圓
　止服藥後以見水惡心為度即住服不過五六服必
　效若覺惡心但每日食乾物壓之旬日後自定竒甚
　竒甚蠒空是出蠶蛾子空蠒殻
忍冬圓治渴疾愈須預防發癰疽
　　忍冬草(不以多少根莖花朶皆可用一名老翁鬚/一名蜜啜花一名金銀花以洗浄用之)
　右以米麴酒於瓶内浸以糠火煨一宿取出曬乾入
　甘草少許為末即以所浸酒為糊圓如梧子大每服
　五十圓至百圓酒飲任下不拘時候此藥不特治癰
　亦能止渴並五痔諸漏
牡蠣散治不渴而小便失利以牡蠣末取患人小便煎服
單方治渴
　穤稻稈灰取中一尺燒淋汁飲或不燒便煎服亦妙
　或生牛乳細呷或生蘿蔔搗取汁時飲少許
蠒絲湯治渴神效
　煑蠒繰絲湯任意飲之䪺效如非時以絲或綿煎湯服
煞蟲方治消渴有蟲
　苦楝根取新白皮一握切焙入麝少許水二椀煎至
　一椀空心飲之雖困䪺不妨自後下虫三四條状如
　蚘虫其色真紅而渴䪺止乃知消渴一證有蟲耗其
　津液
凡消渴大忌飲酒房事食油麵煎炙糟藏鹹物及一切
　熱物百日以上不可鍼灸鍼灸則生瘡膿或成癰疽
　膿水不止則死
　　　漩濁
心濁瑞蓮圓治思慮傷心便下赤濁
　　白茯苓(去皮/)石蓮肉(炒心/去)龍骨(生用/)　天門冬(洗心/去)
　　逺志(洗去心/甘草煑)柏子仁(炒研/别)紫石英(火煆七次/研令極細)
　　當歸(去蘆/酒浸)　酸棗仁(炒殻/去)龍齒(已上各/一兩)乳香(半兩/别研)
　右為末煉蜜圓梧桐子大朱砂為衣每服七十丸空
　心温酒棗湯任下
加味清心飲治心中客熱煩躁赤濁肥脂
　　石蓮肉　　白茯苓(各一/兩)益智仁　　麥門冬
　　逺志(水浸取肉/薑製炒)　　　　人參(各半/兩)　石菖蒲
　　車前子　　白术　　　澤瀉　　　甘草(微炙分/各二)
　右剉散每服三錢燈心二十莖煎服有熱加薄荷少許
寧志膏治心臟虧虚神志不守恐怖赤濁常多恍惚易
於健忘睡卧不寧夢涉危險一切心疾並皆治之
　　人參(去蘆/)　酸棗仁(微炒去皮各一兩/)
　　辰砂(研細水/飛半兩)乳香(七分以乳鉢坐水盆中研/)
　右為末煉蜜圓如彈子大每服一圓温酒化下棗湯
　亦可空心臨卧服
十四友圓補諸虛不足益血收斂心氣治怔忪不寧精
神昏倦睡卧不安赤白濁甚
　　柏子仁(别研/)逺志(去心/)　酸棗仁(去殻/炒香)紫石英(明亮/者)
　　熟乾地黄(洗/)川當歸(洗浄去/尾蘆)　　　　白茯苓(去/皮)
　　茯神(去皮/)　人參(去蘆/)　黄耆(蜜炙/去蘆)　阿膠(蚌粉/炒)
　　肉桂(不見火已/上各一兩)　　　　龍齒(一兩/半)　辰砂(半兩/别研)
　右為末煉蜜圓如梧子大每服三四十圓棗湯食後
　臨卧吞服
香苓散治男子婦人小便赤濁諸藥不效者
　　五苓散　　辰砂妙香散
　右和勻用天門冬麥門冬去心煎湯空心調服一大
　錢一日三服當䪺愈
桑螵蛸散治小便日數十次如稠米泔色心神恍惚憔
悴食減以女勞得之服此不終劑而愈乃主安神魂定
心志
　　菖蒲(鹽炒/)　龍骨　　　人參(去蘆/)　茯神(去木/)
　　當歸(去尾/)　鱉甲(醋炙/)
　右等分為末每服二錢夜卧人參湯調服
蠟苓圓治同上(方見消渴類/)
逺志圓治小便赤濁如神
　　逺志(去心用甘/草煑半斤)　　　　茯神(去木/)　益智仁(各二/兩)
　右為末酒糊圓每服五十圓臨卧棗湯下
心腎圓治水火不既濟心下怔忪夜多盜汗便赤夢遺
　　牛膝(去苖/酒浸)　熟地黄(洗蒸/)蓯蓉(酒浸各/二兩)鹿茸(火去毛/酒潤炙)
　　附子(炮去/皮臍)　五味子(去枝/)人參(去蘆/)　黄耆(蜜炙/去蘆)
　　逺志(去心甘草水/煑薑汁炒)　　　白茯神(去木/)山藥(炒/)
　　當歸(去蘆尾/酒浸)龍骨(煆各/一兩)　兔絲子(酒浸研成/餅三兩)
　右為末浸藥酒煑糊圓如梧子大每服七十圓棗湯
　下
腎濁秘精圓治元氣不固遺精夢泄
　　大附子(炮去/皮濟)龍骨(煆通/赤)　肉蓯蓉(酒浸/一夕)牛膝(酒浸一/宿焙)
　　巴㦸(去心各/一兩)
　右末煉蜜圓如梧子大每服三十圓鹽酒鹽湯空心下
震靈丹治腎經虚憊漏濁不止用二陳湯加白茯苓煎
湯送下(方見泄瀉類/)
鎖精圓治小便白濁
　　破故紙(炒/)　青鹽(各四兩/)白茯苓　　五倍子(各二/兩)
　右為末酒糊圓空心三十圓鹽湯酒任意下
芡實圓治勞傷心腎水火不交漩白如油光彩不定漩
脚盛下凝如膏糊頻數無度又治遺泄不禁之疾(方見虚/損類)
固精圓治下虚胞寒小便白濁或如米泔或若凝脂腰
重少力
　　牡礪(煆/)　　兔絲子(酒蒸/焙乾)韭子(炒/)　　龍骨
　　五味子　　白茯苓(去皮/)桑螵蛸(酒浸/炙)白石脂(各等/分)
　右為末酒糊圓如梧子大每服七十圓空心鹽湯送下
地黄圓治心腎水火不濟或因酒色遂至已甚謂之土
淫盖脾有虛熱而腎不足故土邪干水先賢常言夏則
土燥而水濁冬則土堅而水清此其理也醫者徃徃峻
補其疾反甚此方中和補瀉兼之水火既濟而土自堅
其流清矣
　　熟地黄(九蒸/十兩)兔絲子(洗酒/浸蒸)鹿角霜(各五/兩)茯苓
　　柏子仁(各三/兩)附子(一兩/)
　右為末鹿角膠煑糊圓如梧子大每服百十圓鹽酒下
四精圓治濁渴
　　鹿茸　　　肉蓯蓉　　山藥　　　茯苓(各等/分)
　右為末米糊圓如梧子大每服三十圓棗湯下(或加/沉香)
　(木/香)
蒜圓治濁
　　杜仲　　　川烏　　　破故紙　　人參
　　巴㦸(各等分/)
　右為末蒜膏圓如梧子大每服三十圓鹽湯温酒任下
入藥靈砂圓治諸虚白濁耳鳴大效
　　當歸(酒洗/)　鹿茸(去毛鹽/酒炙)黄耆(鹽水/炙)　沉香(鎊/)
　　北五味(炒/)　逺志肉　　酸棗仁(炒/)　吳茱茰(去/枝)
　　茴香(炒/)　　破故紙(炒/)　牡蠣(煆/)　　熟地黄(蒸/)
　　人參(去蘆/)　龍骨(煆/)　　附子(炮/)　　巴㦸(各一/兩浄)
　　靈砂(二兩/研)
　右各煆製如法為末酒糊圓每服五十粒至七十粒
　空心温酒鹽湯任下
小兔絲子圓治腎氣虚損五勞七傷小腹拘急四肢酸
疼面色黧黒唇口乾燥目暗耳鳴心忪短氣夜夢驚恐
精神困倦喜怒無常悲憂不樂飲食無味舉動乏力心
腹脹滿脚膝痿緩小便滑數房室不舉股内濕痒水道
澁痛小便出血時有遺瀝並宜服之久服填骨髓續絶
傷補五臟去萬病明視聽益顔色輕身延年聰耳明目
　　石蓮肉(二兩/)兔絲子(酒浸焙研/為末五兩)　　　白茯苓(焙一/兩)
　　山藥(二兩七錢/半打糊)
　右為末山藥糊搜和為圓如梧子大每服五十圓空心
　温酒或鹽湯下如脚膝無力木𤓰湯下晩食前再服
四五湯治小兒白濁
　　生料四君子湯　　　　生料五積散
　右和勻每服二錢燈心一握水一盞煎服(方見脾胃/傷暑類)
安腎圓白圓子山藥圓治虚勞羸瘦浮膩白濁三藥夾
和每服七十圓食前煎雙和湯下(方見虚損風/科通治類)
茯苓蒼术難名丹治元陽氣衰脾精不禁漏濁淋瀝腰
痛力疲
　　蒼术(杵去麄皮半斤米泔/浸一日夜焙乾用)　　　　　舶上茴香(炒/)
　　川練子(蒸去皮取肉焙/乾各一兩半)　川烏(炮去/皮臍)　破故紙(炒/)
　　白茯苓　　龍骨(别研兩/各一)
　右為末酒麯糊圓梧桐子大朱砂為衣每服五十圓
　空心縮砂煎湯下粳米湯亦可
七情四七湯治小便渾濁生薑煎吞青州白圓子(方見喘/急類)
芡實圓治思慮傷心小便赤澁遺精白濁(方見虛/損類)
通治還少丹治心腎俱虚漏精白濁
　　山藥(炮/)　　牛膝(酒浸焙/去苖)白茯苓　　山茱茰(水洗/去核)
　　舶上茴香(炒一兩半/各)　　兔絲子(酒浸/研焙)續斷(去蘆兩/各一)
　右為末煉蜜圓如梧子大每服三十圓鹽湯下
分清飲通心氣補漏精治小便餘瀝並赤白濁
　　益智　　　川萆薢　　石菖蒲(鹽炒/)大台烏藥
　右等分剉散入鹽少許煎空心服
蠟苓圓治赤白濁(方見消渴類/)
玉鎖固真丹治心氣不足思慮太過腎經虛損真陽不
固漩有遺瀝小便經嵗白濁或淡赤或如膏夢寐精泄
甚則身體拘倦骨節酸疼飲食不進面色黧黒容枯肌
瘦唇口乾燥虚煩盜汗舉動力乏多服取效
　　白龍骨(半斤/)磁石(醋淬/七次)　朱砂(各一兩/)牡蠣(煆兩/一)
　　紫梢花(一兩/半)家韭子　　兔絲子(各二/兩半)鹿茸(酒浸/炙)
　　白茯苓　　川巴㦸　　官桂　　　肉蓯蓉(酒浸/炙)
　　桑螵蛸(酒浸/切炙)逺志(甘草水煑取/皮薑汁炒)　　　當歸(去尾/)
　　蒼术(切酒炒/)茴香(炒/)　　吳茱茰(炒/)　川楝子(炒/)
　　桑寄生(真者/)沉香(不見火/)木香(不見火/)黄耆(去蘆/)
　　綿附子(熟炮各一兩/已上)
　右為末煉蜜圓如梧子大每服五十圓温酒鹽湯任下
小温金散治心虛泛熱或觸冒暑熱漩下或赤或白或
淋澁不行時發煩鬱自汗
　　人參(去蘆/)　石蓮肉(去心/)川巴㦸(去心/)益智仁(去/殻)
　　黄耆(去蘆/)　萆薢(切酒/浸炒)　麥門冬(去心/)赤茯苓(去/皮)
　　甘草(各等分/)
　右為散每服三錢水一盞半燈心二十莖紅棗二枚
　煎食前温服以後藥相兼
子午圓治心腎俱虚夢寐驚悸體常自汗煩悶短氣悲
憂不樂消渴引飲漩下赤白停疑濁甚四體無力眼昏
形容瘦悴耳鳴頭暈惡風怯冷
　　榧子(去殻/二兩)　蓮肉(去心/)　枸杞子　　白龍骨
　　川巴㦸(去心/)破故紙(炒/)　真琥珀(另研/)芡實
　　苦櫧實(去殻/)白礬(枯/)　　赤茯苓(去皮/)白茯苓(去/皮)
　　文蛤　　　蓮花鬚(鹽蒸/)白牡蠣(煆各/一兩)
　右為末酒蒸肉蓯蓉一斤二兩爛研為圓梧桐子大
　朱砂一兩半重細研為圓濃煎萆薢湯空心吞下忌
　勞力房事專心服餌渴止濁清自有竒效
　　　漩多
丹方五子圓治小便夜多脚弱老人虛人多有此證令
人卒死大能耗人精液頭昏
　　兔絲子(酒蒸/)家韭子(畧炒/)益智子(去皮/)茴香子(炒/)
　　蛇床子(去皮/殻炒)
　右等分為末酒糊圓如梧子大每服五七十圓糯米
　飲鹽湯任下
又方治夜多小便
　右取純糯米糍一片臨卧炙令軟熟啖之仍以温酒
　下不飲酒湯下多啖愈佳行坐良久待心間空便睡
　一夜十餘行者當夜便止
又方
　右用茴香不以多少淘淨入少鹽炒為末如前炙糯
　米糍蘸喫或用豶豬胞盛以糯米煑爛或入椒鹽少
　許同煑去糯米只用胞切片蘸藥或更飲好酒半杯
　臨晩臨卧各一服尤妙
兔絲子圓治小便多或不禁
　　兔絲子(酒蒸/二兩)桑螵蛸(酒炙/半兩)牡礪(煆取粉/一兩)肉蓯蓉(酒潤/二兩)
　　附子(炮去/皮臍)　五味子(各一/兩)雞肶胵(半兩/微炙)鹿茸(酒炙/一兩)
　右為末酒糊圓如梧子大每服七十圓食前鹽酒任
　下一方加巴㦸去心破故紙微炒赤石脂煆萆薢各
　一兩
橘皮煎圓治小便利數每服三十圓温酒鹽湯下(方見虛/損類)
萆薢圓治小便頻數日夜無時
　右用川萆薢洗不拘多少為末酒糊圓如梧子大每
　服七十圓空心食前鹽酒鹽湯任下
縮泉圓治脬氣不足小便頻數
　　天台烏藥　　　　　　益智仁(各等分/)
　右為末酒煑山藥末糊圓如梧子大每服七十圓臨
　卧鹽酒吞下
　　　遺溺
家韭子圓治沙長道溺及男子虚劇陽氣衰敗小便白
濁夜夢泄精此藥補養元氣進美飲食
　　家韭子(六兩/炒)鹿茸(四兩/酥炙)　蓯蓉(酒浸/)　牛膝(酒浸/)
　　熟地黄　　當歸(各二兩/)兔絲子(酒浸/)巴㦸(去心各/一兩半)
　　杜仲(炒/)　　石斛(去苖/)　桂心　　　乾薑(各一/兩)
　右為末酒糊圓梧桐子大每服五十圓加至百圓空
　心食前鹽湯温酒任下小兒遺尿者多因胞寒亦稟
　受陽氣不足故也别作一様小圓服
雞内金散治溺床失禁
　右以雞肶胵一具並腸浄洗燒為灰男用雌女用雄
　者研細每服方寸匕酒飲調服
又方用猪胞洗浄銕鏟上炙香熟嚼細温酒下
固元丹治内虛裏寒自汗時出小便不禁
　　白龍骨(三兩/)訶子(十箇/去核)　縮砂(一兩/去皮)
　右為末糯米粥圓梧桐子大每服五十圓空心鹽酒下
桑螵蛸散治小便日數十次如稠米泔色心神恍惚瘦
悴食減以女勞得之
　　桑螵蛸(鹽水/炙)逺志(去心/)　菖蒲(鹽炒/)　龍骨
　　人參　　　茯神　　　當歸　　　鱉甲(醋煑/)
　右各等分為末每服二錢夜卧人參湯調下
補脬飲治婦人産後傷動胞破終日不能小便但漏濕
不乾
　　黄絲絹(生者一/尺剪碎)　　　　白牡丹根皮末(千葉者/)
　　白芨末(一錢/)
　右用水一椀煎至絹爛如餳空心䪺服服時不得作
　聲作聲不效
　　　遺精
桑螵蛸圓治下焦虚冷精滑不固遺瀝不斷
　　附子(去皮尖/)五味子　　龍骨(各半兩/)桑螵蛸(七箇/切炒)
　右為末純糯米糊圓每服三十圓空心鹽酒吞下
仙方固真丹專治精洩不禁
　　禹餘糧　　石中黄　　赤石脂　　紫石英
　　石燕子(五件各一兩炭火煆通/紅米醋三升淬乾為度)
　右以白茯苓四兩人參二兩青鹽一兩同為末入無
　灰酒約量多少打糊拌和衆藥為圓以朱砂為衣如
　小指頭大每服二圓至三圓温酒或鹽湯下空心臨
　卧服
固陽丹治脱精泄不禁
　　桑螵蛸(三兩瓦/上焙燥)　　　　龍骨(别研/)　白茯苓(各一/兩)
　右末糊圓如梧子大每服七十圓煎茯苓鹽湯食前服
辰砂妙香散治夢中遺精每服一匕虛者温酒調熱者
麥門冬去心濃煎湯調(方見心恙類/)
三仙圓治夢泄
　　益智仁(二兩用鹽二/兩炒去鹽)　　烏藥(一兩半/炒)
　右為末用山藥一兩為糊圓如梧子大每服五十圓
　空心臨卧鹽湯下以朱砂為衣凡病精泄不禁自汗
　頭眩虚極或寒或熱用補澁之藥不效其脈浮軟而
　散盖非虚也亦非房室過度此無他因有所覩心有
　所慕意有所樂慾想方興不遂所欲而致斯疾既以
　藥補且固不效將何治之縁心有愛則神不歸意有
　想則志不寧當先和榮衛榮衛和則心安次調其脾
　脾氣和則志自定心腎交媾精神内守其病自愈其
　法用人參三錢當歸一錢洗焙為末作三服糯米飲
　調下服畢自汗止而寒熱退頭眩未除川芎三錢人
　參一錢焙為末作三服沸湯調服頭眩遂差精不禁
　者用白芍藥半兩丁香三錢木香三錢剉散每服用
　生薑五片棗二枚煎空心服即心安神定精固神悦
清心圓治經絡熱而夢泄心怔忪恍惚
　　大柏皮(一兩皮/去柏)
　右為末入腦子一錢同研煉蜜圓如梧子大每服十
　五圓至十九圓濃煎去心麥門冬湯下
猪苓圓治年壯氣盛情慾動中所願不得意淫於外致
夢遺白濁
　　半夏(一兩/)　猪苓(二兩/)
　右用半夏剉如豆大用猪苓為末先將一半炒半夏
　黄色不令焦地上出火毒半日取半夏為末糊圓如
　梧子大候乾更用猪苓末炒微裂入不油沙瓶中養
　之每服四十圓空心温酒鹽湯送下如常服於申未
　間冷酒下
理脾圓治遺泄尋常只治心腎縁脾虛亦有此疾
　　厚朴(去粗皮切生姜/自然汁拌炒)　羊脛炭(又名火炭火煆通/紅别研如粉一兩)
　右為末水麵糊為圓如梧子大每服百十圓米湯下
　　　失血
風證桂枝栝樓根湯治傷風汗下不解鬱于經絡隨氣
湧泄衂出清血或清道閉流入胃管出清血遇寒咳之
色必瘀黒者
　　桂心　　　白芍藥　　甘草　　　川芎
　　栝樓根
　右等分剉散每服四大錢水一盞半薑三片棗一枚
　煎服頭痛加石膏
胃風湯治大人小兒風冷乗虚入客腸胃水穀不化泄
瀉注下及腸胃濕毒下如豆汁或下瘀血日夜無度(方/見)
(泄瀉/類)
寒證麻黄升麻湯治傷寒發熱解利不行血隨氣壅世
謂失汗者
　　麻黄(去節/)　升麻(一兩/一分)　黄芩　　　芍藥
　　甘草　　　石膏(煅/)　　茯苓(各一兩/)
　右剉散每服四大錢水一盞生薑三片煎熱服微汗解
犀角地黄湯治傷寒及濕病應發汗而不汗内蓄為瘀
血及鼻衂吐血不盡餘血停留致面黄大便黒
　　犀角(一兩/)　生地黄(八兩/)芍藥(三兩/)　牡丹皮(二/兩)
　右挫散水煎狂者加大黄二兩黄芩三兩其人脈大
　來遲腹不滿自言滿為無熱不須加也
小柴胡湯治同上(方見傷寒/)
暑證五苓散治伏暑飲熱暑氣流入經絡壅溢發衂或
胃氣虛血滲入胃停留不散吐出一二升許治衂則以
茅花煎湯調下屢用得效
柑杷葉散治同上(方並見傷暑類/)
濕證除濕湯治冒雨著濕鬱于經絡血溢作衂或脾不
和濕著經絡流入胃吐血
　　茯苓　　　乾薑(各二兩/)甘草(炙/)　　白术(各一/兩)
　右剉散每服四大錢水煎服頭疼加川芎二錢最止
　浴室發衂
七情木香勻氣散治氣逆嘔血衂血用側柏葉白茅花
煎湯下(方見諸氣類/)
蘓合香圓治因氣作衂或吐嘔血濃煎白茅花湯化(方中/氣類)
氣衂散治氣鬱發衂無比神方
　　黄耆(六錢/)　赤茯苓　　白芍藥(各三/錢)當歸
　　生乾地黄　阿膠(炙各三錢/)
　右為末煎黄耆湯調下為剉散煎亦可
歸脾湯治思慮傷脾心多健忘為脾不能統攝心血以
致妄行或吐血下血
　　白术　　　茯神　　　黄耆　　　酸棗仁(炒去/殻)
　　龍眼肉(各一/兩)人參　　　木香(各半兩/)甘草(二錢/半)
　右剉散毎服水一盞薑五片棗一枚煎不拘時候温服
天門冬湯治思慮傷心吐衂不止
　　逺志(去心甘/草水煑)白芍藥　　天門冬(去心/)藕節
　　麥門冬(去心/)黄耆(去蘆/)　阿膠(蚌粉炒/)没藥
　　當歸(去蘆/)　生地黄(各一/兩)人參　　　甘草(各半/兩)
　右剉散毎服四錢水一盞半生薑五片煎不拘時服
虚證加味理中湯治飲食過度傷胃不化致嘔吐其色
鮮紅或心腹絞痛自汗名曰傷胃嘔血
　　人參　　　乾薑(炮/)　　白术(各一兩/)乾葛
　　甘草(各半兩/)
　右剉散每服三錢水一大盞煎不拘時候温服去乾
　葛加川芎治鼻衂理中脘分利隂陽安定血脈
又方治暴吐血桂末二錢水湯各半盞調猛喫甚者只
兩服效
養榮湯治吐血自汗大效(方見痼冷類/)
加味四物湯治咯血用毛頭白紙燒灰入麝香煎調二
錢服之如神(方見婦人崩漏類四君子湯二錢加/蒲黄藕節灰少許人乳汁調服效)
熱證大薊散治飲啖辛熱熱邪傷肺嘔吐出血一合或
半升許名曰肺疽
　　大薊根(洗/)　犀角(鎊/)　　升麻　　　桑白皮(炙/)
　　蒲黄(炒/)　　杏仁(去皮尖/)桔梗(去蘆炒/各一兩)甘草(半兩/)
　右挫散毎服四錢水一盞半生薑五片煎不拘時温服
犀角地黄湯治同上(方見前/)
茜根散治鼻衂終日不止心神煩悶
　　茜根　　　黄芩　　　阿膠(蚌粉炒/)側柏葉
　　生地黄(各一/兩)甘草(半兩/)
　右剉散每服四錢水一盞半生薑三片煎不拘時温服
萬金散治咯血
　右用槐花不以多少為末每服二錢食后熱酒調服
龍腦雞蘇圓治肺熱咳𠻳鼻衂吐血血崩下血血淋熱
淋勞淋氣淋止渴除驚涼上鬲解酒毒口臭喉腥口甜
口苦
　　柴胡(二兩剉同木通以沸湯大半/升浸一二宿絞取汁後取膏)　　麥門冬(去心/四兩)
　　黄耆(一兩/)　阿膠(炒兩/二)　生乾地黄末(六兩膏/後入)
　　蒲黄(二兩/)　雞蘇(淨葉/一斤)　甘草(一兩/半)　人參(二兩/)
　　木通(剉二兩浸/同柴胡)
　右除别研藥後入外為末用好蜜二斤先煉一二沸
　然後入生乾地黄末不住手攪時時入柴胡木通汁
　慢慢熬成膏勿令焦同餘藥和為圓如蠶豆大每服
　二十圓以去心麥門冬煎湯食後臨卧服血崩下血
　諸淋疾並空心食前服
三黄圓治肛門腫痛或下鮮血
　　黄連(去鬚/)　黄芩　　　大黄(各十兩/)
　右為末煉蜜圓如梧子大每服四十圓熟水吞下
白术散治積熱吐血咳血若因飲食過度負重傷胃而
吐血者最宜服之忌食熱麵煎􁳚一切發風之物
　　白术(二兩/)　人參　　　白茯苓　　黄耆(蜜炙兩/各一)
　　山藥　　　百合(去心/三分)　甘草(半兩/)　前胡(去蘆/)
　　柴胡(去蘆分/各一)
　右挫散每服三錢水一盞生薑三片棗一枚煎温服
勞傷雞蘇散治勞傷肺經唾内有血咽喉不利
　　雞蘇葉　　黄耆(去蘆/)　生地黄(洗/)　阿膠(蛤粉/炒)
　　白茅根(各一/兩)桔梗(去蘆/)　麥門冬(去心/)蒲黄(炒/)
　　貝母(去心/)　甘草(各半兩/)桑白皮(半兩/)
　右挫散每服四錢生薑三片水一盞半棗一枚煎温服
蓮心散治勞心吐血
　右以蓮子心五十箇糯米五十粒為末酒調服效
大阿膠圓治肺虚客熱咳𠻳咽乾多唾涎沫或有鮮血
並勞傷肺胃吐血嘔血並宜服之
　　麥門冬(去心/半兩)乾山藥　　熟乾地黄　五味子(各一/兩)
　　逺志(去心/一分)　丹參　　　貝母(炒/)　　防風(去蘆兩/各一)
　　阿膠(炒兩/一)　茯神(去木/)　柏子仁　　百部根
　　杜仲(炒半兩/各)茯苓(一兩/)　人參(一分/)
　右為末煉蜜圓如彈子大水一盞煎六分和滓服
傷損奪命散治金瘡打損及從髙墜下木石所壓内損
瘀血心腹疼痛大小便不通氣絶欲死
　　紅蛭(用石火慢火炒/令焦黄色半兩)　　大黄　　黒牽牛(各二/兩)
　右為末每服三錢熱酒調下如人行四五里再用熱
　酒調牽牛末二錢催之須臟腑轉下惡血塊或片血
　盡愈
花蕊石散治一切金瘡打撲傷損猫犬咬傷並於傷處
摻傅或内損血入臟腑壅溢作衂及婦人産後敗血不
散
　　花蕊石(研細/一斤)上色硫黄(研細/四兩)
　右和勻入藏瓶中以紙筋搗黄泥固濟候乾焙令熟
　透以磚盛用白炭一秤頂上發火燒炭盡候冷取出
　再研極細諸臟傷及婦人産後瘀血不行並用童子
　小便温酒一二錢匕取瘀血效
雞鳴散治從髙墜下及木石所壓凡是傷損血瘀凝積
氣絶欲死並久積瘀血煩燥疼痛呌呼不得並以此藥
利去瘀血即愈推陳致新折傷神效
　　大黄(一兩/酒蒸)　杏仁(三七粒/去皮尖)
　右研細用酒一碗煎至六分挒去滓雞鳴時服次日
　取下瘀血即愈若便覺氣絶取藥不及急擘開口以
　熱小便灌之
當歸川芎湯治打撲傷損敗血流入胃脘嘔吐黒血或
如豆羔汁
　　川芎　　　當歸　　　白芍藥　　百合(水浸/半日)
　　荆芥穗(各等分/)
　右剉散每服四錢水一盞酒半盞同煎不拘時服
茯苓補心湯治心氣虛耗不能藏血以致面色黄瘁五
心煩熱咳𠻳唾血及婦人懐娠惡阻嘔吐亦宜服之
　　白茯苓(去皮/)人參(去蘆/)　前胡(去蘆/鬚)　半夏
　　川芎(各三分/)陳皮　　　枳殻(去穰/)　紫蘇
　　桔梗(去蘆/)　甘草　　　乾葛(各半兩/)當歸(一兩/三錢)
　　白芍藥(二兩/)熟地黄(酒炒半/一兩)
　右剉散每服四錢生薑五片棗一枚煎食前服
通治立效散治吐血
　側柏葉焙乾如倉卒難乾新瓦焙為末每服三錢米
　飲調食後服一方柏葉加赤土拌勻煉蜜為餅子服
單方治鼻衂不止或吐血
　蘿蔔擂汁入鹽服一盞立效或蘿蔔汁藕汁滴入鼻
　中
麝香散治鼻衂不止
　　白礬(枯研/别)　白龍骨(粘舌者别/研各半兩)　　　麝香(别研/半字)
　右和勻每用一字先將冷水洗淨鼻内血涕然後吹
　藥於鼻中或以濕紙蘸藥於鼻内尤妙
黒神散治大吐血及傷酒食飽低頭掬損吐血至多並
血妄行口鼻中俱出但聲未失無有不效
　　百草霜(村中燒草鍋/底煤最妙)
　不拘多少羅細為末每服一錢糯米飲調下鼻衂搐
　一字皮破血出炙瘡出血摻上止並治舌忽然腫破
　乾摻
川芎三黄散治實熱衂血
　　大黄(濕紙/褁蒸)　川芎　　　黄連(淨/)　　黄芩(等分/)
　右為末每服二錢食後井水調服
敗毒散加桑白皮麥門冬煎吞雞蘇圓治肺熱胸中鬱
熱反惡寒治血淋吐血口臭(方見傷寒陽證類及見前/)
蘇子降氣湯治虛壅鼻血(方見諸氣類/)
衂血方
　用鬱金末井水調下亦治吐血　又苑花煎湯通口
　服又方血餘散用頭髮燒存性研米湯調下仍吹少
　許入鼻中　曽服燒煉藥致鼻血者山梔子煎湯解
　之仍燒山梔子存性為末入鼻　又方烏賊魚骨槐
　花等末入鼻　又方槐花半生半炒為末入鼻　又
　方成片人中白燒去穢為末入麝香少許入鼻或加
　油髮灰
　又方大蒜煨香取三瓣研傅脚底鼻中有蒜氣即去之
天門冬圓治吐血咯血大能潤肺止𠻳
　　天門冬(一兩/)甘草　　　杏仁(炒/)　　貝母
　　茯苓　　　阿膠(各半兩/)
　右為末煉蜜丸彈子大每一丸嚥津噙化日夜可十丸
龍骨散治鼻衂過多
　右以龍骨不拘多少研為末用少許吹入鼻中凡九
　竅出血皆可用一方用梔子如前法
白及散治鼻衂嘔血咯血肺損或食飽負重得者服之愈
　　白及(不拘多少/)
　右為末米飲調或用井水調一匕用紙花貼鼻寰中
　一方用阿膠末調貼
黄耆建中湯治汗出汚衣甚如坯染皆由大喜傷心喜
則氣散血隨氣行兼服妙香散金銀器麥子麥門冬煎
湯下病名紅汗(方見虚損心恙類/)
葎草汁治産婦大喜汗出汚衣赤色及膏淋尿血
　　葎草(不拘多少/)
　右搗取汁二升醋二合和空腹飲一盃或煑濃汁飲
　亦治淋瀝尿血
側栢散治内損吐血下血或因酒太過勞傷於内血氣
妄行其出如湧泉口鼻皆流須㬰不救則死服此即安
　　栢葉(一兩半/蒸乾)人參　　　荆芥穗(燒灰兩/各二)
　右為末每服三錢入飛羅麵二錢拌和新汲水調如
　稀糊相似啜服立效又方用百草霜川白芷研為末
　每服三錢濃米飲併服
神效方治鼻衂不止
　右以蒲黄血竭為末吹入鼻中
灸法虛勞吐血灸胃脘三伯壯
　吐血唾血上氣欬逆灸肺腧隨年壯
　吐血嘔逆灸大陵穴在掌後兩骨間是
　口鼻出血不止名腦衂灸上星穴五十壯入髮際一
　寸衂不止灸足大指節横理三毛中十壯劇者伯壯
　並治隂卵腫
大便下血熱證酒蒸黄連圓治酒毒積熱便下鮮紅或
肛門作熱(方見消渴類/)
槐角圓治五種腸風瀉血糞前有血名外痔糞後有血
名内痔大腸不收名脱肛穀道四面弩内如􁫊名舉痔
頭上有孔名瘻並皆治之
　　槐角(去枝梗/炒一兩)地榆(八兩/)　當歸(八兩/去蘆)　黄芩(半斤/)
　　防風(八兩/)　枳殻(去穰/半斤)
　右為末酒糊圓如梧子大每服五十圓不拘時米飲下
人參敗毒散治同上每服三錢生姜三片薄苛葉七皮
桑白皮七寸烏梅一箇煎(方見傷寒/陽證類)
防風散治因食熱物過度風氣蕃盛銷鑠大腸膏脂以
致榮衛之血滲流而下此方獨效
　　羌活　　　荆芥　　　防風　　　枳殻
　　姜蠶(炒絲/去)　薄荷(各等分/)
　右剉散白水煎空心温服忌再喫熱物
黄連阿膠圓治同上米飲下(方見咳𠻳類/)
加減四物湯治腸風下血不止
　　側柏葉　　生地黄　　當歸(酒浸/)　川芎(各二/兩)
　　枳殻(去白/炒)　荆芥穗　　槐花(炒/)　　甘草(各半/兩)
　右剉散每服三錢生薑三片烏梅一箇煎空心服一
　方加防風烏梅各半兩效
虚證腸風黒散大便鮮血臍腹疼痛裏急後重脱肛酒痢
　　荆芥(二兩/燒)　亂髮(燒/)　　槐花(燒/)　　槐角(燒一兩/各)
　　枳殻(二兩燒/一兩炒)甘草(炙/)　　蝟皮(燒一兩半/各)
　右將合燒藥同入甆瓶内黄泥固濟燒存三分性出
　火氣同甘草枳殻一兩搗為末每服二錢白水煎空
　心服温酒調亦可
黑五丹治丈夫婦人久新腸風痔瘻著床頭痛不可忍
者服此不過三四次見效初得此疾發痒或疼穀道周
回多生硬核此是痔如破為瘻只下血是風皆因酒色
氣風食五事過度即成此疾人多以外醫塗治病在腸
自有虫若不去根本其病不除此藥的效
　　刺蝟皮(四兩/剉研)猪懸蹄(二十/五箇)牛角腮(三兩/剉碎)雷丸(一兩/)
　　槐角(一兩半/)敗棕(二兩/剉)　亂髮(皂角水洗/淨焙二兩)
　　脂麻(一兩/)　苦楝根皮(一兩二/錢半)
　右剉碎入甆罐内燒存性碾為末入麝香二錢乳香
　五錢研令和勻用酒打麵糊為丸如梧子大每服八
　粒先細嚼胡桃一枚空心晩食前温酒吞日二服病
　甚日三服切忌别藥不過三兩日可除根本
加味雙和湯加側柏葉每服三皮炒過生薑三片棗二
枚烏梅一箇煎空心服(方見虚損類治同上/)
卷柏散治臟毒下血神效
　　卷柏(生土石塝上髙四五寸根黄如絲莖/細上有黄㸃子止以柏枝曝乾用)黄耆
　右等分為末每服二錢米飲調下
聖金圓治腸風下血溺血
　　百藥煎(三兩/)　(一兩生存一兩炒焦/一兩燒  性)
　右為末煉蜜丸如梧子大每服五十丸空心米飲下
神丹治腸風痔漏
　　刺蝟皮(一箇鐡器中/炒焦黒為度)　　皂角刺(燒存/性)硫黄(研/)
　　猪牙皂角(去黒皮/蜜塗炙)　　　白礬　　　枳殻(炒/)
　　黄耆(蜜炙/)　附子(去皮兩/各半)白雞冠花子(一兩/)
　右為末酒糊丸如梧桐子大每服七丸至十丸空心
　食前温酒下不飲米飲下乆年漏痔服至三四十丸
　肉滿平安諸痔服之即自消外痔用藥十丸同朱砂
　細研蜜調塗常服永除根本若服藥覺熱加白雞冠
　花子一兩半或二兩更加三五丸服之臟腑自調
小烏沉湯
　　香附子(杵去皮毛/焙二兩)　　　天台烏藥(去心/一兩)甘草(炒分/一)
　右為末每服一錢空心鹽湯㸃服治同上
震靈丹玉葉白丹治臟腑虚損大腸不收乆作腸風下
血二藥夾用每服五十丸煎不換金正氣散加川芎空
心嚥下(方並見痼冷類/)
理中湯治同上加木香妙(方見霍亂類/)
香梅圓治腸風臟毒下血
　　烏梅(同核燒/灰存性)香白芷(不見/火)百藥煎(燒存性/各等分)
　右為末米糊丸梧桐子大每服七十丸空心米飲下
斷紅圓治臟腑虛寒下血不止面色痿黄日漸羸瘦
　　側柏葉(炒黄/)川續斷(酒浸/)鹿茸(火去毛/醋煑)附子(炮去/皮臍)
　　黄耆　　　阿膠(蛤粉炒/)當歸(酒浸兩/各一)白礬(半兩/枯)
　右為末醋煑米糊丸梧子大每服七十丸空心米飲下
冷熱不調黄連香薷散
　　香薷　　　扁豆　　　厚朴(薑製/)　黄連(去鬚/)
　右剉散用水煎服
香連圓治冷熱不調下血(方見泄瀉類/)
芎歸湯熱加茯苓槐花冷加白茯苓丁香(方見婦人科保/産類即佛手散)
真人養臟湯治大人小兒冷熱不調便下膿血魚腦裏
急後重(方見泄瀉類/)
消風散米飲調熱者吞酒蒸黄連丸冷者吞烏梅丸(方/見)
(風科熱證通/治及下痢類)
通治單方治腸風下血百藥不效
　山裏棗俗名鼻涕團取乾者為末米飲調立效
　又方柏子十四枚撚破紗囊貯以好酒三盞煎至八
　分服之初服反覺加多再服立止非飲酒而致斯疾
　以艾葉煎湯服之神效勝如它藥
　又方生猪臟一條切控乾以槐花炒乾為末填入臟
　内兩頭線縛了以好米醋於磁瓦器内慢火煑爛切
　片沙鉢内研爛為丸梧桐子大每服二十丸煎當歸
　酒下
　又方荆芥穗縮砂仁各等分為末糯米飲下
灸法第二十椎隨年壯
　又法平立一杖子比臍平却向後脊骨當中灸七壯
　或年深於脊骨兩傍各一寸灸七壯余謂寸半則是
　腎腧自佳
小便出血酒蒸黄連圓白苑根濃煎湯放温吞下(方見下/痢類)
五苓散加辰沙一字燈心一握煎湯調下(方見傷/暑類)
茯苓調血湯治酒麵過度房勞後小便出血
　　半赤茯苓(一/兩)赤芍藥　　川芎　　半夏麯(各半/兩)
　　前胡　　　柴胡　　　青皮　　枳殻
　　北梗　　　桑白皮　　白茅根　　燈心
　　甘草(各二分半/)
　右剉散每服三錢半姜五片蜜二匙新水煎服
薑蜜湯治小便出血不止
　　生薑(七片/)　蜜(半盞/)　　白茅根(一握/)
　右用水同煎服神效
鹿角膠圓治房室勞傷小便尿血
　　鹿角膠(半兩/)没藥(别研/)　油頭髮灰(各三分/)
　右為末用白茅根汁打糊丸如梧桐子大每服五十
　丸鹽湯送下
髮灰散
　右用自己頭髮一握洗淨燒灰温酒調下一服立效
鏡而散治小便出血
　鏡面草取清汁入蜜少許同水調服效
單方療小遺出血條
　淡豆䜴一撮煎湯服效
又方治小便出血
　竹茹一大塊水煎服妙
又方川牛膝一兩去蘆水一碗煎至半碗䪺服
又方生地黄取自然汁半升生薑自然汁半合相和服
未止再服
又方當歸川白芷為末每服二錢温米飲下
　　　脱肛
文蛤散治大腸寒肛門脱出不收用力過多及小兒呌
呼久痢後皆使脱肛
　　五倍子
　右為末水煎汁浸洗更入白礬蛇床子尤佳洗後用
　赤石脂為末以少許摻在芭蕉上頻用托入或長尺
　餘者以兩床相接中空一尺以甆瓶盛藥水滿架起
　與床平令病者仰卧以其所脱浸在瓶中換藥逐日
　如此浸縮盡為度
木賊散
　右用木賊一味為末摻肛上
槐花散治脱肛
　　槐花　　　槐角
　右等分炒香黄為末用羊血蘸藥炙熱食之以酒送
　下或以猪膏去皮蘸藥炙服
釣腸圓治同上(方見諸痔類/)
蝟皮散治肛門或因洞泄或因用力太過脱出不收
　　蝟皮(一箇性/燒存)磁石(煆碎/)　桂心(各半兩/)
　右為末每服二錢米飲空心調下治女人隂脱加鱉
　頭一枚燒灰研入
香荆散治肛門脱出大人小兒悉皆治之
　　香附子(一兩半/炒去毛)　　　　荆芥穗(二兩/)
　右為末每服三匙水一大碗煎熟淋洗
灸法治寒冷脱肛出灸臍中隨年壯
　脱肛歴年不愈灸横骨百壯又灸脊窮骨上七壯
　　　諸痔
冷證釣腸圓治久新諸痔肛邉腫痛或生瘡痒時有濃
血
　　栝樓(二箇性/燒存)蝟皮(兩箇剉碎罐/内燒存性)　　　白礬(煆/)
　　緑礬(枯/)　　胡桃仁(十五箇不油者/罐内燒存性)　白附子(生/用)
　　半夏　　　天南星　　雞冠花(五兩/剉炒)枳殻(炒/)
　　附子(去皮臍/)訶子(去核兩/各二)
　右為末醋麵糊丸如梧子大每服二十丸空心臨卧
　温酒下逺年不差者服十日見效久服除根
黒玉丹治同上(方見失血類/)
橘皮湯治氣痔
　　橘皮　　　枳殻(炒/)　　川芎　　　槐花(炒各/半兩)
　　檳榔　　　木香　　　桃仁(浸去皮/炒)紫蘓莖葉
　　香附子　　甘草(各二分半/)
　右剉散每服三錢水一盞半生薑三片紅棗二枚煎服
立效圓
　百藥煎研為末每服三錢煑稀白粥攪勻服之立愈
　糊丸米飲下亦可
黒圓子專治久年痔漏下血用之屢驗
　　乾薑　　　百草霜(各一/兩)木饅頭(二兩/)烏梅
　　敗棕　　　柏葉　　　亂髮(各五分/)
　右各燒灰存性再入桂心三錢白芷五錢同為末醋
　糊丸梧桐子大空心三十丸米飲下
熱證逐瘀湯通利大小便取下黒物
　　川芎　　　白芷　　　生乾地黄　赤芍藥
　　五靈脂　　枳殻(製/)　　阿膠(炒/)　　蓬莪术(煨/)
　　茯苓　　　茯神　　　大木通　　生甘草(各一/分)
　　實大黄　　桃仁(湯去皮焙/各一分半)
　右剉散每服三錢井水一碗生薑三片蜜三匙煎服
　以利為度瘀血作痛通用
白玉丹治久年腸痔下血服藥不效者
　　寒水石(不以多少/)
　右煆紅研細水飛再入銀窩中煆紅用糯米糊丸梧
　桐子大每服五六十圓陳米飲下只一服
黄連阿膠圓解熱調血枳殻散送下(方見泄瀉及/婦人䕶胎類)
槐角圓治腸風痔瘡内生虫裏急下膿血止痒痛消腫
聚祛濕毒服之除根(方見前/)
乾葛湯專治酒痢
　　白乾葛　　枳殻(炒/)　　半夏　　　茯苓
　　生乾地黄芩杏仁(各半兩/)黄芩　　　甘草(炙各/一分)
　右剉散每服三錢黒豆百粒薑五片白梅一箇煎服
寛腸圓五灰膏塗痔瘡之後或臟腑秘結不通者用此藥
寛腸五灰膏(方見后/)
　　黄連　　　枳殻(各等分/)
　右為末麵糊丸如梧子大每服五十丸空心米飲下
通治秘方治諸痔捷效
　右用白礬信石各少許於新瓦上煆過為末再入朱
　砂末少許以新汲井水調成膏用舊金紙上藥隨瘡
　大小貼之先用鬱金國丹末以鵝翎刷於瘡四畔圍
　䕶恐傷好肉凡上藥貴宦人肉理嬌脆薄少用之愚
　俗人肉理麄厚稍多少許用之大抵上藥後多疼不
　可太過為妙仍用大青根晩蠶砂煎水洗後再上藥
　兼服槐角圓皂角圓臟腑結熱秘甚八正散加燈心
　枳殻薄荷葉煎再用大黄茶莽草荆芥穗防風煎水
　洗效(八正散方/見積熱類)
又方用川白芷煑白苧作線快手𦂳繋痔上微疼不妨
其痔自然乾痿而落七日後安
五灰膏治臟腑一切藴毒發為痔瘡不問逺年近日形
似雞冠蓮花核桃牛乳或内或外並皆治之
　　蕎麥(灰七升/)荆柴　　　薊柴　　　山白竹
　　老杉枝
　右以四件柴竹截作一尺許長以斧劈破成片各取
　一束曬乾於火上燒過置壜内為炭防為風所化俟
　燒盡却以水於鍋内煑出炭汁又用酒漏以布帛實
　其竅而置蕎麥灰於酒漏内以所煑炭汁淋之然後
　取汁於鍋内慢火熬汁約取一小碗候冷入石灰國
　丹調和成膏以瓦瓶貯之上用石灰傅面不令走氣
　臨用却去石灰以冷水調開令病者以水洗淨痔瘡
　仰卧搭起一足先以濕紙於瘡四圍貼䕶却用收效
　必矣
　
　
　
　
　
　
　
　世醫得效方卷七
欽定四庫全書
　世醫得效方卷八
　　　　　　　　　　　　元　危亦林　撰
　　大方脈雜醫科
　　　諸淋
冷證生附湯治冷淋小便秘澁數起不通竅中疼痛增
寒凜凜多因飲水過度或為寒濕心虛志耗皆有此證
　　附子(去皮臍/)滑石(各半兩/)瞿麥　　　木通(各三/分)
　　半夏
　右剉散毎服二大錢水二盞生薑七片燈心二十莖
　蜜半匙煎去滓空心服
八味間治同上(方見脚氣類/)
熱證八正散治熱淋血淋加燈心車前草煎不拘時候
服(方見積熱類/)
地膚子湯治下焦有熱及諸淋閉不通
　　地膚子(一兩/半)知母　　　黄芩　　　猪苓(去皮/)
　　瞿麥　　　枳實(去穰/切炒)　升麻　　　通草
　　葵子　　　海藻(洗去腥/各壹兩)
　右剉散毎服四錢水一盞半煎空心服大便俱閉者
　加大黄女人房勞小便難大腸滿痛脈沉細者用猪
　腎半隻水二盞煎一盞半去腎入藥煎七分服
石葦散治熱淋多因腎氣不足膀胱有熱水道不通淋
瀝下宣出少起數臍腹急痛蓄作有時勞倦則發或尿
如豆汁或便出砂石疼痛兼治大病後餘熱為淋
　　木通　　　石葦(去毛各/一兩)甘草　　　當歸
　　王不留行　滑石　　　白术　　　瞿麥
　　赤芍藥　　葵子(各一/兩半)
　右為末毎服二錢煎小麥湯調食前日三服
清心蓮子飲治上盛下虚心火炎上口苦咽乾煩渴微
熱小便赤澁或欲成淋並宜服之(方見痟渴類/)
火府丹治心經熱小便澁及治五淋
　　生乾地黃(二兩/)木通(一兩/)黄芩(一兩/)
　右為末煉蜜杵圓梧桐子大毎服三十粒木通煎湯
　下
膏淋鹿角霜圓治膏淋多因憂思失志意舍不寧濁氣
干清小便淋閉或復黃赤白黯如脂膏狀疲極筋力或
傷寒濕多有此證
　　鹿角霜　　白茯苓　　秋石(各等分/)
　右為末糊圓梧桐子大毎服五十圓米湯下
海金砂散治膏淋
　　海金砂　　滑石末(各一/兩)甘草末(一分/)
　右研勻毎服一匙用麥門冬湯下燈心湯亦可
氣淋沉香散治氣淋多因五内鬱結氣不舒行隂滯於
陽而致壅滯小腹脹滿便尿不通大便分泄小便方利
　　沉香　　石葦(去毛/)滑石　　王不留行
　　當歸(各半/兩)葵子　　白芍藥(各三/分)甘草　　橘皮(各/一)
　　(分/)
　右為末毎服二錢煎大麥湯調下
血淋髪灰散治血淋若單小便出血如尿此為莖衂此
主之
　右以亂髪不以多少燒為灰入麝香少許毎服用米
　醋泡湯調下治淋以葵子末等分用米飲調下最治
　婦人胞轉不尿
杮焚散治血淋
　右用乾柿燒灰存性為末米飲調服
犀角地黄湯治血淋或血瘀乃風冷傷腎宜煎木通湯
下
兔絲子圓三十圓不可專以血得熱則淖溢為説(方見/失血)
(虚/損)
乳石散治血淋及五淋等
　右揀乳香中夾石者研細以米飲或麥門冬湯調下
　毎服以飢飽適中時服空心亦可
小薊飲子治下焦結熱尿血成淋
　　生地黄(洗四/兩)小薊根　　滑石　　通草
　　蒲黄(炒/)　　淡竹葉　　藕節　　當歸
　　山梔子仁　甘草(各半/兩)
　右剉散毎服四錢水煎空心服
導赤散治心虚藴熱小便赤澁或成淋痛
　　生乾地黄　木通　　　甘草(各等分/)
　右剉散毎服三錢竹葉十皮煎不拘時服
白微散治血淋熱淋
　　白薇　　　芍藥(各等分/)
　右為末毎服二錢酒調下立效或加檳榔
通秘散治血淋痛不可忍
　　陳皮　　　香附子　　赤茯苓(各等分/)
　右剉散毎服三錢水煎空心服
砂石淋石燕圓治小便滲痛不可忍出砂石而後方通
　　石燕(燒紅水淬/二次研細)滑石　　石葦(去毛/)瞿麥穗
　右等分為末糊圓梧桐子大毎服五十圓瞿麥穗燈
　心湯下日三服
又方乳石散治同上(方見前/)
瞑眩膏治諸淋疼痛不可忍及砂石淋
　右以大蘿蔔切作一指厚四五片用好蜜淹少時安
　鉄鏟上慢火炙乾又蘸又炙取盡一二兩蜜翻覆炙
　令香熟不可焦候冷細嚼以鹽湯送下
苦杖散治砂石淋諸淋毎溺時器中剝剝有聲痛楚不
堪
　右以杜牛膝淨洗碎之凡一合用水五盞煎耗其四
　而留其一去滓以麝香乳香少許研調服之單酒濃
　煎亦效
通治透膈散治諸淋
　　滑石(一兩研細/)
　右勞淋勞倦虛損則發用葵花末煎湯調二錢服
　血淋熱淋井花水調　氣淋木通湯調　石淋將藥
　下入銚子内隔紙炒至紙焦再研細同温水調　小
　便不通小麥湯下　諸淋並冷水調亦可空心
地髓湯治五淋(方見前苦杖散同/)
猪苓湯治五淋
　　猪苓(去皮/)　赤茯苓　　阿膠(炙過/)　澤㵼
　　白滑石(各一兩/)
　右剉散毎服五錢水一盞半煎温服
五淋散治腎氣不足膀胱有熱水道不通淋瀝不出或
如豆汁或如砂石或冷淋如膏或熱沸便血並皆治之
　　赤茯苓(一兩/)赤芍藥　　山梔子仁(三兩半/)
　　當歸　　　甘草(各一兩/)
　右剉散毎服三錢水一盞半煎空心服
通草湯治同上
　　通草　　　葵子　　　苑根　　　桃膠
　　瞿麥　　　當歸　　　蒲黄　　　滑石(各一/兩)
　　甘草(半兩/)　王不留行(一兩/)
　右剉散毎服三錢生薑五片煎不拘時服
品方治淋疾數年不愈者
　右以四君子湯去甘草毎服三錢水一盞煎服
淡竹葉湯
　　淡竹葉　　甘草　　　燈心　　　棗子
　　烏豆　　　車前子
　右不拘多少以水濃煎湯代熟水服甚妙
葵子湯治小便微痛漸難欲出不出痛不可忍
　　赤茯苓(一兩/)葵子　　　石葦(去毛/)　澤㵼(各半/兩)
　　白术(二錢半/)
　右剉散毎服三錢水一盞半煎七分温服
　　　虚損
養榮湯治積勞虚損四肢沉滯骨肉酸疼吸吸少氣行
動喘之小便拘急腰背强痛心虚驚悸咽乾唇燥飲食
無味隂陽衰弱悲憂慘戚多卧少起久者積年急者百
日漸至虛損五臟氣竭難可振復又治肺與大腸俱虚
咳嗽下利喘促少氣嘔吐痰涎
　　黄耆　　　當歸　　　桂心　　　甘草
　　橘皮　　　白术　　　人參(各一兩/)白芍藥(三/兩)
　　熟地黄　　五味子　　茯苓(各三兩/)逺志(去心/姜炒)
　　(半/兩)
　右剉散毎服三錢生薑三片紅棗二枚煎空腹服遺
　精夢泄加龍骨一兩咳嗽加阿膠甚妙
參香散治心氣不寧諸虚百損肢體沉重情思不樂夜
多異夢盜汗失精恐怖煩悸喜怒無時口乾涸燥渴欲
飲水飲食减少肌肉瘦悴漸成勞瘵常服補精血調心
氣進飲食安神守中功效不可盡述
　　人參　　　黄芪　　　白茯苓　　白术
　　山藥　　　蓮肉(去心各/一兩)烏藥　　　縮砂仁
　　橘紅　　　乾薑(炮各/半兩)　甘草(炙三分/)丁香
　　南木香　　檀香(各一分/)沉香(二錢/)
　右剉散毎服三錢薑三片棗一枚煎食前服一法有
　炮熟附子半兩或為末一匙蘇鹽湯調亦可
黄耆益損湯治男子婦人童男室女諸虚不足榮衛俱
弱五勞七傷骨蒸潮熱腰背拘急百節酸疼夜多盜汗
心常驚惕咽燥唇焦嗜卧少力肌膚瘦瘁咳嗽多痰咯
唾血絲寒熱徃來頰赤神昏全不用食服熱藥則煩燥
衝滿上焦進凉藥則膈滿而腹痛宜服此藥極有神效
兼治大病後榮衛不調婦人産後血氣未復
　　人參(去蘆/)　石斛(去根/)　甘草　　　黄耆(去蘆/)
　　木香　　　白术　　　當歸　　　官桂
　　茯苓　　　芍藥　　　半夏　　　川芎
　　熟地黄(去土/酒炒)山藥　　　五味子　　牡丹皮(去/骨)
　　麥門冬(去心分/各等)
　右剉散毎服三錢水一盞半生薑五片棗二枚小麥
　五十粒烏梅一箇煎空心食前服
正元散治下元氣虚臍腹脹滿心脇刺痛泄利嘔吐自
汗陽氣漸微手足厥冷及傷寒隂證霍亂轉筋久下冷
利少氣羸困一切虚寒並宜服之常服助陽消隂正元
氣温脾胃進飲食
　　人參　　　白茯苓　　白术(各二兩/)黄耆(兩半/)
　　甘草　　　烏藥　　　山藥(薑汁/浸炒)　附子(炮去/皮臍)
　　川芎　　　乾葛(各一兩/)桂心(各半兩/)烏頭(炮去皮/尖半兩)
　　紅豆(炒/)　　乾薑(炮/)　　橘皮(各三錢/)
　右剉散毎服三錢水一盞半生薑三片棗二枚鹽少
　許煎食前冷服自汗加浮麥
萬安圓補下經起隂發陽能令陽氣入腦安魂定魄開
三焦破積聚消五穀益精氣安臟腑除心中虛熱强筋
骨輕身明目去冷除風無所不治補益極多常服最妙
七十老兒服之當有非常力
　　蓯蓉(四兩/酒浸)　乾薯芋　　五味子(各二/兩半)杜仲(三兩/半)
　　牛膝(酒浸/)　兔絲子(酒浸/)赤石脂(煆/)　白茯苓(去/皮)
　　澤㵼　　　山茱萸(去核/)巴㦸(去心/)　熟乾地黄
　　(已上各二兩/)附子(去皮臍/)牡丹皮(去骨/)官桂(去麄/皮各)
　　(一兩/)
　右為末别用蓯蓉末半斤酒熬膏和圓梧桐子大毎
　服五七十圓空心温酒下不在將息别無所忌只忌
　釅醋及陳臭之物七日後四體光澤口唇赤手足熱
　面有光潤消食體輕舌厚聲響是其驗也十日長肌
　肉其藥通中入腦鼻辛酸不可怪也又加减法若要
　肥加燉煌石膏二兩如失狂多忘加逺志一兩體少
　津潤加柏子仁一兩欲進房事加白馬莖若無用鹿
　茸代之二兩去毛酥炙隂下濕痒加蛇床子一兩(燉/煌)
　(如火/色也)
増益歸茸圓滋養肝腎益心血利足膝實肌膚悦顔色
真男子衛生之良藥也此方專理肝心腎之血澤㵼則
引諸藥入腎
　　熟乾地黄(酒浸九蒸/)鹿茸(去毛酥/塗多)五味子(各四兩/)
　　山藥(酒浸/)　　　　山茱萸(去核/)大附子(炮去皮/臍)
　　川牛膝(酒浸一宿/各二兩)　白茯苓　　牡丹皮(去骨/)
　　澤㵼(酒浸一宿/各一兩半)　　大當歸(四兩/去蘆)黄連(二兩/五錢)
　右為末用真鹿角膠半斤剉細入銀石器中煮酒圓
　梧桐子大毎服五十圓空心温酒鹽湯下
增損樂令湯治諸虚不足小腹急痛脇肋䐜脹臍下虚
滿胸中煩悸面色痿黄唇乾口燥手足逆冷體常自汗
腰背强急骨肉酸痛咳嗽喘乏不飲食或因勞傷過度
逺行後不復
　　黄耆(去蘆/)　人參(去蘆/)　橘皮(去白/)　當歸(去尾/)
　　桂心　　　細辛　　　前胡(去蘆/)　甘草
　　茯苓　　　麥門冬(去心/)芍藥(各二兩/)附子(炮去/皮臍)
　　熟地黄(酒炒兩/各一)　　　　半夏(湯洗半/二兩)逺志(三分/去心)
　　(炒/)
　右剉散毎服三錢水一盞半生薑五片棗子二枚煎
　食前服腹滿食少去棗下焦虚冷不甚渴小便數者
　倍人參當歸附子煩渴引飲加栝樓根遺泄白濁加
　龍骨白歛小腹急引心痛者加乾薑
黄耆圓治丈夫腎臟風虚上攻頭面虚浮耳内蟬聲頭
目昏眩項背拘急下注腰脚脚膝生瘡行步艱難脚下
隠栗不能踏地筋脉拘攣不得屈伸四肢少力百節酸
疼腰腿冷重小便滑數及癱緩風痺遍身頑麻又療婦
人血風肢體痒痛脚膝緩弱起坐艱難並宜服之
　　黄耆(去蘆/)　杜蒺藜(炒刺/去)茴香(炒/)　　川練子(去/核)
　　川烏(炮皮臍/去)赤小豆　　地龍(去土炒/各一兩)烏藥(二兩/)
　　防風(去蘆/一兩)
　右為末酒煑麫糊圓梧桐子大毎服十五圓温酒鹽
　湯吞下婦人醋湯下空心服
茴香圓治丈夫元臟久虛冷氣攻衝臍腹㽲痛腰背拘
急面色萎黄飲食减少及膀胱小腸氣痛并腎臟風毒
頭面虛浮目暗耳鳴脚膝少力腫痛生瘡婦人血臟虚
冷食减少力肢體疼痛並宜服之久服補虚損除風冷
壯筋骨明耳目
　　葳靈仙(洗去/土)　川練子(炒/)　川烏(去皮臍/各三兩)
　　杜烏藥(五兩/)　川椒(去目及閉口者/炒出汗二兩)
　　地龍(去土炒/一兩)　赤小豆(八兩/)陳皮　　萆薢(各三/兩)
　　茴香(炒兩/八)　防風(去苖/三兩)
　右為末煑麫糊圓如梧子大空心晩食前温酒下二
　十圓鹽湯亦可糊用酒煑　小腸氣痛炒茴香生薑
　酒下　脚轉筋木𤓰湯下　婦人血臟虚冷温醋湯
　下　臍腹絞痛滑泄冷痢濃艾湯下
還少丹補心腎虚損脾胃怯弱神志俱耗腰脚沉重精
神昏亂氣血凝滯飲食無味肌體瘦倦小便白濁耳聾
目暗等疾
　　山藥　　　川牛膝(酒浸各/一兩半)白茯苓(去皮/)
　　楮實子　　舶上茴香　　巴㦸(去心/酒浸)
　　杜仲(去膚皮炙/薑酒塗)　　　　　肉蓯蓉(酒浸一/宿焙)
　　五味子　　石菖蒲(微炒/)　枸杞子(各一兩/)
　　逺志(一兩甘草水煑/去心薑汁拌炒)　　　熟地黄(酒洗蒸/半兩)
　　山茱萸(去核/一兩)
　右為末煉蜜入棗子蒸熟去皮核同為圓梧桐子大
　朱砂末五錢為衣毎服三十圓空心温酒鹽湯下日
　進三服心氣不寧加麥門冬少精神加五味子陽弱
　加續㫁久服百病不侵
天真圓治男子婦人先曾損血及脱血肌瘦絶不入食
行步不得手足痿弱軟遂血氣枯槁形神不足如滑腸
不食守死無法可治者如咽喉窄下食不得只能五七
粒漸漸服之粒數多便可養起久服令人面色紅潤無
血者使生血并津液乾大便燥者服之自潤實中有虚
虚中有實皆可治之
　　羊肉(七斤精者去筋膜/脂皮批開入藥)肉蓯蓉(十兩/)濕山藥(去皮/十兩)
　　當歸(去蘆洗/十二兩)　　　　天門冬(炮去心切/焙十兩)
　右四味安在羊肉内裹定用麻縷扎縳取上色糯酒
　四瓶煑令盡再入水二升又煑直候肉如泥再入黄
　蓍末五兩人參末三兩白术末二兩熟糯米飲焙乾
　為末一十兩前後藥末同劑為圓梧桐子大一日約
　服三百粒初服百粒加至前數服之覺有精神美飲
　食手足添力血脈便行輕健如久瘖不言者服之半
　月語言有聲血下喘咳行步不得服之效恐難圓即
　入蒸餅五七枚焙乾為末同搜和之酒送下空心食
　前鹽湯亦可
地仙丹治男子五勞七傷腎氣虛憊行步難苦女人血
海虚冷月經不調臟寒少子又治痔瘻腸風下血諸風
諸氣並皆治之有人得風氣疾攣結疼痺服之頓除
　　川牛膝(酒浸/四兩)肉蓯蓉(酒浸/四兩)覆盆子　　白附子
　　兔絲子(酒浸/)赤小豆　　天南星　　川羗活
　　骨碎補(去毛/)金毛狗脊(去/毛)何首烏　　萆薢
　　防風(去蘆义/)烏藥(各二兩/)川椒(去目/)　綿附(炮去皮/各一兩)
　　白术　　　甘草　　　白茯苓　　川烏(炮去皮/各一兩)
　　人參　　　黄耆(各一/兩半)　木鱉子(去皮/)地龍(去土兩/各三)
　右為末酒麫糊為圓梧桐子大毎服三十圓空心酒
　下
補骨脂散治因感卑濕致疾久之陽氣衰絶乳石補益
藥不效服此収功常服延年益氣悦心明目補益筋骨
忌食芸薹羊血
　　好破故紙(十兩揀淨/洗為末)　　胡桃肉(去皮二十/兩研如泥)
　右煉蜜和二味均如飴盛瓦器中旦日以温酒化藥
　一匙熟水亦可或為圓服
官方瑞蓮圓治濕定心消痰暖腎水勻血去黒痣
　　蒼术(主脾一斤酒浸四兩醋浸四/兩米泔浸四兩生用四兩)
　　蓮肉(主心一斤去皮心酒浸軟入猪肚内煑極爛/取出焙乾研猪肚為膏蓮肉一斤約肚二箇)
　　枸杞子(主肝二兩/去枝梗)　　　北五味子(主肺二兩/去枝梗)
　　破故紙(主腎二兩/微炒)　　　熟地黄(主血二兩/酒洗蒸)
　右為末猪肚膏酒煑麫為圓如梧子大毎服四十圓
　空心温酒鹽湯下
無名丹補虚守神澁精固陽道男子服之有奇功
　　蒼术(一斤不浸杵舂令/稍滑淨篩去麄皮)　龍骨(一兩/)
　　赤石脂(二兩/)大川烏(一兩炮/去皮臍)　　　破故紙(二兩/微炒)
　　川練子(三兩/去核)舶上茴香(一兩/微炒)　　　蓮肉(去心/)
　　白茯苓(去皮/)逺志(搥甘草水煑取皮/薑汁拌炒各一兩)
　右為末酒煑麫糊圓如梧子大朱砂一兩另研為衣
　三十圓漸加至百圓食前温酒米飲鹽湯皆可婦人
　無子服之效
大建中湯治諸虚不足小腹急痛脇肋䐜脹骨肉酸痛
短氣喘咄痰多咳嗽潮熱多汗心下驚悸腰背强痛多
卧少起
　　黄耆(去蘆/)　附子(炮皮臍/去)鹿茸(酒蒸/)　地骨皮(去/木)
　　續㫁(去蘆/)　石斛(去根/)　人參(去蘆/)　川芎
　　當歸(去蘆/酒浸)　白芍藥　　小草(各一兩/)甘草(炙兩/半)
　右剉散毎服三錢水一盞半生薑五片煎不以時服
　咳嗽加欵冬花　唾血加阿膠　便精遺泄加龍骨
　怔忪加茯神
黄耆建中湯治男子女人諸虚不足小腹急痛脇肋䐜
脹臍下虚滿胸中煩悸面色萎黄唇乾口燥少力身重
胸滿短氣腰背强痛骨肉酸疼行動喘乏不能飲食或
因勞傷過度或因病後不復並宜服之
　　黄耆(去蘆/三兩)　肉桂(三兩/)　甘草(炙兩/二)　白芍藥(六/兩)
　右剉散毎服三錢水一盞半生薑三片棗一枚煎去
　滓入餳少許再煎令溶空心稍熱服
人參黄耆散治虛勞客熱肌肉消瘦四肢倦怠五心煩
熱口燥咽乾頰赤心忪日晚潮熱夜有盜汗胸脇不利
减食多渴欬唾稠粘時有膿血
　　天門冬(去心/三兩)半夏(湯洗七次去/滑薑汁炒)　　桑白皮(炒各/兩半)
　　鱉甲(去裙醋/炙二錢)知母　　　紫苑(各一/兩半)秦芃(二兩/)
　　人參(一兩/)　白茯苓(二兩/)黄耆　　赤芍藥(各一/兩半)
　　柴胡　　　地骨皮(各二/兩)甘草(一兩/五錢)桔梗(一兩/)
　右剉散毎服三大錢水一盞半煎食後温服
安腎圓治腎經久積隂寒膀胱虛冷下元衰憊耳重唇
焦腰腿腫疼臍腹撮痛兩脇刺脹小腹堅疼下部濕癢
夜夢遺精恍惚多驚皮膚乾燥面無光澤口淡無味不
思飲食大便澁泄小便滑數精神不爽事多健忘常服
補元陽益腎氣功效殊甚
　　桃仁(麩炒四/兩八錢)肉桂(一兩/六錢)　白蒺藜(炒去/刺)巴㦸(去心/)
　　肉蓯蓉(酒浸/炙)山藥　　　破故紙　　茯苓
　　石斛(去根/炙)　萆薢　　　白术(各四兩/八錢)川烏(炮去/皮臍)
　　(一兩/六錢)
　右為末煉蜜圓梧桐子大毎服三十圓温酒鹽湯任
　下空心食前小腸氣炒茴香鹽酒下
雙和湯治男子婦人五勞六極七傷心腎俱虚精血氣
少遂成虚勞百骸枯瘁四肢倦怠寒熱徃來咳嗽咽乾
行動喘乏面色痿黄略有所觸易成他疾或傷於冷則
宿食不消脾疼腹痛㵼痢吐逆或傷於熱則頭旋眼暈
痰涎氣促五心煩熱或因飢飽動作喜怒驚恐病隨而
至或虚脹而不思食或多食而不生肌肉心煩則虛汗
盜汗一切虚勞不敢服燥藥者並宜服之常服調中養
氣益血育神和胃進食補虛損
　　白芍藥(三兩/半)當歸(洗淨/酒浸)　熟地黄(洗蒸/酒)黄耆(去蘆/蜜炙)
　　(各一/兩半)　　　甘草(炙一兩/一錢半)川芎(去蘆一/兩五錢)肉桂(一兩/一錢)
　右剉散毎服三錢生薑三片棗二枚煎空心食前服
　忌生冷果核等物
十四味建中湯治榮衛不足腑臟俱傷積勞虛損形體
羸瘠短氣嗜卧寒熱頭痛咳嗽喘促嘔吐痰沫手足多
冷面白脱色小腹拘急百節盡疼夜卧汗多夢寐驚悸
小便滑利大便頻數失血虚極心忪面黒脾腎久虚飲
食失虧
　　當歸(去蘆洗/酒浸焙)白芍藥　　白术(洗/)　　麥門冬(去/心)
　　甘草　　　肉蓯蓉(酒浸一/宿焙乾)　　　　人參(去蘆/)
　　川芎　　　肉桂(去麄皮/)附子(炮皮臍/去)黃耆(炙/)
　　半夏(湯洗/)　茯苓(去皮/)　熟地黄(酒浸一/宿焙乾)
　右等分剉散毎服三錢生薑三片紅棗二枚煎食前
　服
青娥圓治腎氣虚弱風冷乗之或血氣相摶腰痛如折
起坐艱難俯仰不利轉側不能或因勞役過度傷於腎
經或處卑濕地氣傷腰或墜墮傷損或風寒客摶或氣
滯不散皆令腰痛或腰間似有重物繫墜起坐艱辛悉
能治之(方見腰痛類/)
十全大補湯治男子婦人諸虛不足五勞七傷不進飲
食久病虛損時發潮熱氣攻骨脊拘急疼痛夜夢遺精
面色痿黄脚膝無力一切病後氣不如舊憂愁思慮傷
動血氣喘嗽中滿脾腎氣弱五心煩悶並皆治之此藥
性温不熱平補有效養氣育神醒脾止渴順正辟邪温
煖脾腎其效不可具述又名十補湯
　　人參(去蘆/)　肉桂(去麄皮/)川芎　　熟地黄(洗酒/蒸焙)
　　茯苓(去皮/)　白术　　　甘草　　黃耆(去蘆/)
　　川當歸(去尾/)白芍藥(各等分/)
　右剉散毎服三錢水一盞半生薑三片棗一枚煎空
　心服
秦艽鱉甲散治男子婦人氣血勞傷四肢倦怠肌體瘦
弱骨節煩疼頭昏頰赤肢體枯槁面色痿黄唇焦口乾
五心煩熱痰涎咳嗽腰背引痛乍起乍卧夢寐不寧神
情恍惚時有盜汗口苦無味不美飲食及治山嵐瘴氣
寒熱徃來
　　荆芥(去梗/)　貝母(去心兩/各一)白芷(半兩/)　乾葛(二兩/)
　　天仙藤　　前胡(各一兩/)羌活　　　肉桂(各半/兩)
　　青皮　　　柴胡(去鬚/)　甘草　　　秦艽(去蘆/洗)
　　鱉甲(去裙醋/灸一兩)
　右剉散毎服三錢水一盞半生薑三片煎不拘時為
　末酒調亦得常服養氣血調榮衛解倦怠
沉香鱉甲散治男子婦人五勞七傷支血虚損腰背拘
急手足沉重百節痠疼面色黒黄肢體倦怠行動喘乏
胸膈不快咳嗽痰涎夜多異夢盜汗失精嗜卧少力肌
肉瘦悴不思飲食日漸羸弱一切勞傷諸虚百損並能
治之
　　乾蝎(二錢/半)　沉香　　　人參　　　木香
　　巴㦸(去心各/半兩)附子(去皮臍/一兩)肉豆蔲(四箇/)肉桂(一兩/)
　　川當歸(去尾/)熟乾地黄(淨洗酒蒸/焙七錢半)　　白茯苓
　　牛膝(去蘆/)　黄耆(各半兩/)羌活(七錢半/)柴胡(去蘆/)
　　荆芥(去梗/)　半夏(薑汁炒/各半兩)鱉甲(去裙醋/炙一兩)秦芁(半兩/去蘆)
　右剉散毎服三錢水一盞半生薑三片葱白二寸棗
　二枚擘破煎空心食前服
小安腎圓治腎氣虚乏下元冷憊夜多漩濁肢體倦怠
漸覺羸瘦腰膝沉重嗜卧少力精神昏憒耳作蟬鳴面
無顔色泄瀉腸鳴眼目昏暗牙齒蛀痛並皆治之
　　香附子　　川烏　　　川練子(各半斤用鹽二/兩水二升同煑)
　　(候乾/剉焙)　　　熟乾地黄(二/兩)茴香(六兩/)　川椒(二兩/去目)
　　(及閉目者/炒出汗)
　右為末酒糊圓如梧子大毎服二十圓至三十圓空
　心鹽湯鹽酒任下常服補虚損下元冷憊
橘皮煎圓治久虛積冷心腹疼痛嘔吐痰水飲食减少
脇肋虛滿臍腹弦急大腸虚滑小便利數肌膚羸瘦靣
色萎黄肢體怠惰腰膝緩弱及治痃癖積聚上氣咳嗽
久瘧久痢腸風痔瘻婦人血海虚冷赤白帶下久無子
息並宜服
　　荆三稜(煨熟乘熱/搗碎三兩)　　　陳橘紅(淨洗焙/十五兩)
　　當歸(洗去/蘆焙)　萆薢　　　厚朴(去皮薑/汁炒)
　　肉蓯蓉(酒浸/焙乾)肉桂　　　附子(炮去/皮臍)
　　陽起石(酒浸研/焙如粉)　　　　巴㦸(去心/)　石斛(去根/)
　　鹿茸(茄子者燎去毛/劈開酒浸炙乾)　　牛膝(去苖酒/浸焙)
　　兔絲子(酒浸焙/乾炒)　　　　杜仲(薑汁炒/)呉茱茰(洗/焙)
　　乾薑(炮以上/各三兩)甘草(炙兩/一)
　右為末用酒五升於銀石器内將橘皮末熬如餳却
　入諸藥末攪和搜勻仍以臼内搗五百杵圓如梧子
　大毎服二十圓空心温酒或鹽湯吞下
生犀散治骨蒸肌瘦頰赤口乾日晚潮熱夜有盜汗五
心煩燥及大病瘥後餘毒不解
　　犀角(螃/)　　地骨皮(去骨/)秦芃(去蘆/)　麥門冬(去/心)
　　枳殻(煨去穰/)大黄(煨/)　　柴胡(去鬚/)　茯苓(去皮/)
　　赤芍藥　　桑白皮(去赤/)黄耆(去蘆/蜜炙)　人參(去蘆/)
　　鱉甲(醋炙/)　知母(各等分/)
　右剉散毎服三錢陳青蒿一根煎桃枝亦可小兒疳
　病熱似骨蒸者及久病後或虛後時復來作潮熱者
　瘧疾亦用有痰加半夏熱輕去大黄加黄芩
北亭圓治脾元氣弱久積隂冷心腹脇肋脹滿刺痛面
色青黄肌體瘦弱怠惰嗜卧食少多傷噫氣吞酸噦逆
惡心腹中虚鳴大便洩利胸膈痞塞飲食不下嘔噦霍
亂體冷轉筋及五膈五噫痃癖瘕聚翻胃吐食久痛久
痢並治之
　　縮砂仁　　胡椒　　　肉桂　　厚朴(去麄皮/薑汁炒)
　　附子(炮去/皮臍)　川芎　　　當歸　　陳皮
　　乾薑　　　甘草(各四兩/)阿魏(醋化去沙石/二兩别研)
　　白术(三兩/)　青鹽(别研/二兩)　北亭(醋淘去沙石/二兩别研)
　　五味子(揀一兩半/)
　右為末用銀石鍋内入好酒醋五升白沙蜜十兩先
　下北亭阿魏青鹽三味并好頭麫一升同煎稠粘便
　下藥末半斤以來更煎如稀麫糊漸漸入藥末煎得
　所離火取出更以乾藥末和搜成劑更搗千杵圓如
　梧桐子大毎服十五圓微嚼破用生薑鹽湯下温酒
　亦可空心服忌羊血豆䜴汁
鹿茸大補湯治男子婦人諸虚不足産後血氣耗傷一
切虚損
　　人參　　　肉蓯蓉　　逺志　　　杜仲
　　山藥　　　熟地黄　　山萸(蒸去核/各四兩)鹿茸(去毛/全副)
　　白蒺藜　　丹皮(各八兩/)鹿角膠　　兎絲子
　　川牛膝　　巴㦸　　　魚膠　　　補骨脂
　　白茯苓　　女貞實(各三/兩)川附子　　枸杞子
　　巨勝子(各二/兩)五味子　　桂心　　　青鹽
　　栢子仁(各一/兩)
　右各為細末煉蜜為圎如梧桐子大毎服三錢清晨
　空心淡鹽湯下
資生大造圎治同上
　　人參　　　山藥　　　山萸　　　牛膝
　　補骨脂　　鹿角膠　　蓯蓉　　　杜仲(各二/兩)
　　五味子　　覆盆子　　楮實子　　龜板(酥炙/)
　　兎絲子(蒸各/一兩)紫河車(一具/)白茯苓　　熟地黄
　　當歸(酒洗各/四兩)
　右為末煉蜜圎如梧桐子大毎早空心服四錢滚水
　下或鹽湯亦可忌生薑胡椒蘿蔔油麵炒等物此藥
　能添精補髓益氣生血固元陽健脾胃壯筋骨安五
　臟驅風濕令人耳目聰明不受外邪乆服更能延年
　益壽
延年却病方
　真兎絲子不拘多少洗淨用好酒入砂鍋内煮吐絲
　為度放竹器内晒乾磨粉再用炒米粉拌和加白沙
　糖調和滚湯下常服大有補益
十補圓治真氣虚損下焦傷竭臍腹强急腰脚疼痛亡
血盜汗遺泄白濁大便自利小便滑數或三消渴疾飲
食倍常肌肉消瘦陽事不舉顔色枯槁久服補五臟行
榮衛益精髓進飲食
　　附子(炮去/皮臍)　乾薑　　　兔絲子(酒浸軟/别研)
　　桂心　　　厚樸(去麄皮/薑汁炒)巴㦸(去心/)
　　逺志(去心薑/汁浸炒)破故紙(炒/)　赤石脂(煅各/一兩)
　　川椒(炒出汗去子并/合口者二兩)
　右為末酒糊圓梧桐子大温酒或鹽湯下三十圓空
　心
白圓治元陽虚寒精滑不禁大腑滑泄手足厥冷
　　陽起石(煆/)　鍾乳粉
　右等分為末酒煑附子末為圓梧桐子大毎服五十
　圓空心米飲下
黒圓治精血耗竭面色黧黒耳聾目昏口乾多渴脚弱
腰疼小便白濁上燥下寒不受峻補
　　鹿茸(一兩燎/去毛)當歸(二兩/酒浸)
　右各為末煑烏梅膏子為圓梧子大毎服五十圓空
　心温酒下
芡實圓治思慮傷心疲勞傷腎心腎不交精元不固面
少顔色驚悸健忘夢寐不安小便赤澁遺精白濁足脛
痠疼耳聾目昏口乾脚弱
　　芡實(蒸去殻/)蓮花鬚(二兩/)茯神(去木/)　龍骨
　　山茱茰(取肉/)五味子　　枸把子　　熟地黄(酒/蒸)
　　(焙/)　　　　韭子(炒/)　　肉蓯蓉　　川牛膝(去/蘆)
　　(酒浸/焙)　　　紫石英(煆七次/各一兩)
　右為末酒煑山藥糊為圓梧桐子大毎服七十圓空
　心鹽酒或鹽湯下
天地煎治心血燥少口乾咽燥心煩喜冷怔忡恍惚小
便黄赤或生瘡痬
　　天門冬(去心/二兩)　　　　熟地黄(九蒸曝/一兩)
　右為末煉蜜圓如梧子大毎服百圓熟水人參湯任
　下不拘時候
石刻安腎圓治真氣虚憊脚膝緩弱目暗耳鳴舉動倦
乏夜夢遺精小便頻數一切虚損久服壯元陽益腎氣
健筋骨生血駐顔扶老資夀
　　蒼术(四兩/兩炒)　(一兩用茴香一兩炒/一兩用茱萸一兩炒)　(一兩用青鹽一/一兩用猪苓)
　　(一兩炒各炒令/黄色取术用)　　　　川烏(炮去皮/臍)附子(同上/)
　　川練子(酒浸/去核)巴㦸(去心/炒)　白术(炒/)　　陳皮(炒各/一兩)
　　肉蓯蓉(酒浸/灸)破故紙(炒各/二兩)茯苓(一兩/炒)　肉豆蔲(麫/褁)
　　(煨/)　　　　木香(不見火/)當歸(火焙乾/各一兩)杜仲(炒去/絲二)
　　(兩/)　　　　熟地黄(酒浸蒸十/次火焙)　　　兔絲子(酒/浸)
　　(炒/)　　　　茴香　　　黒牽牛(半生/半炒)山藥(炒各/一兩)
　　晚蚕蛾(去頭足/翅炒)　　　　葫蘆巴(酒浸/炒)肉桂(不見/火)
　　石斛(炒/)　　川牛膝(酒浸炒/各一兩)
　右為末酒煑麫糊圓梧桐子大毎服四十圓空心鹽
　湯下
青鹽圓補虛益腎氣明目治腰疼及治精滑漩多四體
困乏久服有效
　　黒牽牛(二兩炒别/研取頭末)　　　山藥(去皮/)　杜仲(炒㫁/絲)
　　川烏(炮去/皮臍)　川練子(去核/)茴香(炒/)　　紅椒皮(炒/)
　　青鹽(别入/)　破故紙(炒/)　陳皮(去白/)　蒼术(切炒/黄色)
　　附子(炮去/皮臍)
　右等分為末入青鹽同酒煑麫糊圓梧桐子大毎服
　三十圓空腹鹽湯下
無比山藥圓治丈夫諸虛百損五勞七傷頭痛目眩手
足逆冷或煩熱有時或冷痺骨疼腰髖不生肌肉食少
脹滿陽氣衰絶隂氣不行此藥補經脈起隂陽安魂魄
開三焦破積聚厚腸胃强筋練骨輕身明目除風去冷
無所不治
　　赤石脂　　茯神(各一兩/)山藥(二兩/)　蓯蓉(酒浸/四兩)
　　巴㦸(去心/一兩)　杜仲(去皮炒/三兩)牛膝(去苖酒/浸一兩)
　　五味子(揀六/兩)澤瀉(一兩/)　兔絲子(酒浸/三兩)
　　熟乾地黄(酒/)山茱茰(各一/兩)
　右為末煉蜜圓梧桐子大毎服二十圓至三十圓食
　前温酒或米飲下此藥通中入腦服後鼻必酸疼勿
　恠
拱辰丹男子方當壯年而真氣猶怯此乃稟賦素弱非
虚而然僭燥之藥尤宜速戒勿謂手足厥逆便云隂多
如斯治之不惟不能愈疾大病自此生矣滋益之方羣
品稍衆藥力微細難見功效但固天元一氣使水升火
降則五臟自和百病自去此方主之
　　鹿茸(酥炙去/皮毛)川當歸(洗去/土)山茱茰(新好有肉紅潤/者去核各四兩)
　　麝香(半兩/别研)
　右三件為末入麝香伴勻酒煑麫糊為圓梧桐子大
　每服一百粒或五十粒温酒鹽湯任下
兔絲子圓治腎氣虚面色黧黒目暗耳鳴心忪氣短舉
動乏力脚膝緩弱小便滑數房室不舉股内濕痒小便
澁痛出血遺瀝久服補五臟去萬病益顔色聰耳明目
　　兔絲子(淨洗酒浸/炒一兩)　　　石斛(去根/三分)
　　熟地黄(去土/酒炒)白茯苓(去皮/三分)川牛膝(去苖酒浸/焙乾三分)
　　五味子(半兩/)澤㵼(一兩/)　山茱萸(水洗去核/三分)
　　鹿茸(去毛酥/炙一兩)川續㫁(三分/)桑螵蛸(酒浸/炒)
　　覆盆子(去枝葉并/蕚各半兩)　　　防風(去苖义/)
　　杜仲(去麄皮炒/各三分)　　　　石龍芮(去土/一兩)
　　肉蓯蓉(酒浸/切焙)補骨脂(酒炒/)蓽澄茄
　　黒角沉香　茴香(炒/)　　川巴㦸(去心分/各三)
　　大川芎(半兩/)肉桂(去蔍皮/)綿附子(炮去皮/臍一兩)
　右為末酒煑麫糊為圓梧桐子大每服二十圓温酒
　或鹽湯下空心脚膝無力木𤓰湯下晚食前服
大固陽湯治脱陽證或因大吐大㵼之後四肢逆冷元
氣不接不醒人事或傷寒新瘥誤行房小腹緊痛外腎
搐縮面黒氣喘冷汗自出亦是脱陽證須臾不救
　　附子(一兩重炮/切作八片)　　　　白术　　　乾薑(各半/兩)
　　木香(一分/)
　右剉散用水二椀煎至八分去滓放冷灌服須㬰又
　進一服合滓併
又方桂枝二兩好酒二升煎至一升侯温分作二服灌
之
又方白蓮鬚三七莖細剉砂盆内研細用酒五升煑至
二升分作三服灌之陽氣即回又生薑二七寸切碎研
酒煎服亦效仍炒葱白或鹽熨臍下氣海勿令氣冷
正氣補虛湯治憂恚思慮喜怒不常失饑勞力或飲食
不調肌肉减耗榮衛虛弱外邪所襲入於經絡頭痛昏
悶拘攣增寒壯熱身疼腰倦脚弱轉筋自汗手足冷四
體麻痺五臟諸虚百病並皆治之
　　人參　　　藿香葉　　厚朴(去麄皮/薑汁炒)黄耆(各二/兩)
　　交趾桂(一兩/)川白芷(二兩/)大當歸(去尾/二兩)五味子
　　白术(各一/兩)　半夏　　　綿附子(炮各/一兩)
　　熟地黄(洗酒/炒)川芎　　　白茯神(各二/兩)丁香
　　南木香　　乾薑　　　甘草(各一/兩)
　右剉散每服三錢水一盞半生薑三片棗子二枚煎
　空心温服
　　　痼冷
金粟黄芽丹又名太乙紫霞丹此丹養火不計嵗年有
起死回生之功藴脱胎換骨之妙昔鍾吕隂三真人張
柏子所煉皆此丹也粒至小功甚大應諸虚百損五勞
七傷八風五痺沉寒痼冷水腫蠱氣久痢久瘧一切男
女老幼困憊之疾百藥不能療者悉皆主之初服覺腹
中微擾或欲吐㵼則是驅逐諸病無病則不動再服則
不覺經云服丹之人能絶嗜慾㫁五腥不食雞魚大蒜
陳臭等物當為地仙矣若未免此服及一兩延夀一紀
大率救憊扶危衛生伐病無出此丹之右服時以平旦
取一粒在手内搓令暖置口中可加至十粒或用棗肉
圓面東叩齒宻念呪曰返我常歸我鄉服之千日朝虚
皇一氣七遍以井花水或人參棗湯送下孕婦不可服
　此丹無方惟有丹母不知是何藥修煉得成修煉時
　以大朱砂一斤抽汞置丹母於鼎内以汞安於丹母
　上覆以真金箔五十片於靜室養火朝東北暮西南
　一日後開鼎如覺丹母傷火以濃煎沉香水浴一載
　後丹成如穀芽様或如花果様用銀剪刀剪下入大
　蘿蔔内蒸一伏時以蘿蔔深黒為度取出用玉石杵
　臼研為細末以木蜜為圓圓如粟米大依前湯引服
　大有功效所惜者此丹母自北而南多為名宦巨室
　収藏不入醫家抽汞修煉家另有法
聚寳養氣丹治諸虚不足氣血怯弱頭目昏眩肢節倦
怠心志昏憒夜夢失精小便滑數脾胃氣虚又治諸風
癱瘓半身不遂語言寒澁肢體重痛寒濕氣脾或久寒
宿冷嘔㵼發瘧寒熱下痢赤白及腸風痔瘻下血不止
婦人子臟久冷崩漏帶下五色月候不調腹脇刺痛血
瘕血閉運行乏力並皆治之
　　代赭石　　紫石英　　赤石脂　　禹餘粮
　　(以上四味各二兩醋焠水飛過搜作錠子候十分/乾入小合内養火三日罐子埋地中出火毒一宿)
　　陽起石(煅/)　肉豆蔲(麫包/煨)鹿茸(酒炙/)　破故紙(酒/炒)
　　鍾乳粉　　五靈脂(酒研/)茴香(酒炒/)　柏子仁
　　當歸(酒浸炙/)逺志(去心/酒炒)　没藥(别研/)　白茯苓
　　附子(炮/)　　天雄(炮/)　　胡椒　　　沉香
　　丁香　　　木香　　　乳香　　　黄耆(蜜炙/)
　　山藥　　　蓯蓉(焙/)　　肉桂　　　巴㦸(各半/兩)
　　血竭　　　琥珀　　　朱砂　　　麝香(各三/錢)
　右為末糯米糊圓梧桐子大留朱砂麝香為衣每服
　三十圓空心人參湯或棗湯下婦人醋湯
黒錫丹治丈夫元臟虛冷真陽不固三焦不和上熱下
冷耳内虛鳴腰背疼痛心氣虚乏飲食無味膀胱久冷
夜多小便婦人月事愆期血海久冷惡露不止赤白帶
下及隂毒傷寒四肢厥冷不省人事急用棗湯吞一二
百粒即便回陽此藥大能調治榮衛升降隂陽補損益
虚回陽返隂
　　黒錫(洗溶了/去滓秤)硫黄(透明者/各二兩)附子(炮去皮/臍)
　　破故紙(酒浸/炒)肉豆蔲(麫褁/煨)茴香(炒/)
　　金鈴子(蒸去/皮核)陽起石(酒煑/研細)木香
　　沉香(各一兩/)肉桂(半兩/)　胡盧巴(酒浸炒/一兩)
　右用新鐵銚内如常法結黒錫硫黄砂子地上出火
　毒自朝至暮研令極細餘藥並杵羅為細末一處和
　停入研酒糊圓梧桐子大隂乾入布袋内擦令光瑩
　每服五七十圓空心薑鹽湯或棗湯下婦人艾醋湯
　下如一切冷疾鹽酒鹽湯空心下三四十圓年高時
　有客熱服之大效
靈砂性温無毒主五臟百病益精養神補氣明目安魂
魄通血脈止煩滿殺邪魅善治榮衛不交養隂陽不升
降上盛下虚頭旋氣促心腹冷痛翻胃吐逆霍亂轉筋
臟腑滑泄赤白下痢久服通神輕身不老令人心靈此
丹按仙經服餌之法㑹五行符合之妙體性輕清不隨
煙熖飛走男女老幼皆可服
　　水銀(一斤/)　硫黄(四兩/)
　右二味用新鉄銚炒成沙子或有煙熖即以醋酒候
　研細入水火鼎醋調赤石脂封口鉄線札縳㬠乾鹽
　泥固濟用炭二十斤煅如鼎子裂筆蘸赤石脂頻抺
　其處火盡為度經宿取出研為細末糯米糊為圓如
　麻子大每服三粒空心棗湯米飲或井花水人參湯
　服量病輕重增至五七粒忌猪羊血菉豆粉冷滑之
　物
嵗丹以前靈砂養火十二月乃名嵗丹補諸虛用之其
功十倍
三建湯治真氣不足元陽久虚寒邪攻衝肢節煩疼腰
背痠楚自汗厥冷大便滑泄小便白濁及中風涎潮不
省人事傷寒隂證厥逆脈微皆可服之
　　天雄　　　附子　　　大川烏(各炮去皮臍/淨秤一兩)
　右剉散每服四錢水二盞薑十片煎不拘時服氣不
　順加木香沉香加丁香胡椒名丁胡三建湯
金液丹固真氣暖丹田堅筋骨壯陽道除久寒痼冷補
勞傷虛損男子腰腎久冷心腹積聚脇下冷癖腹中諸
虫失精遺溺形羸力劣腳膝疼弱冷風頑痺上氣衂血
咳逆寒熱霍亂轉筋虚滑下痢又治痔瘻濕􁥥生瘡下
血不止及婦人血結寒熱隂蝕疽痔
　　硫黄(淨㨂去沙石十兩研細飛過用瓦合子盛以/水和赤石脂封口以鹽泥固濟曬乾地内先)
　　(埋一小罐子盛水令滿安合子在上用泥固濟訖/漫火養七日七夜候足加頂火一斤煅候冷取出)
　　(研為/細末)
　右藥末一兩用蒸餅一兩湯浸握去水和為圓梧桐
　子大毎服三十圓多至百圓温米飲下空心服之又
　治傷寒隂證身冷脈微手足厥逆或吐或痢或自汗
　不止或小便不禁不拘圓數宜併服之得身熱脈出
　為度
附子理中圓治脾胃冷弱心腹疼痛嘔吐泄痢霍亂轉
筋體冷微汗手足厥寒心下逆滿腹中雷鳴嘔噦不止
飲食不進及一切沉寒痼冷並皆治之
　　附子(炮去皮/臍)人參　　　乾薑(炮/)　　甘草
　　白术(各三兩/)
　右為末煉蜜圓毎兩作十圓毎服一圓以水一盞化
　破煎七分空心稍熱服
震靈丹此丹不犯金石飛走有性之藥不僭不燥奪造
化冲和之功大治男子真元衰憊五勞七傷臍腹冷疼
肢體痠痛上盛下虚頭目暈眩心神恍惚血氣衰微及
中風癱緩手足不遂筋骨拘攣腰膝沉重容枯肌瘦目
暗耳聾口苦舌乾飲食無味心腎不足精滑夢遺膀胱
疝墜小腸淋瀝夜多盜汗久㵼久痢嘔吐不食八風五
痺一切沉寒痼冷服之如神及治婦人血氣不足崩漏
虚損帶下久冷胎臟無子服之無不愈者
　　禹餘粮(火煅醋焠不計遍/次以手撚得碎炒)丁頭代赭石(如禹餘/粮製同)
　　紫石英　　赤石脂(已上四味並作小塊入瓦罐/内鹽泥固濟候乾用炭十斤)
　　(煅通紅火盡為度入/地坑埋出火毒二宿)　　　的乳香(别研/)
　　没藥(去沙/各研)　五靈脂(去沙石研/各二兩)
　　朱砂(水飛過/一兩)
　右為末以糯米為糊圓如小雞頭大㬠乾出光毎一
　粒空心温酒下冷水亦可常服鎮心神駐顔色温脾
　腎理腰膝除尸疰蠱毒辟鬼魅邪癘久服輕身漸入
　仙道忌猪羊血恐減藥力婦人醋湯下孕婦不可服
　極有神效不可盡述
來復丹此藥配類二氣均調隂陽奪天地冲和之氣乃
水火既濟之方可冷可熱可緩可急善治榮衛不交養
心腎不升降上實下虛氣閉痰厥心腹冷痛臟腑虚滑
不問男女老幼危急之證但有胃氣無不獲安補損扶
虛救隂助陽為效殊甚
　　硝石(一兩同硫黄並為末入定碟内以微火慢炒/用栁杖子不住手攪令隂陽氣相入不可火)
　　(太過恐傷藥/力再研極細)太隂𤣥精石(一兩/研飛)　　　青皮(去白/二兩)
　　陳皮(去白/二兩)　五靈脂(須擇五臺山者用二兩/水澄去沙石㬗乾)
　　舶上硫黄(用透明不夾/沙石者一兩)
　右用五靈脂青皮陳皮為末次入𤣥精石末及前硝
　石硫黄末拌勻以好酒醋打糊圓豌豆大毎服三十
　粒空心粥飲吞下甚者五十粒小兒三五粒新生嬰
　兒一粒小兒漫驚風或吐痢不止變成虚風搐搦者
　非風也胃氣欲絶故也用五粒研碎米飲送下老人
　伏暑迷悶紫蘇湯下婦人産後血逆上搶悶絶并惡
　露不止及赤白帶下並用醋湯下常服和隂陽益精
　神散腰腎隂濕止腹脇冷疼立見神效應諸疾不辨
　隂陽證者並宜服之靈異不可具記
養正丹却邪輔正助陽接真治元氣虛虧隂邪交蕩正
氣乖常上盛下虚氣不升降呼吸不足頭旋氣短心神
怯弱夢寐驚悸遍體盜汗腹痛腰疼或虚煩狂言口乾
上喘胸胃吐食霍亂轉筋咳逆不定又治中風涎潮不
省人事陽氣欲脱四肢厥冷如傷寒隂盛自汗唇青脈
沉最宜服之及婦人産後血氣身熱月候不均帶下腹
痛悉能治療常服濟心火强腎水進飲食
　　水銀　　　黒錫(去沙淨秤與/水銀結沙子)　　　硫黄(研細/)
　　朱砂(研細兩/各一)
　右用黒盞一隻火上鎔黒鈆成汁次下水銀以栁杖
　子攪勻次下朱砂攪令不見星子放下少時方入硫
　黄末急攪成汁和勻如有熖以醋洒之候冷取出研
　如粉極細用糯米粉煑糊圓菉豆大毎服二十粒加
　至三十粒鹽湯下此藥升降隂陽既濟心腎空心棗
　湯送下神效不可具述
玉華白丹清上實下助養根元扶衰救危補益臟腑治
五勞七傷夜多盜汗肺痿虚損久嗽上喘霍亂轉筋六
脈沉伏唇口青黒腹脇刺痛大腸不固小便滑數夢中
遺泄肌肉瘦瘁目暗耳鳴胃虚食减久瘧久痢積寒痼
冷諸藥不愈者服之如神
　　白石脂(淨瓦閣起火煅紅/研細水飛半兩)鍾乳粉(煉成者/一兩)
　　陽起石(用甘鍋盛於大火中煅令通紅取出/酒淬放在隂地上令乾不可㬠半兩)
　　左顧牡蠣(七次洗用韭葉搗鹽泥固濟/火煆放冷取白者秤半兩)
　右各細研如粉拌和作一處令匀研一二日以糯米
　粉煑糊圓如雞頭大入地坑出火毒一宿毎服一粒
　空心濃煎人參湯放冷送下熟水亦可常服温平不
　僭不燥澤肌悦色祛除舊患婦人久無姙者以當歸
　熟地黄浸酒下便有符合造化之妙或久冷崩帶虚
　損臍腹撮痛艾醋湯下服畢以少白粥壓之忌猪羊
　血菉豆粉恐解藥力尤治久患腸風臟毒
金鎻正元丹治真氣不足元臟虚弱四肢倦怠百節痠
疼頭昏眩痛目暗耳鳴面色黄黒鬢髪脱落頭皮腫痒
精神昏困手足多冷心胸痞悶繞臍切痛膝脛痠疼不
能久立或膝弱隠痛步履艱難腰背拘急不得俯仰腹
痛氣刺兩脇虛脹水穀不消大便不調嘔逆惡心飲食
减少恍惚多忘氣促喘乏夜多異夢心忪盜汗小便滑
數遺精白濁一切元臟虚冷皆治之
　　五倍子(四兩/)巴㦸(去心兩/十三)茯苓(四兩/)葫蘆巴(炒一/半斤)
　　補骨脂(酒炒/五兩)肉蓯蓉(洗焙/半斤)龍骨　　朱砂(别研各/一兩半)
　右為末入研藥令匀酒糊圓梧桐子大毎服十五圓
　至二十圓空心食前温酒吞下鹽湯亦可
四柱散治丈夫元臟氣虚真陽耗散兩耳常鳴臍腹冷
痛頭旋目暈四肢倦怠小便滑數洩㵼不止凡臟氣虚
弱者悉宜服之
　　木香(濕紙/褁煨)　茯苓　　　附子(炮去/皮臍)　人參(各一/兩)
　右剉散生薑二片棗子一枚鹽少許煎空心食前服
薑附湯治同上(方見中寒類/)
斂陽丹治諸虚不足心腎不安氣弱頭暈自汗力倦陽
氣不斂安神益志順氣調榮甚妙
　　靈砂　　　鍾乳(各研取/末二兩)金鈴子(蒸熟核/去皮)
　　沉香(鎊/)　　木香　　　附子(炮去/臍)
　　葫蘆巴(酒浸/炒)陽起石(研細/水飛)破故紙(酒浸/炒)
　　舶上茴香(炒/)肉豆蔲(麫裹煨/一兩)　　　　鹿茸(酒炙/)
　　蓯蓉(酒洗/)　牛膝(酒浸/去蘆)　巴㦸(去心兩/各一)肉桂(半兩/)
　　當歸頭(一兩/)
　右為末研和令勻酒煑糯米糊圓梧桐子大日乾毎
　服三十圓空心棗湯下鹽湯或温酒亦可
沉附湯治上盛下虚氣不升降隂陽不和胸膈痞滿飲
食不進肢節痛倦
　　附子(炮去皮/臍一兩)沉香(剉分/半兩)
　右剉散分作三服水二盞薑十片煎至八分食前温
　服
耆附湯治氣虚陽弱虚汗不止肢體倦怠
　　黄耆(去蘆/蜜炙)　附子(炮去皮臍/)
　右等分剉散毎服四錢水二盞薑十片煎不拘時服
參附湯治真陽不足上氣喘急自汗盜汗氣短頭暈但
是陽虚氣弱之證並宜服之
　　人參(半兩/)　附子(炮去皮/臍一兩)
　右剉散分作三服水二盞薑十片煎食前温服
茸附湯治精血俱虚榮衛耗損潮熱自汗怔忡驚悸肢
體倦乏但是一切虚弱之證悉宜服之
　　鹿茸(去毛酒/蒸一兩)附子(炮去皮/臍一兩)
　右剉散分作四服水二盞生薑十片煎至八分去滓
　食前温服
桂附湯治虚汗不止及體虛失血大效
　　交趾桂(一兩去/麄皮)　　　　綿附子(一枚皮臍/炮去)
　右剉散毎服三錢水二盞薑三片棗二枚煎食前温
　服
元陽秋石丹治羸弱久嗽針灸不效頭眩腹脹喘滿積
年腫滿年少色慾過度未老眼昏膝疼遺泄白濁腰背
時痛服之真還元衛生之寳(如竹器損以竹補之/金器損以金補之)
　隂煉法小便三五石夏月雖腐敗亦堪用分置大盆
　中以新水一半以上相和旋轉攪百匝放令澄清辟
　去清者只留濁脚又以新水同攪水多為妙又澄去
　清者直候無臭氣再研以乳男子乳和如膏烈日中
　暴乾如此九度仍須待好日色乃和蓋假太陽氣也
　第九度即圓之如梧桐子大暴乾毎服三十圓温酒
　下
　陽煉法小便不計多少大約兩桶為一擔先以清水
　搗好皂角濃汁以布絞去滓毎小便一桶入皂角汁
　一盞用竹箆急攪令百餘遭乃止直候小便澄清白
　濁皆碇乃止徐辟去清水不用只取濁脚併作一桶
　又用竹箆子攪百餘匝更候澄清又辟去清者不用
　凡十數擔不過取得濃脚一二斗其小便須先以布
　濾去滓物取得濃汁入淨鍋内熬乾刮下搗碎再入
　鍋以清湯煑令化乃於筲箕内布筋紙兩重傾入紙
　筲箕内丁淋過取淋下清汁再入鍋熬乾又用湯煑
　化再依前法丁淋如熬乾色未潔白更准前丁淋直
　候色如霜雪即止乃入固濟沙合内歇口火煆成汁
　傾出如藥生成渦更煅一兩遍候瑩白玉色即止細
　研入沙合内固濟頂火四兩養七晝夜久養火尤善
　再研毎服二錢空心温水下或酒棗肉為圓如梧桐
　子大毎服三十圓亦得空心服陽煉隂煉日午各一
　服　又名還元丹咳嗽羸瘠針灸不效服此立愈常
　病顛眩腹鼓久之漸加喘滿經年垂困服此有驗皆
　只是火煉者又傳隂煉法云須得二法相兼其藥能
　洞入骨體無所不至非惟治疾可以常服有功無毒
　火煉秋石人皆能之煎煉時大作爐鼎煎煉數日臭
　達四隣此法極費力只一小鍋便可煉體如金石永
　不暴潤與常法功力不侔久病人只數服極為神效
　實能再生人也
灸法腎與膀胱俱虚灸腎腧伯壯穴在對臍兩邊向後
　夾脊相去各一寸五分兼治便濁失精五臟虛勞痼
　冷小腹弦急
　夢泄精三隂交二七壯夢㫁神良穴在内踝上大脈
　並四指是
　諸虛極灸膏肓腧氣海穴壯數愈多愈妙
　　　五痿
加味四斤圓治腎熱肝虛熱滛於内致筋骨痿弱自不
勝持起居須人足不任地驚恐戰掉潮熱時作飲食無
味不生氣力諸虛不足
　　蓯蓉(酒浸/)　牛膝(酒浸/)　天麻　　　木瓜乾
　　鹿茸(燎去毛/切酥炙)熟地黄　　五味子(酒浸/)兔絲子(酒/浸)
　　(别/研)
　右為末煉蜜圓如梧子大毎服五十圓温酒米飲食
　前任下一法不用五味子有杜仲
麋角圓治五痿皮緩毛瘁血脈枯槁肌肉薄著筋骨羸
弱飲食不滋庶事不興四肢無力爪枯髪落眼昏唇燥
疲倦不能支持
　　麋角(鎊一斤重/酒浸一宿)大附子(生去皮臍/一兩半)熟地黄(四兩/)
　右用大麥米二升以一半藉底以一半在上以二布
　巾隔覆炊一日取出藥與麥别焙乾為末以浸藥酒
　添清酒煑麥粉為糊搜和得所杵三千下圓如梧子
　大毎服五十圓温酒或米湯下食前服
芎桂散治四肢疼痛輭弱行履不便
　　川烏頭(二兩切作片水浸一宿切作筭子條更以/米湯浸一宿不洗日乾麫炒微赤為度乾)
　　(了/秤)　　　　川芎(兩半/)桂心(一兩/)甘草(炙/)
　　乾薑(炙一分/各)
　右為末毎服二錢温鹽酒調下日三服
藿香養胃湯治胃虚不食四肢痿弱行立不能皆由陽
明虚宗筋無所養遂成痿躄
　　藿香　　　白术　　　白茯苓　　神麯(炒/)
　　烏藥(去木/)　縮砂仁　　薏苡仁(炒/)　半夏麯
　　人參(各半兩/)蓽澄茄　　甘草(炙三錢半/各)
　右剉散毎服四錢水一盞半生薑五片棗一枚同煎
　七分去滓不以時服
　　　積熱
三黄圓治三焦積熱頭目昏痛肩背拘急肢節煩疼熱
氣上衝口苦唇咽喉腫痛痰涎壅滯眼赤睛疼及大便
秘澁或下鮮血
　　大黄(酒蒸/)　黄連(去鬚/)　黄芩(各等分/)
　右為末煉蜜圓梧桐子大毎服五十圓不拘時熟水
　下臟腑壅實可加圓數以利為度
荆黄湯治風熱結滯或生瘡癤
　　荆芥(四兩/)　大黄(一兩/)
　右剉散毎服三錢水一盞半煎空心服
凉膈散治大人小兒臟腑積熱口舌生瘡痰實不利煩
燥多渴腸胃秘澁便溺不利一切風熱並能治之
　　連翹(四兩/)　甘草　　　川大黄　　朴硝(各二/兩)
　　薄荷(去梗/)　黄芩　　　山梔子仁(各一兩/)
　右剉散毎服三錢竹葉七片蜜少許煎食後服為末
　用薄荷湯調亦可
洗心散治風壅涎盛心經積熱口苦唇燥眼澁多涙大
便秘結小便赤澁
　　白术(一兩半/)麻黄(和節/)　當歸(去苖/洗)　荆芥穗
　　芍藥　　　甘草　　　大黄(麫褁煨去麫/切焙各六兩)
　右剉散毎服三錢水一盞半生薑三片薄荷葉七皮
　煎服為末茶清調亦可
八正散治大人小兒心經邪熱一切藴毒咽乾口燥大
渴引飲心忪面熱煩燥不寧目赤睛疼唇焦鼻衂口舌
生瘡咽喉腫痛又治小便赤澁或癃閉不通及熱淋血
淋
　　車前子　　瞿麥　　　扁畜(或用薄/荷代)白滑石
　　甘草　　　梔子仁　　木通(去皮節/)大黄(各半/斤)
　右剉散毎服三錢水一盞半用燈心十莖煎食後臨
　卧温服小兒量力少與之或加麥門冬去心尤妙
甘露飲治丈夫婦人小兒胃中客熱牙宣口氣齒齦腫
爛時出膿血目臉垂重常欲合閉或即饑煩不欲飲食
及赤目腫痛不任凉藥口舌生瘡咽喉腫痛瘡疹已發
未發皆可服之又療脾胃受濕瘀熱在裏或醉飽房勞
濕熱相搏致生疸病身面皆黄肢體微腫胸滿氣短大
便不調小便黄澁或時身熱並皆治之
　　枇杷葉(去毛/)乾熟地黄　天門冬(去心/)山茵蔯
　　枳殻(去穰炒/)石斛(去蘆/)　甘草　　　黄芩
　　生乾地黄　麥門冬(去心/)
　右等分剉散毎服二錢水一盞煎食後臨卧温服小
　兒一服作兩服仍量嵗數加减
消毒犀角飲治大人小兒内藴邪熱咽膈不利痰涎壅
急眼赤臉腫腮項結核癰腫毒聚徧身風疹癉毒赤㿔
及瘡疹已出未出不能快透並皆治療小兒疹痘欲出
及已出熱未解急進此藥三四服快透消毒應手神效
　　防風(二兩/)　䑕粘子(炒斤/一)荆芥穗(八兩/)甘草(半斤/)
　右剉散毎服三錢水一盞煎食後温服
青金丹清心解熱除潮治譫語舌生白胎痰盛氣壅煩
渴引飲及時行熱疫發熱如火連日不愈或熱極生風
大人小兒均可服
　　天門冬(去心/)麥門冬(各一/兩)天麻(二分/)　全蝎(大者/五箇)
　　牙硝(二錢/)　天竺黃(二分/)硼砂(一錢/)　雄黄(一錢/)
　　紫粉(四錢/)　白附子(二分/)辰砂(一錢/)　水粉(一兩/)
　　片腦子(半錢/)生麝香(半錢/)金銀箔(各十片/)
　右另研腦麝辰砂水粉金銀箔同前藥末入白麫二
　兩水圓以靛花為衣如筯頭大毎圓用麥門冬生地
　黄燈心薄荷煎湯磨化服合時加甘草人參尤妙
薄荷煎治口舌生瘡痰涎壅塞咽喉腫痛
　　薄荷(一斤取頭末/用二兩半)　　　腦子(半錢/别研)川芎(半兩取/末二錢)
　　甘草(半兩取末/二錢半)　　　　縮砂仁(半兩取/末二錢)
　右和勻煉蜜成劑任意嚼嚥一方無腦子有桔梗
𤣥明粉治邪熱所干膈上氣滯五臟秘澁
　右以朴硝煎過澄濾五七遍至夜於星月下露至天
　明自然結作青白塊子用甆罐子按實於炭火内從
　慢至緊自然成汁煎沸直候不響再加頂火一煆便
　取出於淨地上倒下用盆合葢了以去火毒然後研
　為細末毎二斤入甘草生熟二兩為末一處攪匀臨
　卧酌量用之或一錢二錢以桃花煎湯或葱白湯下
　朴硝性本寒燒過性温無毒
天竺黄散治臟腑積熱煩燥多渴口舌頰生瘡咽喉腫
痛目赤鼻衂丹瘤結核癰瘡腫痛上壅痰喘伏暑燥熱
瘡疹
　　山梔子(去殻/)連翹(各三錢/)甘草(三兩/二錢)苽蔞根(一兩/六錢)
　　雄黄(雞冠色/者半錢)天竺黄(五錢/)鬱金(用皂角水煑切/片焙乾三錢)
　右為末毎服一錢食後臨卧汲新水調下妙凡積熱
　病服之胸次頓爽或溏痢瘡疾服之厚痂成片自落
神芎圓治諸熱(方見頭痛類/)
四順清凉飲治血脈壅實腑臟生熱頰赤多渴五心煩
燥睡卧不寧四肢抽掣及因飲食不時寒温失度血氣
不理腸胃不調或温壯連滯欲成伏熱不歇欲發風癎
又治風熱結核頭面瘡癤目赤咽痛瘡疹餘毒一切壅
滯並宜服
　　大黃(米下蒸/切焙)赤芍藥　　當歸(去蘆/)　甘草(各等/分)
　右剉散毎服三錢水一盞半煎食後臨卧温服小兒
　量大小虚實加减微溏利為度加荆芥穗尤妙
大三黄圓治三焦脹熱咽喉腫閉心膈煩燥小便赤澁
口舌生瘡目赤睛疼燥渴心煩齒痛
　　大柏皮　　黄連　　　山豆根　　黄芩(各四/錢)
　　滑石(二錢/)　黄藥(四錢/)　鵬砂(二錢/)　腦子
　　麝香　　　甘草(各/)　(錢/)百草霜(四錢/)
　右為末新汲井花水圓如小指頭大毎服一圓入口
　噙化旋旋嚥下
解毒雄黄圓取積下熱去風毒
　　雄黄(研飛/)　川鬱金(各一/分)巴豆(十四个/去油)
　右為末稀水麫糊圓或水圓如麻子大毎服五圓加
　至七圓熱茶清下裏實用此喉閉以熱茶清調灌下
牛黄凉膈圓治上焦壅熱口乾咽痛煩燥涎潮
　　馬牙硝　　寒水石(煅/)　硬石膏(各二/兩)甘草(炙一/兩)
　　紫石英(半兩/研飛)牛黄　　　腦子　　　麝香(各一/兩)
　　牛膽南星(三分/)
　右為末煉蜜圓毎兩作四十圓毎服一圓温薄荷人
　參湯調下
防風通聖散治一切風熱鬱結氣血壅滯筋脈拘攣手
足麻痺頭痛昏眩腰脊强痛口苦舌乾咽嗌不利胸膈
痞塞咳嗽喘滿腸胃燥澁大小便秘難中風暴㾦不語
風熱瘡疥并酒熱毒小兒熱甚驚風並宜服之(方見風/科熱證)
(類/)
灸法治胃中熱病灸三里三十壯穴在膝下三寸
　　　心恙
熱證朱砂圓鎮心神化痰涎退潮熱利咽膈止煩渴
　　鐵粉　　　天竺黄(各一/兩)金銀箔(各二/十片)人參(二錢/)
　　腦子(半錢/)　生麝香(一錢/)輕粉(二錢/)　真犀角(二/錢)
　　海金砂(一兩/)朱砂(五錢/)
　右為末水圓朱砂為衣共圓作六百圓毎一圓至五
　圓痰盛潮熱薄荷沙糖生薑自然汁井水下狂言譫
　語涎壅膈上地龍三兩薄荷及沙糖水研心神不寧
　金銀箔薄荷湯下
洗心散治心神煩燥涎壅咽乾口苦多渴(方見積/熱類)
澄心湯治心受積熱譫言發狂逾牆上屋
　　大黄　　　黄芩　　　黄連(各五錢/)
　右剉散毎服四錢水一盞半煎服
甘遂散治癲癎及婦女心風血邪
　右以甘遂一錢為末用猪心取三管血三條和甘遂
　多少和之將心批作兩片入在内再合線縛定外用
　皮紙褁濕慢火煨熟不可焦過取藥細碾入辰砂末
　一錢和匀分作四圓毎服一圓將所煨猪心煎湯化
　下再服别用猪心亦可過半日大便下惡物後調和
　胃氣凡此病乍作乍醒者甦不食迷癡者死
辰砂妙香散治男子婦人心氣不足志意不定驚悸恐
怖悲憂慘慽虚煩少睡喜怒不常夜多盜汗飲食無味
頭目昏眩
　　麝香(一錢/别研)　山藥(薑汁炙/一兩)人參(半兩/)　木香(煨一/兩半)
　　茯苓(不焙/)　茯神(去皮/不焙)　黄耆(各一/兩)　桔梗(半兩/)
　　甘草(炙兩/半)　逺志(去心薑汁/炒一兩)　　　　辰砂(三錢/别研)
　右為末毎服二錢温酒調不以時候
虚證引神歸舍丹治心氣亦治心風
　　大天南星(剖去皮取心/秤一兩生用)　附子(一枚重七錢以/上者炮去皮臍)
　　朱砂(一兩/水飛)
　右為末用猪心血圓梧子大如不稠粘入麫糊少許
　煎忘憂草根湯下
茯神圓治心虚或癲或疼
　　附子(大者一枚作罌入塊粒朱砂半兩依舊/用元物塞之以茯神和麫作劑通裹煨)
　右為末豶猪心血為圓人參湯下
驚氣圓治驚憂積氣心受風邪發則牙關緊急涎潮昏
塞醒則精神若癡
　　附子(炮去/皮臍)　南木香　　白僵蚕(炒/)　花蛇(酒浸/炙去)
　　(皮/骨)　　　　橘皮　　　麻黄(去節兩/各半)乾蝎(去毒/一分)
　　紫蘇子(炒兩/一)天南星(洗浸薄切片薑/汁浸一夕半兩)　朱砂(一分/留少)
　　(許為/衣)
　右為末入研腦子麝香少許同研匀煉蜜圓如龍眼
　大用少朱砂為衣毎服一圓金銀薄荷湯化下温酒
　亦可
鎮心圓治心氣不足老人虚人及用心過度者心脈虚
弱而心恙並宜服之
　右用大附子一箇去皮臍切作片子疎絹袋盛用地
　黄自然汁一大升銀石器中慢火熬候地黄汁將盡
　取出附子曬乾為末再入餘地黄汁研成劑圓如菉
　豆大毎服三十圓米飲下若病二三十年者只兩箇
　附子可較二三年者一箇附子較矣
通治鐵粉散治顛狂譫語亂説神祟不避親疎登高履
險或歌或笑祼體不飲食數日昏不知人及風證狂怒
或如醉如癡
　　顆塊大朱砂(一兩/另研)　　　紅明琥珀(一兩/另研)
　　大南星(二兩/)圓白半夏(二/兩)白礬(煅錢/五)　真鐵粉
　　白附子(各二/兩)大川烏(生去皮臍/一兩半)　　　羌活(二兩/半)
　　全蝎(五十箇/)真金箔(三十片/)　　　　殭蠶(一兩/去絲)
　　(嘴/)
　右為末毎服四錢生薑四兩淨洗取自然汁温煖調
　服如不任辣味加温水少許服之立效
十四友圓補諸虚不足益血収斂心氣治怔忡不寧精
神昏倦睡卧不安
　　柏子仁(别研/)逺志(去心酒/浸蒸炒)酸棗仁(炒香/)
　　紫石英(明亮/者)熟乾地黄(洗/)川當歸(洗/)　白茯苓(去/皮)
　　茯神(去皮/)　人參(去蘆/)　黄耆(蜜炙/)　阿膠(蚌粉/炒各)
　　(一/兩)　　　　肉桂(去麄皮/各一兩)龍齒(二兩/)　辰砂(半兩/另研)
　右為末煉蜜圓如梧子大毎服三四十圓棗湯食後
　臨卧服舊有患心疾怔忡健忘夢寐恍惚多不得睡
　異狀無不有心藥無不服未能収效葢此疾本憂愁
　思慮耗心血而得之今欲安心當用當歸地黄等滋
　養心血若更服發散藥如菖蒲之類心氣愈散必収
　斂之始見功效縁用心過而成此疾也服之大覺有
　神效
寧志圓好朱砂一兩將熟絹一小片包褁以線扎定豶
猪心一枚竹刀子切破不得犯鐵用紙拭去血入朱砂
包子於猪心内却用麻線縛合猪心又以甜筍殻再裹
了麻皮扎定無灰酒二升入砂罐子或銀器内煑酒盡
為度去線并筍殻取朱砂别研將猪心竹刀細切砂盆
内研令爛却入後藥末并朱砂棗肉為圓留少朱砂為
衣藥末須隔日碾下棗肉於煑猪心日絶早煑熟剝去
皮核取肉四兩用患心風服此一料其病頓减
　　人參　　　白茯苓　　當歸(洗去土/及蘆)石菖蒲
　　乳香(别研/)　酸棗仁(用五兩湯浸去皮可剝半兩/用仁炒令赤香熱為度各半)
　　(兩/重)
　右為末和圓如梧子大以留下朱砂為衣毎服五十
　圓人參湯下
抱膽圓治男子婦人一切癲癎風狂或因驚恐怖畏所
致者及婦人産後血虚驚氣入心并室女經脈通行驚
邪藴結頓服此累曾經效
　　水銀(二兩/)　朱砂(一兩/細研)　黒鈆(一兩/半)　乳香(一兩/細研)
　右將黒鈆入銚子内下水銀結成砂子次下朱砂滴
　乳乗熱用栁木搥研勻圓如雞頭大毎服一圓空心
　井花水吞下病者得睡切莫驚動覺來即安再一圓
　可除根
一醉散治心恙
　　無灰酒(二碗/)真麻油(四兩/)
　右和勻用楊栁枝二十條逐條攪一二百下換遍栁
　條直候油酒相入如膏煎至七分椀狂者强灌之令
　熟睡或吐或不吐覺來即醒
又方蕊珠圓
　　大猪心(一枚/取血)大朱砂(二兩/為末)青靛花(一匙/)
　右先將青靛花同猪心血一處同研次以朱砂末共
　圓如梧子大毎服二十圓茶酒下不拘時甚者不過
　三服
飲盆散治顛狂可畏數年不愈多因驚憂得之痰涎留
瘀心竅
　　蟬肚鬱金(七兩真蜀/川來者)　　明礬(三兩/)
　右為末薄糊為圓如梧子大毎服五十圓湯水任服
　初服覺心胸間有物脱去神氣洒然再服稍甦多服
　此藥大能去痰安平必矣
朱雀圓治心神不定恍惚不樂火不下降時復振跳常
服消隂養火全心氣
　　茯神(二兩/去皮)　沉香(半兩/)
　右為末煉蜜圓如小豆大毎服三十圓食後人參湯
　下
陳艾湯治盜汗只自心頭出者名曰心汗
　　茯苓(二兩半/)
　右為末毎服二錢濃煎艾湯調下
歸神丹治一切驚憂思慮恍惚作事多忘心氣不足癲
癎狂亂及大病後心虚神不守舍久服養神思益眼力
　　顆塊大朱砂(二兩入猪心内燈心纒縛用/無灰酒蒸二炊久取出另研)
　　金箔(二十片/另研)真金箔(二十片/别研)深紅琥珀(一兩/别研)
　　酸棗仁(去殻/二兩)大逺志(取淨皮薑汁拌炒/一兩)
　　白茯神(去木/二兩)羅參(二兩/)　　大當歸(去毛/二兩)
　　龍齒(一兩/)
　右為末酒煑稀糊圓如梧子大毎服二九圓至三九
　圓去心麥門冬湯下癲癎甚至者乳香人參湯下夜
　寢不寐或多亂夢炒酸棗仁湯下
平補鎮心丹治丈夫婦人心氣不足志意不定神情恍
惚夜多異夢忪悸煩鬱及腎氣傷敗血少氣多四肢倦
怠足麻酸疼睡卧不穏夢寐遺精時有白濁漸至羸弱
　　酸棗仁(去皮隔紙微/炒二錢半)　　車前子(去砂土碾破/一兩二錢半)
　　白茯苓(去皮/)五味子(去枝梗錢半/一兩二)
　　熟地黄(洗酒/蒸)天門冬(去心/)逺志(去心甘/草水煑)
　　山藥(洗淨薑汁製/各一兩半)　　　茯神(去皮/)　麥門冬(去/心)
　　肉桂(不見火各一/兩二錢半)　　　人參(五錢/)　龍齒(一兩/半)
　　朱砂(細研半/兩為衣)
　右為末煉蜜圓如梧子大毎服三十圓空心飯飲下
　温酒亦可加至五十圓常服益精髓養氣血悦顔色
獨效苦丁香散治忽患心疾癲狂不止得之驚憂之極
痰氣上犯心包當伐其源
　右以苦丁香即𤓰蒂半兩為末毎服一錢重井花水
　調滿一盞投之得大吐之後熟睡勿令人驚起凡吐
　能令人目翻吐時令閉雙目或不省人事則令人以
　手宻掩之信乎深痼之疾必投瞑眩之藥吐不止以
　生麝香少許温湯調即解
灸法狂癎不識人癲病眩亂灸百會九壯　狂邪鬼語
　灸天憑九壯其穴在頸大筋前曲頰下扶突後動應
　手䧟中是　狂言恍惚灸天樞百壯其穴去肓腧一
　寸半直臍傍二寸　狂癎哭泣灸手逆注三十壯穴
　在左右手腕後六寸　癲狂風癎吐舌灸胃脘百壯
　不針　狂邪發無常被髪大喚欲殺人不避水火及
　狂言妄語灸間使參十壯穴在腕後五寸臂上兩骨
　間　狂走喜怒悲泣灸臣覺穴隨年壯穴在背上夾
　内側反手所不及者骨芒穴上捻之痛者是也　鬼
　魅灸入髪一寸百壯　狐魅合手大指縳指灸合間
　參七壯當狐鳴即瘥
　卒狂言鬼語以帶急合縳兩手大指便灸左右脇下
　對屈肋頭兩處各七壯須臾鬼自道姓名乞去徐徐
　問之乃解其手　卒中邪魅恍惚振噤灸鼻下人中
　及兩手足大指爪甲本令艾圓半在爪上半在肉上
　各七壯不止十四壯艾炷如雀糞大　卒狂鬼語針
　其足大拇指爪甲下入少許即止
　　　怔忡
益榮湯治思慮過制耗傷心血心帝無輔怔忡恍惚善
悲憂少顔色夜多不寐小便或濁
　　當歸(去蘆/酒浸)　黄耆(去蘆/)　小草
　　酸棗仁(炒殻/去)柏子仁(炒/)　麥門冬(去心/)茯神(去木/)
　　白芍藥　　紫石英(研各/一兩)木香(不見火/)人參
　　甘草(各半兩/)
　右剉散毎服四錢生薑五片棗一枚煎不以時温服
龍齒丹治心血虚寒怔忡不已痰多恍惚
　　龍齒　　　附子(炮去皮臍切片/薑汁浸一宿)
　　逺志(去心甘/草水煑)酸棗仁(炒去殻/别研)　　　　當歸(去蘆/酒浸)
　　官桂(不見火/)琥珀(别研/)　南星(剉薑汁浸一宿/各一兩)
　　木香(不見火/)沉香(别研/)　紫石英(煆醋淬/七次)
　　熟地黄(酒蒸焙/各半兩)
　右為末煉蜜圓如梧子大朱砂為衣毎服五十圓不
　拘時候棗湯吞下
茯苓飲子治痰飲蓄於心胃怔忡不已
　　赤茯苓(去皮/)半夏(湯炮/七次)　茯神(去木/)　麥門冬(去/心)
　　橘皮(去白兩/各一)沉香(不見火/)甘草(炙/)　　檳榔(各半/兩)
　右剉散毎服三錢薑五片煎不拘時候温服
排風湯治風虛冷濕閉塞諸經怔忡(方見風科通治類/加酸棗仁一撮煎)
加味夀星圓治驚憂思慮氣結成痰留蓄心胞怔忡驚
惕痰逆惡心睡卧不安(方見風科通治類/)
棗肉靈砂専治虛人夜不得睡夢中驚魘自汗忪悸
　　靈砂(二分/研)　人參(半分/)　酸棗仁肉(一分/)
　右為末棗肉圓臨卧時棗湯吞下五七粒
薑术湯治虚證停飲怔忡
　　白薑(生/)　　白术　　　茯苓
　　半夏麯(各半/兩)辣桂　　　甘草(炙一分/各)
　右剉散毎服三錢水一盞生薑三片紅棗一枚煎温
　服不拘時候
五苓散治水氣心下怔忡(方見傷暑類/)
　　　驚悸
十味温膽湯治心膽虚怯觸事易驚夢寐不祥異象感
惑遂致心驚膽懾氣鬱生涎涎與氣摶變生諸證或短
氣悸乏或復自汗四肢浮腫飲食無味心虚煩悶坐卧
不安
　　半夏(湯洗/七次)　枳實(去穣切/麫炒)陳皮(去白兩/各三)
　　白茯苓(去皮/兩半)酸棗仁(微炒/)大逺志(去心甘草水煑/薑汁炒一兩)
　　北五味子　熟地黄(切炒/酒)條參(各一兩/)粉草(五錢/)
　右剉散毎服四錢水一盞半薑五片棗一枚煎不以
　時服
逺志圓治因事有所大驚夢寐不祥登高陟險神魂不
安驚悸恐怯
　　逺志(去心薑/汁淹)石菖蒲(各二/錢)茯神(去皮木/)茯苓
　　人參　　　龍齒(各一兩/)
　右為末煉蜜圓如梧子大辰砂為衣毎服七十圓食
　後臨卧熟水下
十四友圓治驚悸不寧
驚氣圓治挾風驚懾(同上方並見心恙類/)
加味四七湯治心氣鬱滯豁痰散驚
　　半夏(製二/兩半)　茯苓　　　厚樸(各兩半/薑汁炒)茯神
　　紫蘇葉(各/兩)　逺志(薑汁炒温/取肉焙乾)　　　　甘草(灸各/半兩)
　右剉散毎服四錢薑七片石菖蒲半寸棗二枚煎服
　　　疰􁁜
還魂湯治精神不全心志多恐遂為邪鬼所擊或復附
著奄忽氣絶無復覺知或譫言罵詈如醉如狂人有起
心先知其肇其狀萬端不可槩舉及卒心腹脹滿吐利
不行如乾霍亂狀世所謂衝惡是也或已死口噤不開
去齒下湯或湯入口不下者分病人髪左右捉踏肩引
之藥下復增取盡二升須臾立甦
　　杏仁(去皮尖粒/一百五)　　　　甘草　　　桂(去麄皮/各一兩)
　　麻黄(去節洗/一兩半)
　右剉散毎服四大錢水一盞半煎不以時服
桃奴圓治心氣虚有熱恍惚不常言語錯亂尸疰客􁁜
厭夢不祥小兒驚癎並宜服之
　　桃奴(七枚别/研為末)辰砂(半兩/别研)　桃仁(十四枚去皮/麫炒别研)
　　生玳瑁(螃末/一兩)麝香(一分/别研)　牛黄(别研損/一分)龍腦(别研/一分)
　　雄黄(用桃葉煑水/研飛取二分)　　　黒犀(石上以水磨澄去/水取細末半兩)
　　安息香(一兩以無灰酒斟酌多少研飛去/沙上銀器中入桃仁琥珀熬成膏)
　　真琥珀(别研/三分)
　右為末和入前膏圓如雞頭大隂乾宻器封閉淨室
　安置煎人參湯研下一圓食後臨卧服
蘇合香圓治卒中惡忤疰(方見中氣類/)
灸法治飛尸遁尸寒尸喪尸尸疰其狀腹痛脹急不得
　息氣上衝心胸傍攻兩脇或纍塊踊起或攣引腰背
　灸乳後三寸男左女右可二七壯不止者多其壯數
　取愈止又灸兩大拇指頭七壯
　一切疰無新久先仰卧灸兩乳邉斜下三寸第三肋
　間隨年壯可至三百壯又治諸氣神良一名疰市
　五毒疰不能食灸心下三寸胃管穴十壯
　水疰口中涌水乃肺來乘腎食後吐水灸肺腧九壯
　
　
　
　
　
　
　
　世醫得效方卷八
欽定四庫全書
　世醫得效方卷九
　　　　　　　　　　　　元　危亦林　撰
　　大方脈雜醫科
　　　健忘
小定志圓治心氣不定五臟不足甚者憂憂愁愁不樂
忽忽喜忘朝差暮劇暮差朝發及因事有所大驚夢寐
不祥登髙履險致神魂不安驚悸恐怯
　　菖蒲(炒/)　　逺志(去心薑汁/淹各二兩)　　　　茯苓
　　茯神　　　人參(各三/兩)　　　　　　辰砂(一兩/為衣)
　右為末煉蜜圓如梧桐子大毎服五十圓米湯下一
　方去茯神名開心散毎服二錢匕不以時服
菖蒲益智圓治喜忘恍惚破積聚止痛安神定志聰耳
明目
　　菖蒲(炒/)　　逺志(去心薑/汁淹炒)川牛膝(酒/浸)　桔梗(炒/)
　　人參(各三兩/三分)桂心(三/分)　　茯苓(一兩/三分)　附子(一兩/炮去)
　　(皮/臍)
　右為末煉蜜圓梧子大毎服三十圓食前温酒米湯
　下
加味茯苓湯治痰迷心胞健忘失事言語如癡
　　人參(去/蘆)　　半夏(湯/洗)　　陳皮(去白一/兩半)白茯苓(去皮/一兩)
　　粉草(五/錢)　　益智(去/殻)　　香附子(炒去毛/各一兩)
　右剉散毎服四錢水一盞半生薑三片烏梅半箇同
　煎不拘時温服
朱雀圓治心神恍惚舉事多忘(方見心/恙類)
　　　虛煩
淡竹茹湯治心虛煩悶頭疼氣短内熱不解心中悶亂
及婦人産後心虛驚悸煩悶欲絶
　　麥門冬(去/心)　小麥(各二/兩半)　甘草(炙一/兩)　人參
　　白茯苓(各一/兩半)半夏(湯洗七/次二兩)
　右剉散毎服四錢水二盞生薑七片棗子三枚淡竹
　茹一塊如指大同煎食前服虛勞煩悶尤宜服之
温膽湯治大病後虛煩不得眠此膽寒故也此藥主之
又治驚悸自汗觸事易驚
　　半夏　　　竹茹　　　枳實(麩炒去穰/各二兩)
　　陳皮(三/兩)　　甘草(炙一/兩)　茯苓(一兩/半)　人參(一/兩)
　右剉散毎服三錢水一盞半生薑五片棗一枚煎食
　前服未效加逺志去心薑汁炒北五味子各一兩酸
　棗仁一兩蚌粉炒入
酸棗仁湯治霍亂吐下増劇虛勞煩擾奔氣在胸中不
得眠或發寒熱頭疼暈悶
　　酸棗仁(炒一兩/三分)　　　　人參　　　桂心(各一/分)
　　知母　　　茯苓(各三錢/三字)石膏(煅半/兩)　甘草(炙二/錢)
　右剉散煎同上
小草湯治虛勞憂思過度遺精白濁虛煩不安
　　小草　　　黄耆(去/蘆)　　當歸(去蘆/酒浸)　麥門冬(去/心)
　　石斛(去根各/一兩)酸棗仁　　人參　　　甘草(炙各/半兩)
　右剉散毎服三錢水一盞半生薑五片煎不以時服
神妙散治傷寒後伏暑後煩熱不安及煩熱虛勞
　　地骨皮(去本/二兩)防風(去蘆/一兩)　甘草(炙半/兩)
　右剉散煎同上
清心蓮子飲治心中藴積虛熱煩燥(方見消/渇類)
　　　自汗
風證桂枝湯治傷風脈浮自汗惡風
　　桂枝(不見/火)　白芍藥(各一/兩)甘草(炙半/兩)
　右剉散毎服四錢生薑五片大棗二箇煎不拘時服
　發汗汗不止者謂之漏風宜加炮熱附子一兩
暑證五苓散　消暑圓　卻暑散治傷暑自汗(方並見/傷暑類)
濕證术附湯治傷濕自汗(方見傷/濕類)
防己黄耆湯治同上(方見四氣/相感類)
體虛牡蠣散治諸虛不足及新病暴虛津液不固體常
自汗夜卧即甚久而不止羸瘠枯瘦心忪驚惕短氣煩倦
　　牡蠣(米泔浸/煅取粉)麻黄根　　黄耆　　　知母(各一/兩)
　右為末毎服用小麥百餘粒煎湯濃調服一方為散
　毎三錢水三盞薤白三寸煎一盞半分三服
黄耆湯治喜怒驚恐房室虛勞致隂陽偏虛或發厥自
汗或盜汗不止悉宜服之
　　黄耆(去蘆蜜水/炙一兩半)　　　　白茯苓(去/皮)　熟地黄(酒/蒸)
　　肉桂(不見/火)　天門冬(去/心)　麻黄根　　龍骨(各一/兩)
　　五味子　　小麥　　　防風(去/蘆)　　當歸(去蘆/酒浸)
　　甘草(炙各/半兩)
　右剉散毎服四錢生薑五片煎不拘時候發厥自汗
　加熟附子發熱自汗加石斛未效或多喫麫食則安
撫芎湯治自汗頭眩痰逆惡心
　　撫芎　　白术(去油/畧炒)　橘紅(各二/兩)　甘草(炙半/兩)
　右剉散每服四錢生薑七片煎温服
建中湯治表虛自汗
　　官桂(三/分)　　芍藥(一兩/半)　甘草(炙半/兩)
　右剉散每服四錢薑五片棗二枚食前服本方加黄
　茋一兩名黄耆建中湯治虛勞自汗加當歸一兩名
　當歸建中湯治婦人血虛自汗其自汗漏不止者加
　桂半兩熟附子半箇名桂枝附子湯每服四錢生薑
　七片棗子二枚空心煎服
防風散治盜汗
　　川芎(一/分)　　人參(半/分)　　防風(二/分)
　右為末每服一錢臨卧米飲調下
白术散治盜汗極驗
　　白术(不拘多少剉成/小塊或稍大)
　右用浮麥一升水一斗煑乾如白术尚硬又加水一
　二升煑取出切作片焙乾去麥不用研為末别用浮
　麥湯每服二三錢不以時候
茯苓湯治虛汗盜汗
　右用白茯苓為末煎烏梅陳艾湯調下二錢服之神
　妙
大建中湯治虛熱盜汗百節酸疼腰痛肢體倦怠日漸
羸弱口苦舌澁心怔氣短
　　綿黄耆(炙/)　逺志(燈心煑/去心)當歸(洗/)　　澤瀉(各三/兩)
　　白芍藥　　龍骨　　　人參(各二/兩)　甘草(炙兩/一)
　右剉散每服四錢水二大盞生薑五片煎熱服氣弱
　加炮附子二兩腰痛筋急加去麄皮官桂一兩
止汗温粉
　右用川芎白芷藁本各一分為末入米粉三分綿裹
　撲於身上
止汗紅粉
　　麻黄根　　牡蠣(火煅兩/各一)赤石脂　　龍骨(各半/兩)
　右為末以絹袋盛如撲粉用之
虛脫正元散治下虛手冷自汗(方見虚/損類)
三建湯治真陽不足上盛下虚面赤自汗小便頻數(方/見)
(痼冷/類)
耆附湯桂附湯治氣虛陽弱虛汗不止四體倦怠(方見/痼冷)
(類/)
虛勞麥煎散治榮衞不調夜多盜汗四肢煩痛飲食進
退肌瘦面黄
　　秦艽　　柴胡(去苗兩/各二)大鼈甲(二兩醋煑三五十沸去/裙䦨别用醋徐炙黄)
　　乾漆(炒令/煙盡)　人參　　　　茯苓　　　乾葛
　　川烏(炮去皮尖/各一兩)　　　　　𤣥參
　右為末毎服二錢小麥三十粒煎湯一盞去麥入藥
　煎食後服如久患後亦宜服此以退其勞倦調理經
　絡
青蒿散治虛勞盜汗骨蒸咳𠻳胸滿皮毛乾枯四肢懈
惰骨節疼痛心腹驚悸咽燥唇焦頰赤煩燥涕唾腥臭
困倦少力肌體潮熱飲食減少日漸瘦弱
　　天仙藤　　龞甲(醋炙/)　香附子(炒毛/去)桔梗(去蘆/)
　　柴胡(去苗/)　秦艽　　　青蒿(已上各/一兩重)烏藥(半兩/)
　　甘草(炙兩半/一)川芎(二兩半/)
　右剉散毎服薑三片煎不拘時候温服小兒骨蒸勞
　熱肌瘦減食者毎一錢水盞半小麥三十粒煎服
隂汗大蒜圓治陰汗濕癢
　右用大蒜不以多少煨剥去皮爛研同淡豆䜴末搜
　圓如梧子大朱砂為衣每服三十圓棗子燈心煎湯
　送下
青娥圓治同上毎服五十圓酒服大效(方見虛/損類)
治隂汗溼癢方爐甘石(一分/)眞蚌粉(半分/)為粉撲傅
治隂汗不止方(小安腎圓臭乾舊醤煎湯入/鹽少許吞下方見虚損類)
洗方蛇床子酒浸炒白礬陳醤煎水淋洗
　　　宿食
香蘇散治宿食留飲聚積中脘噫臭腐氣心腹疼痛或
臟腑飱泄毎服四錢生薑葱白烏梅煎(方見傷寒/和解類)
盧氏感應丸健脾進食消化宿滯酒食飽後宜服(方見/諸積)
(類/)
縮砂香附湯治心䐜膨滿噫宿腐氣或時冷疼(方見諸/氣類)
穀神丸消食健脾益氣進美飲食
　　人參　　　縮砂　　　香附子(炒毛/去)三稜(煨/)
　　莪术(煨/)　　青皮　　　陳皮　　　神麯(炒/)
　　麥芽(炒/)　　枳殻(炒去穰/各等分)
　右為末粳米糊圓梧子大毎服三十圓空腹米飲吞
　下鹽湯亦可
紅圓子磨化宿食止腹痛(方見痎/瘧類)
三稜煎圓治膨滿消食積氣塊及傷食夾臍痛甚(方見/諸氣)
(類/)
　　　癆瘵
總說夫骨蒸殗殜復連屍疰癆疰蟲疰毒疰熱疰冷疰
　食疰鬼疰皆曰傳屍者以疰者注也病自上注下與
　前人相似故曰疰其變有二十二種或三十六種或
　九十九種大畧令人寒熱盜汗夢與鬼交遺泄白濁
　髮乾而聳或腹中有塊或腦後兩邊有小結核連復
　數箇或聚或散沈沈黙黙咳𠻳痰涎或咯濃血如肺痿
　肺癰狀或復下痢羸瘦困乏不自勝持積月累年以
　至於死死後乃疰易傍人乃至滅門是也凡疾始覺
　精神不爽氣候不調切須戒愼酒色調節飲食如或
　不然妄信邪師或言鬼祟以致不起愼之愼之又云
　男女傳尸之病心胷滿悶背膊疼痛兩目不明四肢
　無力雖欲寢卧卧不得寐脊膂急痛膝腦痠疼多卧
　少起狀如佯病每至平旦精神尚好日午向後四肢
　微熱面無顔色喜見人過常懷忿怒纔不如意又便
　多嗔行立脚弱夜卧盜汗夢與鬼交或見先亡或多
　驚悸有時咳𠻳雖思飲食不䏻多餐死在須臾精神
　尚好或時微利兩脇虛脹口燥鼻乾常多粘唾有時
　唇赤有時欲睡漸成沈羸猶若涸魚不覺死矣
　　　尸蟲逰食日辰及治法
大抵六蟲一旬遍逰四穴轉流周而復始具后六代法
　中自立春一日後食起三日一食五日一醉歸於所
　歸穴大醉五日故五日蟲醉可以下藥及灸其三日
　蟲食切不可妄有醫治蟲在人身中一蟲可占十二
　穴六蟲在人身中共逰七十二穴上旬十日從心至
　頭逰四穴中旬從心至臍逰四穴下旬從臍至足逰
　四穴上旬可先服藥後灸所遊穴其蟲頭向上若下
　火灸蟲如紫蠶苗出在汗中更服藥取之以蟲盡為
　度便服補藥永得安耳中旬其蟲所遊穴中頭向内
　可服藥取之下旬蟲在所遊穴中頭向下亦服藥取
　之不灸也恐蟲覺悟永難取蓋此蟲性已通靈務在
　精審勿令有悟可也
　　　觀尸蟲色知病淺深法
凡明醫者先須知毒氣與蟲並行攻人臟腑遇陽日長
　雄蟲隂日生雌蟲縁先食臟腑脂膏故其蟲色白次
　食血肉血肉盡故其蟲黄赤次食精髓故其蟲紫色
　精髓盡故其蟲黒色傳入腎中病人方死須求醫士
　曉達病源先取其蟲視其色理自知輕重其蟲如白
　色可三十日服藥補之其蟲如黄赤色可六十日服
　藥補之其蟲如紫黒色此疾已極可百二十日服藥
　補之十中可保一二雖不能為一身除害亦可為子
　孫除害矣服藥仍須一載之中刻意調攝方可痊平
　如此得命可謂再生於世又云蟲頭赤者食患人肉
　其病可治頭口白者食患人髓其病難治只得斷後
　不傳子孫矣
　　　世代傳病及諸蟲形状
凡治病之道要須藥病相應效同神聖仍在瀉實補虛
　調治臟腑方得痊愈故三尸九蟲種種靈異莫令知
　之或似蜣蜋或似紅絲馬尾或似蝦蟆或似刺蝟或
　似鼠形或如爛麫或有足無頭或有頭無足或化精
　血歸於元陽之内種種形類實難辨之淺學之流難
　施方劑誤醫甚多枉死不少或則取蟲不補或則淺
　學妄𫝊皆是徒費資財終無去病之理遂致夭折豈
　不悲哉
第一代謂初勞病受其病而不測病源酒食加餐漸覺羸瘦
治療蹉跎乃至病重醫人不詳其故誤用湯藥枉而致死
　　此蟲在人身中如嬰兒狀背上毛長二寸
　
　
　　此蟲變動形如鬼在臟腑中
　
　
　　此蟲形如蝦蟆變動在人臟腑中
　上三蟲在人身中染著之後或大或小令人夢寐顛
　倒魂魄飛揚精神離散飲食不減形容漸羸四肢酸
　痛百節勞倦増寒壮熱背摶拘急腦與頭痛口苦舌
　乾面無顔色鼻流青涕虛汗常多行步艱難眼睛多
　痛其蟲遇丙丁日食起醉歸心腧穴中四穴輸轉周
　而復始大醉可醫矣取蟲出後補心當瘥
第二代為覺勞病謂傳受此疾已覺得病覺病者患乃
自知夜夢不祥與亡人為伴醒後全無情思似醉神識
不安所嗜食味輒成患害或則發氣動風所加四體不
和心胷滿悶日漸羸瘦骨節乾枯或嘔酸水或則醋心
唇焦口乾鼻塞腦痛背膊酸疼虛汗常出腰膝刺痛如
此疾状須早醫治失時致傷命
　上諸蟲在人身中居於腎臓透連脊骨令人思食是
　物要餐身體汪羸腰膝無力髓寒骨熱四肢枯乾眼
　見火生或眼多黒暗耳内虛鳴隂汗燥痒冷汗如油
　夢與鬼交小便赤黄醒後昏沈臍下結硬或奔心胸
　看物如艷心腹悶亂骨節疼痛其蟲遇丑亥日食起
　醉歸腎臟穴四穴輪轉周而復始大醉可醫矣蟲出
　後補腎填精當瘥
取蟲防護法
　先令病人家用好紙糊一密室不留些罅隙尋一老
　成人過遞以安息香水洒了過遞人之身又以雄黄
　雌黄塗其鼻孔耳眼唇上安排鐵鉗一个布巾一幅
　用香油二斤以鍋盛頓微煎令沸仍用髙桶一个以
　好石灰在桶内生布巾葢桶口却服取蟲藥五更初
　一服五更三㸃時一服服藥後腹中疼痛如刀斧劈
　不妨至已牌必須下蟲或取下臭穢如膠漆或吐瀉
　膿血癥塊皆於灰桶中其蟲或從汗出紫蠶苗状或
　於耳鼻口中出或小便中出異般形状不止一也或
　青或黒或黄紅大者急用鐵鉗取於油内煎當日將
　油紙裹蟲入瓦罌内石灰填實埋棄於深山逺僻處
　免致再染人患人衣服床席並皆棄去醫人分付藥
　後亦須逺避
神效取蟲青桑枝飲
　　青桑枝　　柳枝　　　石榴皮　　桃枝
　　梅枝(各七莖並/長四寸許)鬼臼(五錢/)青蒿(一小/握)　赤箭(五錢/)
　右用童子小便一升半葱白七莖去頭葉煎及一半
　去滓别入安息香阿魏各一分再煎至一盞去滓調
　辰砂末半錢檳榔末一分麝香一字分作二服調下
　五更初一服五更三㸃時一服至己時必取下蟲紅
　者可救青黒不治見有所下即進軟粥飯温煖将息
　不可用性及食生冷毒物合時須擇良日不得令猫
　犬孝服穢惡婦人等見一方不用鬼臼赤箭
雄黄圓
　　雄黄(半/兩)　　兔糞(二/兩)　　天靈葢(一兩酥/炙黄)
　　鼈甲　　　木香(各半/兩)　輕粉
　右為末法酒一升大黄半兩熬膏圓如彈子大朱砂
　為衣凡此疾先燒安息香烟吸之不𠻳非傳尸也不
　可用此藥若烟入口咳不止乃尸也宜用此藥五更
　初服勿令人知用童子小便同酒一盞化一圓服之
　如人行二十里正吐出蟲或如燈心或如爛𤓰李或
　如蝦蟆未效再服以應為度蟲用紅火燒之又用油
　煎
神授散治諸傳尸勞氣殺蟲
　　川椒(二斤擇去子并/合口者炒出汗)
　右為末每服二錢空心米湯調下須痺暈悶少頃如
　不能禁即以酒糊圓如梧子大空心服三五十圓昔
　人嘗與病勞婦人交婦人死遂得疾遇一異人云勞
　氣已入臟遂令急服二斤其病當去如其言服之幾
　盡大便出一蟲状如虵遂安續有人服之獲安濟者
　多矣
虛證凝神飲子治勞瘵増寒發熱口乾咽燥自汗煩鬱
咳𠻳聲重唾中血絲痩劇倦乏
　　人參(去/蘆)　　當歸(去/尾)　　白芍藥　　白茯神(去/木)
　　白茯苓　　黄耆(去/蘆)　　白术　　　半夏麯
　　五味子　　熟地黄(洗酒/蒸)甘草　　　蓮肉(去/心)
　　大麥門冬(去/心)桔梗(各等/分)
　右剉散每服四錢水一盞半烏梅紅棗各一箇煎服
　如𠻳加阿膠虛極胸滿者加木香濕紙裹煨沈香亦
　可不思食加扁豆
刼勞散治心腎俱虛勞𠻳時復三四聲遇夜發熱熱過
即有盜汗四肢倦怠體瘦恍惚異夢𠻳中有血名曰肺
痿
　　白芍藥(五/兩)　黄耆　　　甘草　　　人參
　　白茯苓　　熟地黄(洗酒/蒸)當歸(去/尾)　　五味子
　　半夏麯　　阿膠(蚌粉炒/各二兩)
　右剉散毎服三錢水一盞半生薑三片紅棗二枚煎
　與凝神飲相類
黄耆飲子治諸虛勞氣四肢倦怠骨節酸痛潮熱乏力
自汗怔忪日漸黄瘦胷鬲痞塞不思飲食咳𠻳痰多甚
則唾血
　　黄耆(蜜炙一/兩半)當歸(去蘆/酒浸)　紫宛(洗去/土)　石斛(去/根)
　　地骨皮　　人參　　　桑白皮(去/赤)　附子(炮去/皮臍)
　　鹿茸(酒/蒸)　　欸冬花(各一/兩)半夏(湯泡/七次)　甘草(炙各/半兩)
　右剉散毎服三錢生薑七片棗子一枚煎不拘時服
　此藥温補榮衛枯燥者不宜進此唾血不止者加阿
　膠蒲黄各半兩
十全大補湯治虛勞發熱加北柴胡地骨皮煎(方見虛/損類)
養榮湯　黄耆益損湯治同上(方見虛/損類)
熱證生犀散(方見/前)
枳殻半夏湯治𠻳甚咽痛失音(方見痰/飲類)
温金散治積勞咳𠻳喘悶咯痰中有血
　　甘草　　　黄芩　　　桑白皮　　防風(去蘆/各一)
　　(兩/)　　　　茯神(半/兩)　　麥門冬(一分/去心)杏仁(去皮/尖米)
　　(泔浸一宿取出/握乾畧炒一兩)
　右剉散毎服三錢水一盞入黄蠟一片如指頭大同
　煎食後熱服
鼈甲地黄湯治熱勞手足煩心怔悸婦人血室有乾血
身體羸瘠飲食不為肌肉
　　柴胡(去/蘆)　　當歸(去蘆/酒浸)　麥門冬(去/心)　鼈甲(醋/炙)
　　石斛(去/根)　　白术　　　熟地黄(酒浸/焙)茯苓(去/皮)
　　秦艽(去蘆各/一兩)人參　　　肉桂(不見/火)　甘草(炙各/半兩)
　右剉散毎服四錢水一盞半生薑五片烏梅少許煎
　不拘時服此藥專治熱勞其性差寒脾胃快者方可
　服餌弱甚而多汗者不宜服
阿膠圓治勞𠻳並𠻳血唾血
　　阿膠(蛤粉/炒)　生地黄(洗/)　卷柏葉　　山藥(剉/炒)
　　大薊根　　五味子　　雞蘇(各一/兩)　柏子仁(炒别/研)
　　人參　　　防風(去/蘆)　　麥門冬(去心各/半兩)
　右為末煉蜜圓如彈子大毎服一圓細嚼濃煎小麥
　湯或麥門冬湯嚥下
地仙散治骨蒸肌熱一切虛勞煩燥生津液
　　地骨皮(二/兩)　防風(去蘆/一兩)　甘草(半/兩)　　麥門冬(一/兩)
　　(去/心)
　右剉散毎服三錢水一盞生薑五片煎不拘時候
黄連飲治骨節間熱積漸黄瘦
　　黄連(剉一/兩)
　右用童子小便一大升浸經宿㣲煮三四沸去滓食
　上分二服如人行五里再服
四美圓凡骨蒸莫非是勞脊骨尤属腎虛髓竭也以局
方
　　黄耆鼈甲散　　　　沈香鼈甲散
　　秦艽鼈甲散　　　　青蒿鼈甲散
　四散和合為末以雄羊脊骨一具斫碎煉汁調和為
　圓温酒吞下治脊痛骨熱漸成蒸疾一劑而效其功
　全在脊骨膏葢醫者意也
通治太上混元丹河車者天地之先隂陽之祖乾坤之
槖籥鉛汞之匡廓胚腪将兆九九數足我則戴而成之
故謂之河車厯驗篇中名曰混沌皮葢亦生天地隂陽
之始為七十二丹之首髙士垂慈始開端緒太上云若
欲長生當修所生實資於此所以成功靈應非金石草
木夜露曉霜之所比倫修真之士服之不輟誠足以返
本還元補益之道真得其真
　　紫河車(一具用初生男子者良蒂子全者以東流/水洗斷血脈入麝香二錢在内以綫縫定)
　　(用生絹裏懸胎於砂瓶内入/好酒五升慢火熬成膏子)沈香　　朱砂(各一/兩)
　　人參　　　蓯蓉(酒/浸)　　　乳香(各二/兩)白茯苓(去/皮)
　　安息香(去沙酒熬/各二兩)
　右為末入河車膏子和藥末杵千百下圓如梧子大
　毎服七十圓空心温酒送下沈香湯尤佳詳此丹以
　紫河車為主但佐使之藥太輕無病之人久服可以
　輕身延年補損扶虛乃若病重之人服之却宜増添
　之法也一方有天靈葢一片酥炙黄
治男子真陽耗竭腰背疼痛自汗怔忡痰多咳喘夢遺
白濁潮熱心煩脚膝無力宜於内加
　　鹿茸(火燎去/毛酥炙)川巴㦸(去心/)鍾乳粉　　陽起石(酒煑/半日)
　　附子(炮裂鹽/水浸)黄耆　　　桑寄生　　生鹿角
　　龍骨　　　紫苑　　　五味子(各一/兩)
　右依法修製和前藥末用膏子為圓
治婦人血海虛損榮衛不足多致潮熱心煩口乾喜冷
腹脇刺痛腰腿疼痰多咳𠻳驚惕怔忡經候不調或閉
斷不行宜於内加
　　當歸(去/尾)　　石斛(去/根)　　柏子仁　　紫石英(米/醋)
　　(淬七/次)　　　鹿茸(去毛/酥炙)　鼈甲(醋炙各/一兩)卷柏葉(一/兩)
　　(去/土)　　　　川牛膝(酒浸一兩/半去苗)
　右依法修製和前藥末膏子圓虛寒者加炮附子二
　兩咳𠻳者加紫苑茸二兩
治熱勞尤加
　　河車(依前法/修治)鼈甲(醋炙/半兩)　桔梗　　　白芍藥
　　大黄(煨/)　　甘草　　　苦參　　　貝母
　　知母　　　秋石　　　豉心　　　草龍膽
　　黄藥子　　莪术(煨/)　　犀角鎊　　消石(各半/兩)
　右為末以前膏子圓湯使如前
蘓合香圓治傳尸骨蒸殗殜肺痿疰􁁜鬼氣心痛藿亂
時氣瘴瘧等(方見中/氣類)
青蒿散治男子婦人骨蒸勞増寒壮熱
　　青蒿(春夏用葉秋冬用子用子不用葉用根不用/莖四者相用而反以為痼疾必用童子小便)
　　(浸過使有功/無毒一握)大鼈甲(炙黄醋淬五/七次去腥)　　白术(濕紙/褁煨)
　　(熱/)　　　　地骨皮　　白茯苓　　粉草(炙/)
　　揀參(去/頭)　　𤓰蔞根　　北柴胡(去/蘆)　桑白皮(蜜/炙)
　　(各半/兩)
　右為散每服三錢水一盞半煎温服不拘時候
加減黄耆建中湯治男子婦人五勞骨蒸者世用神效
　　白术　　　白茯苓　　桔梗(各三/錢)　人參(三錢/半)
　　秦艽　　　北柴胡(去/蘆)　防風　　　白芍藥
　　甘草　　　當歸(去/尾)　　澤瀉　　　生乾地黄
　　熟地黄　　地骨皮　　肉豆蔲(煨/)　檳榔
　　縮砂仁(各五/錢)猪苓(四/錢)　　黄耆(一/兩)
　右為散每服三錢水一盞半煎温服不拘時候老人
　更加黄耆一兩或為末蜜湯調服臨期斟酌
青骨散治男子婦人童男童女初覺勞瘵五心煩熱去
骨熱如神
　　北柴胡　　生地黄(各二/兩)熟地黄　　人參(去/蘆)
　　防風(去/蘆)　　秦艽　　　赤茯苓(各一/兩)胡黄連(半/兩)
　　薄荷葉(七錢/半)
　右剉散毎服三錢水一盞半煎温服先服荆蓬煎圓
　一服㣲泄臟腑後服此(方見痰/飲類)
團魚散治骨蒸潮咳𠻳累效
　　貝母　　　前胡　　　知母　　　杏仁
　　北柴胡(各等/分)團魚(二/箇)
　右用藥同團魚煑魚熟提起去頭取肉連湯食之却
　将前藥焙乾為末就用團魚裙甲及骨更煑汁一盞
　和藥為圓如梧子大每服二十圓煎黄耆湯空心下
　病安仍服黄耆益損湯補理(方見虛/損類)
蛤蚧圓治積勞咳𠻳日久不差自汗口中無味
　　蛤蚧(一兩酥/炙)　欵冬花　　皂角(不蛀者酥炙去/皮子弦二片)
　　木香(不見火/)熟地黄(酒蒸/焙)杏仁(去皮尖童子小便浸/一晝夜晒乾蜜炙)
　　五味子(各一兩/)
　右為末煉蜜圓梧桐子大每服十五二十圓生薑湯
　送下食後臨睡服
灸法癸亥夜二更六神皆聚之時解去上體衣服於腰
　上兩傍微陷處謂之腰眼直身平立用筆㸃定然後
　上牀合面而卧毎灼小艾炷七壮蟲或吐出或瀉下
　即安
　又法四花穴灸見蘇沈良方及資生經效
　又法膏肓肺腧穴毎穴各灸九壮仍依前蟲醉日各
　穴腧多灸為妙灸後百日忌煎􁳚生冷熱物毒食仍
　戒房事避風寒減喜怒安心静處将息若一月猶覺
　未瘥於初穴上再灸
　　　隂㿗
茱茰内消圓治隂㿗偏大上攻臍腹㽲痛膚囊腫脹或
生瘡瘍時出黄水腰腿沈重足脛腫滿行步艱辛服之
内消不動臟腑
　　川楝(三兩/剉炒)　大腹皮　　五味子　　海藻(洗/)
　　𤣥胡索(各二/兩半)茴香(炒/)　　桂心　　　川烏(炮去/皮臍)
　　吳茱萸　　食茱萸　　桃仁(麩炒别研/各一兩)
　　木香(一兩/半)　桔梗　　　青皮　　　山茱茰(各/二)
　　(兩/)
　右為末酒糊圓梧子大毎服三十圓温酒下(木香流氣/飲兼服)
大㦸圓治隂㿗腫脹或小腸氣痛
　　大㦸(去皮剉炒/黄半兩重)　　　　葫蘆巴(四兩/炒)木香
　　附子(炮去/皮臍)　舶上茴香　訶子(煨核/去)　檳榔(各一/兩)
　　川練(五兩/後入)　麝香(半錢/别研)
　右八味為末外留川楝以好酒二升葱白七莖長三
　寸煑軟去皮核取肉和藥末圓如梧子大五七圓至
　十圓空心温酒下薑湯亦可潮發疼痛炒薑熱酒下
　十五圓
煉隂丹治隂器下墜腫脹卵核偏大堅硬痛不可忍
　　𤣥胡索(㣲炒/去殻)海藻(洗/)　　昆布(洗/)　　青皮(去/穰)
　　茴香(炒/)　　川楝(去/核)　　馬藺花(各一/兩)木香(半/兩)
　　大㦸(酒浸三宿切/片焙乾一分)
　右為末别将硼砂阿魏安息香各一分用酒醋各一
　升淘去沙石熬成膏入麝香一錢沒藥一分入前藥
　和圓如菉豆大用綿灰酒下十圓至十五圓空心服
兼金圓治熱入膀胱臍腹上下兼脇筋疼痛便燥欲飲
水按之痛者
　　大黄(濕紙裹/煨八錢)硝石　　　桂心　　　甘草
　　桃仁(四十箇/去皮尖)
　右為末煉蜜圓如梧子大毎服五七圓至十圓米飲
　下婦人血閉疼痛亦宜服之
應痛圓治敗精惡物不去結在隂囊成疝疼痛不可忍
久服去病
　　阿魏(二兩醋和用蕎麥作成餅/厚三指裹阿魏慢火煨熟)
　　檳榔(大者二箇刮作瓮子滿盛滴乳香将刮/下末用蕎麥麫拌作餅子慢火煨熟)
　右同研為末入硼砂末一錢赤芍藥末一兩同為麫
　糊搜和圓梧子大毎服十圓至二十圓食前温酒鹽
　湯下
三白散治膀胱藴熱風濕相乘隂㿗腫脹大小便不利
　　白牽牛(畧炒/二兩)白术　　　桑白皮　　陳皮
　　木通(各半/兩)
　右為末毎服空心薑湯調下初進一服未覺再進此
　藥不損臟氣只導利留滯疝方大率多用熱藥此方
　惟壅熱證宜服之
金鈴子散治膀胱疝氣閉塞下元大小便不通疼痛不
可忍者服之神效分心氣飲吞青木香圓亦效(方見諸/疝諸氣)
(類/)
　　金鈴子(四十九箇去核剉如豆大不得碎細用巴/豆四十九箇去皮亦不得碎細同炒以金)
　　(鈴子深黄色為/度去巴豆不用)茴香(一兩/炒)
　右不用巴豆将二味為末毎服二錢食前温酒調下
金鈴圓治膀胱腫硬牽引疼痛及小腸氣隂囊腫毛間
水出並能治之
　　金鈴子肉(五/兩)茴香(炒/)　　馬藺花　　海蛤
　　兔絲子　　破故紙　　海帶(各三/兩)　木香
　　丁香(各一/兩)
　右為末糊圓如梧子大毎服二三十圓空心食前温
　酒鹽湯任下
牽牛圓治膀胱有熱服煖藥攻成壅滯作痛
　　黒牽牛(三/錢)　大黄(二/錢)　　白礬(二/錢)
　右用巴豆去皮三十粒先入銚炒焦乾去巴豆入衆
　藥炒香為末煨大蒜研細為圓茴香湯送下
茘核散治腎大如斗不過二劑除根
　　舶上茴香　青皮(全者/)　茘枝核
　右等分剉散炒出火毒為末酒下二錢日三服
桔核圓治四種㿗病
　　桔核(炒/)　　海藻　　　昆布　　　海帶
　　川楝肉(各一/兩)桃仁(去皮尖/炒一兩)厚朴(薑炙/)　木通
　　枳實(炒/)　　𤣥胡索(炒/)　桂心　　　木香(各半/兩)
　右為末酒糊圓如梧子大毎服六十圓空心鹽湯酒
　任下虛寒者加川烏一兩腎腫久不消加硼砂二錢
　醋煑旋入有熱氣滯者加黒牽牛大黄各半兩
牡丹散治小兒卵腫偏墜
　　防風　　　牡丹皮
　右等分為末毎服二錢温酒調服鹽湯亦可
竹皮湯治交接勞後隂囊腫脹痛入腹中
　右刮竹青皮一升以水三升煑一半去滓分三服立
　愈
灸法闗元穴在臍下三寸灸三七壮
　大敦穴在足大指甲後三毛上灸七壮
　　　脚氣
陽經表散二香散治男子婦人初患脚氣其病寒熱或
頭眩忽然脚弱有筋一條自脚脛骨至臀及腰而起作
痛皆因風寒暑溼之氣相感而成先須解散毎四錢加
檳榔一箇切片木𤓰二片生薑三片葱白二根水二盞
煎熱服不拘時候大便秘加大黄每服半錢(方見傷寒/和解類)
神秘左經湯治風寒暑溼流注足三陽經手足拘攣疼
痛行步艱難増寒發熱自汗惡風頭眩腰重闗節掣痛
或卒中昏塞大小便秘澁或腹痛嘔吐下利惡聞食氣
兩腿頑麻緩縱不隨熱悶驚悸心煩氣上臍下冷痺喘
滿肩息
　　麻黄(去節/)　乾葛　　　細辛(去蘆/)　厚朴(薑製/)
　　茯苓(去皮/)　防己　　　枳殻(麩炒/去穰)　肉桂(去麄/皮)
　　羌活　　　防風(去义/)　柴胡(去蘆/)　黄芩
　　小草　　　白薑(炮/)　　半夏(湯洗/)　甘草
　　麥門冬(去心分/各等)
　右剉散毎服薑三片棗一枚煎空心服自汗加牡蠣
　白术去麻黄腫滿加澤㵼木通熱甚無汗加桂加橘
　皮前胡升麻腹痛吐利去黄芩加芍藥及炮附子大
　便秘加大黄竹瀝喘滿加杏仁桑白皮紫蘇所加並
　等分凡有此病詳認證状逐一加減無不愈者常服
　下氣消痰散風濕退腫滿諸師固秘此方雖父子兄
　弟不傳學者敬之
加味敗毒散治三陽經脚氣流注脚踝上焮熱赤腫寒
熱如瘧自汗惡風或無汗惡寒
　　羌活　　　獨活　　　前胡(去蘆/)　柴胡(去蘆/)
　　枳殻(麩炒/去穰)　桔梗(去蘆/)　甘草　　　人參
　　茯苓(去皮/)　川芎　　　大黄(蒸/)　　蒼术(米泔/浸)
　右等分剉散每服薑三片薄荷三皮煎熱服不過二
　服愈皮膚搔痒赤疹加蟬蜕煎
隂經表散蘇積散以香蘇散五積散合和治證與陽經
同湯使並同未效加金鈴子木香(方見傷寒隂/證和解類)
加味獨活寄生湯治腎經虛弱坐卧當風著濕所得腰
痛若不速治流入脚膝乃為偏枯冷痺緩弱疼重或腰
攣痛脚重痺正宜服之
　　獨活(三兩/)　桑寄生(無真者/續斷代)　　　　杜仲(製炒/去絲)
　　細辛(去苗/)　牛膝(去苗/酒浸)　秦艽(去心/)　茯苓(去皮/)
　　白芍藥　　桂心(不見/火)　芎藭　　　防風(去蘆/)
　　甘草(炙/)　　人參　　　熟地黄(洗蒸/)當歸(去蘆/各二)
　　(兩/)
　右剉散每服四大錢水二盞煎空心服氣虛下利除
　地黄並治新産腹痛不得轉動及腰脚攣痺弱不得
　屈　此方最除風消血一方有附子一箇無寄生人
　參甘草當歸近人将治癧癤風並脚氣流注甚妙為
　圓加乳香沒藥酒服效
四蒸木𤓰圓治肝腎脾三經氣虛為風寒暑濕摶著流
注經絡竭日曠嵗治療不痊凡遇六化更變七情不寧
必至發動或腫滿或頑痺増寒壮熱嘔吐自汗
　　威靈仙(苦葶􁟖/同入)　　　　黄耆(續斷/同入)　蒼术(橘皮/同入)
　　烏藥(去本與黄/松節同入)
　右各半兩以大木𤓰四箇切蓋去穰入前件藥仍用
　盖簮定酒洒蒸熟三蒸三㬠取藥出焙乾為末研木
　𤓰為膏搜和搗千杵圓如梧子大每服五十圓空心
　温酒鹽湯任下世傳木𤓰圓最多惟此方有效當敬
　之黄松節即茯苓中木
川膝煎治肝腎虛為風寒濕毒所中流注腿膝厯節疼
痛如錐刀鍛刺不可名状
　　大烏頭(十箇端正者槌破以紙袋盛用烏豆一斗/籍覆蒸一日取出去豆不用去皮尖日乾)
　　川牛膝(二兩去/蘆煨乾)
　右二味並不得見銅鐡氣縁肝氣惡之木臼搗碎牛
　膝同入石磨中磨為末酒糊圓如梧子大毎服四十
　圓用無灰酒一瓶中様木𤓰一箇切作片子入瓦瓶
　中浸木𤓰爛為度用此酒下不以時服
十全丹治脚氣上攻心腎相繫足心隠痛小腹不仁煩
渇小便或秘或利闗節攣痺疼痛神效不可具述
　　蓯蓉(酒浸/)　石斛(酒浸/)　狗脊(火去毛/)萆薢
　　茯苓　　　牛膝(酒浸/)　地仙子　　逺志(去心/炒各)
　　(一/兩)　　　　熟地黄(三兩/酒炒)杜仲(去皮剉/炒三兩)
　右為末煉蜜圓如梧子大毎服五十圓温酒鹽湯任
　下
八味圓治少隂腎經脚氣入腹小腹不仁上氣喘急嘔
吐自汗此證最急以腎乘心水尅火死不旋踵
　　牡丹皮　　澤瀉　　　茯苓(各三兩/)附子(炮去/皮臍)
　　桂心(各二兩/)山茱茰(二/兩)　熟地黄(八兩/)山藥(四兩/)
　右末煉蜜圓如梧子大毎服五十圓食前温酒米湯
　任下
神應養真丹治厥隂肝經病邪氣進襲肝臟左癱右瘓
熱潮昏塞半身不遂手足頑麻語言蹇澁頭旋目眩牙
闗緊急氣喘自汗心神恍惚肢體緩弱上攻頭目下注
脚膝體氣凝滯遍身疼痛兼治婦人産後中風角弓反
張墜車落馬打撲傷損瘀血在内
　　當歸(酒浸/)　天麻　　　川芎　　　羌活
　　白芍藥　　熟地黄(各等分一法無羌活/入木𤓰炒阿膠等分)
　右為末煉蜜圓如雞子黄大每服一圓木𤓰兔絲子
　浸酒下脚痺薏苡仁浸酒下中風温酒米湯下
乳香宣經丹治體虛為風濕寒暑襲四氣相摶半身不
遂手足頑麻骨節煩疼足脛浮腫惡寒發熱漸成脚氣
肝腎不足四肢攣急徧身攻注或閃肭打撲内傷筋骨
及風邪内摶男子疝氣婦人經脈不調活血止痛補虛
壮筋骨
　　葳靈仙(去蘆/洗)烏藥　　　茴香(炒/)　　川楝子
　　橘皮　　　牽牛子　　萆薢　　　防風(各二/兩)
　　五靈脂　　乳香(各半兩/)草烏(黒豆青鹽同煑竹/刀切看透黒為度)
　　(去皮/半兩)
　右為末酒糊圓如梧子大每服五十圓鹽酒或鹽湯
　下婦人食前醋湯送下
通治紫蘇子湯治脚弱上氣隂陽乖錯清濁不分上重
下虛中滿喘急嘔吐自汗無復紀律
　　蘇子(炒/)　　半夏(洗/)　　前胡　　　厚朴(去皮/薑炒)
　　甘草(炙/)　　當歸(各二兩/)槿心(不見火/)桔梗(各三/兩)
　右剉散每服薑七片棗二枚煎食後服虛甚者加炮
　附子一兩黄芪二兩
茱萸圓治脚氣入腹腹脹不仁喘悶欲死
　　吳茱茰(洗/)　木𤓰(去穰切/作乾片)
　右等分為末酒糊圓如梧子大毎服五十圓至百圓
　酒或米湯任下或以木𤓰蒸爛研膏為圓尤妙
蝎烏散治經年腰脚虛弱筋骨疼痛難於屈伸
　　全蝎(半兩/)　天麻(三錢/)　蒼术(一兩去粗皮/炒令黄)
　　草烏(二錢/生用)　黒附子(二錢皮臍/炮去)
　右為末毎服一大錢巳用黒豆炒熱淋酒調熱服藥
　氣所致麻痺少時其病隨安如骨髓中痛用胡桃去
　皮研爛入酒調服凡中風亦可服此疾經年累治不
　效服之如神非尋常脚氣藥比
應痛圓治寒暑風損手脚疼痛(方見正骨/科止痛類)
二仙散治脚下注者因久坐久立隂濕之地當風醉脱
靴鞋皆成脚氣若暑月久立濕熱鬱蒸縈滯不和發冬
月寒氣冷麻或發疼痛悶亂晴隂皆發富貴之家亦有
此疾
　　蓬术(一兩半/煨)𤣥胡索(一兩/)蛤粉(三兩/)　陳皮(一兩/)
　右為末每服二錢炒黒豆五十粒以湯一盞生薑五
　片煎五分去滓調服用之經驗
捲栢散治逺年脚氣難治此方特效體虛人減半服
　　捲栢(隨用先以鹽水煑半日次用/冷水煑半日焙乾東向者佳)　　黒牽牛(研/末)
　　甘遂　　　檳榔
　右各為末不得相雜每服毎件各一錢惟檳榔末二
　錢五更初濃煎葱白湯下至辰巳時取下惡物如魚
　涷隨喫淡粥病安更宜服後藥
　　大腹皮(三兩/)乾宣木𤓰(去穰二/兩半)　　　紫蘇子(㣲/炒)
　　檳榔　　　荆芥穗　　烏藥　　　橘紅
　　蘇葉(各一兩/)蘿蔔子(炒兩/半)沈香(不見火/三錢)桑白皮(炙/)
　　枳殻(去穰麩炒/各一兩半)
　右剉散毎服三錢薑五片煎不以時温服
竒方換腿丸治腎經虛弱下注腰膝或當風取涼冷氣
所乗沈重少力移步遲緩筋脈攣痛不能屈伸脚心隠
痛有妨履地大治乾濕脚氣赤腫痛楚發作無時呻吟
難忍氣滿喘促舉動艱難面色黧黒傳送秘澁並皆治之
　　薏苡仁　　石南葉(各一/兩)乾木𤓰(四兩/)肉桂
　　天麻(去苗/)　當歸(去蘆/)　附子(炮去/皮臍)　羌活(各一/兩)
　　檳榔(半兩/)　防風(去义/)　天南星(湯洗薑/汁炒)
　　石斛(去根/)　萆薢(炙/)　　川牛膝(酒浸/焙)黄耆
　　續斷(各一兩/)蒼术(米泔浸焙/一兩半)
　右為末麫糊丸梧桐子大每服三十丸至五十丸空
　心温酒或木𤓰湯吞下日一二服常服舒筋輕足永
　無脚氣之患昔人有此病服之一月脚力頓愈委有
　換腿之功
石南圓治風毒脚弱少力脚重疼痺脚腫生瘡脚下隠
痛不能踏地脚膝筋攣不能屈伸項背腰脊拘急不快風
毒上攻頭面浮腫或生細瘡出黄赤汁或手臂少力或
口舌生瘡牙齒宣爛齒揺髮落耳中蟬聲頭眩氣促心
腹脹悶小便時澁大便或難
　　赤芍藥(二兩/)五加皮(三兩/)萆薢(四兩/)　當歸(去蘆/)
　　麻黄(去根節/)陳皮　　　赤小豆(各二/兩)獨活(去蘆/四兩)
　　薏苡仁　　杏仁(去皮尖及雙/仁者麩炒赤)　　　牽牛子(炒/)
　　石南葉(各二/兩)木𤓰(四兩/)　大腹皮　　川芎
　　杜仲(剉炒兩/各二)牛膝(去苗/三兩)
　右為末以酒浸蒸餅丸梧桐子大每服十丸至十五
　二十丸木𤓰湯下早起日中臨卧各一服(偏風腫滿/服之亦效)
檳榔湯治脚氣順氣防壅
　　檳榔　　　香附子(去毛/)陳皮(去白/)　紫蘇葉
　　木𤓰　　　五加皮　　粉草(各一兩/)
　右剉散毎服四錢生薑五片煎八分温服婦人脚氣
　多由血虛加當歸半兩室女脚氣多由血實加赤芍
　藥一兩半大便秘結虛弱者加枳實盛者加大黄一
　方治脚氣衝心大便秘宜服三和散加土烏藥春夏
　常服妙
木𤓰茱茰湯治脚氣入腹困悶欲死腹脹喘急
　　木𤓰乾(大片/者)檳榔(各二兩/)吳茱茰(㨂淨一兩湯/洗七次炒)
　右剉散毎服四錢水一盞半煎服食前用木𤓰大者
　二枚吳茱茰五兩湯洗七次二味並用水四椀煎至
　一椀分作兩服如人行十里久再進一服或汗或吐
　或瀉即瘥不拘時服
三將軍圓治脚氣入腹衝心大便不通
　　吳茱茰(去枝梗/湯炮)　　　　宣木𤓰(去穰/)
　　川大黄(各等分大黄或/隨其病加減)
　右為末米糊圓如菉豆大毎服五十圓粳米枳殻湯
　下末應加圓數再服以通為度
杉木節湯治脚氣入腹衝心或心脇有塊毒勝痰逆痞
滿喘急汗流搐搦昏悶上視咬齒甚至垂絶不知人宜
此藥以救急
　　杉木節(一大/升)橘葉(一升無/葉用皮)大腹子(十一箇連/皮剉碎)
　右以童子小便三升煎取一升半分二服若一服得
　快利停後服
木𤓰牛膝圓治寒濕脚氣冷濕下注脚弱無力及腎經
虛弱腰膝沈重腿脚腫急筋脈拘攣或時疼痛步履艱
難二便不利日見倦乏
　　木𤓰　　　肉蓯蓉(酒浸/炙)石楠藤　　當歸(去尾/)
　　烏藥　　　熟地黄　　杏仁(去皮尖/)川牛膝(去/苗)
　　黒牽牛(炒/)　陳皮(去白/)　續斷(去蘆/)　赤芍藥(各/等)
　　(分/)
　右為末酒糊圓梧桐子大毎服三十圓空心用木𤓰
　煎湯吞下鹽湯亦可未效用羌活木𤓰浸酒或加川
　牛膝温煖一盞許吞下
木通散治脚氣服熱藥太過小便不通淋閉臍下脹
　　當歸　　　梔子仁(炒/)　赤芍藥　　赤茯苓
　　甘草(各一兩/)
　右剉散毎服三錢水一盞煎温服
蒼术散治一切風寒濕熱令足膝痛或赤腫脚骨間作
熱痛雖一㸃能令步履艱苦及腰膝臀髀大骨疼痛令
人痿躄一切脚氣百用百效
　　蒼术(米泔浸一/日夜鹽炒)　　　　黄蘗(去麄皮酒浸一日/夜炙焦各四兩)
　右剉散毎服四錢水一盞煎七分温服日進三四服
透骨丹專治脚氣
　　木香(一兩半/)川烏(煨/)　　羌活(各一兩/)白茯苓(二/兩)
　　沈香　　　檳榔　　　木𤓰　　　川芎
　　乳香(别研兩/各一)
　右為末麫糊圓如梧子大毎服六十圓薑湯下
烏藥酒治脚氣發動鄉村無處問藥特效
　土烏藥用乾麄布巾揩淨以瓦片刮下屑収於磁器
　内以好酒一升浸一宿次日空心去藥屑止将磁器
　内所浸藥酒熱湯上坐温入生麝香少許尢妙一服
　即安無麝則多服服後溏泄病去
三和散脚氣稍愈常服弱人更宜术附湯壮盛人宜多
　服
敗毒散(方見諸氣及/傷寒陽證類)
淋洗方治脚氣用此藥熏蒸淋洗
　　矮樟葉　　石南葉　　西江杉片　藿香
　　大蓼　　　獨活　　　白芷　　　紫蘇
　　紫金皮　　藁本　　　羌活(各等分/)
　右剉碎加大椒五六十粒葱一握用水二斗煎七分
　置盆内令病者以足加其上用厚衣葢覆熏蒸痛處
　候温熱可下手時令他人淋洗
脚氣蒸法
　先以復元通氣散一方用黄芪圓倍加甘草酒糊圓
　毎服三十圓用淡淡酒吞下如人行五里又進一服
　連進三服却用甘遂細末半兩用好醋調仍以炭三
　四斤生火於地上烹至十分通紅却去火以脱底桶
　子一枚或二件圍住患人足決其醋在地上急用被
　絮裹葢其足得脚上有汗為妙甚者經再取可去其
　病根一方以復元通氣散並甘草先以酒服之却取
　猪腰子一隻分為兩邊用甘遂末二錢頓在腰子上
　用托兩脚心以片帛扎定仍濃煎甘草湯更服之又
　方主脚氣流注四肢結成腫核不散赤熱焮痛及療
　一切腫毒以甘遂細末醋調傳腫處濃煎甘草湯一
　味服之其腫即散一服未安再用二藥須兩人各買
　亦不可同處安頓及不許併手修合耳聾亦可煎甘
　草湯服之以甘遂塊塞耳
脚氣塗法
　　猪牙皂角(擇不蛀者/)　　大皂角(不蛀/者)南木香
　右各等分為末黄子醋濃調先於腫之上不腫處用
　藥圍塗之濶三四寸若圈然截斷毒氣不使衝上次
　塗下面腫處只留脚尖不塗仍修削脚甲出毒氣時
　時用醋潤之一方用不蛀皂角為末入平胄散内釅
　醋調傅一方謂倉卒祇用皂角火上燒灰存性薑汁
　調𫝊雖皆可用乃不及上方為妙
脚氣洗法
　每夜用鹽塗擦腿膝至足甲淹少時却用熱湯泡洗
　昔有人得脚氣諸方不效後得此春月常用淹洗不
　再發
近效方
　凡脚氣初作兩足伸屈之間或拘牽或痠疼或有赤
　腫用香蘇散香薷散加蒼术术𤓰大蓼橘葉川椒葱
　白煎水傾在盆内衣被覆足熏一時取汗再淋洗不
　可頻用
灸法風市穴可令病人起正身平立垂兩臂直下舒十
　指掩著兩髀便㸃當手中央指頭髀大筋上是
　三里穴在膝頭骨節下三寸人長短大小當以病人
　手尖度取灸之
　絶骨穴在脚外踝上一尺亦云四寸以上三穴多灸
　取效凡病一脚則灸一脚病兩脚則皆灸未效再灸
　犢鼻穴在膝頭下骭上俠解大筋中以手按之得窟
　解是或灸肩隅穴在肩骨骨端兩骨間陷者宛宛中
　舉臂取之曲尺穴在肘外輔骨屈肘曲骨之中以手
　拱胸取之足十趾端名曰氣端日灸三壯並有神效
　(遇間深處按/穴針之亦效)
　　　腫滿
虛證復元丹治水腫夫心腎真火能生脾肺真土今真
火氣虧不能滋養真土故土不制水水液妄行三焦不
瀉氣脈閉塞樞機不通喘息奔急水氣盈溢滲漏經絡
支膚溢滿足脛尤甚兩目下腫腿股間冷口苦舌乾心
腹堅脹不得正偃偃則咳𠻳小便不通夢中虛驚不能
安卧
　　附子(炮二兩/)南木香(煨/)　茴香(炒/)　　川椒(炒去/汗)
　　獨活　　　厚朴(去皮剉/薑製炒)白术(畧炒/)　陳橘皮
　　吳茱茰(炒/)　桂心(各一兩/)澤瀉(一兩半/)肉豆蔲(煨/)
　　檳榔(各半兩/)
　右為末糊丸梧桐子大毎服五十丸不以時紫蘇湯
　下此藥世𫝊屢驗未嘗示人其間君臣佐使與造物
　同妙服者自知要當屏去諸藥一日三服先次漩利
　如傾次乃腫消喘止葢藥能助真火以養真土運動
　樞機安平必矣法當禁慾并絶鹽半年乃不再作
禹餘粮圓治十種水氣凡脚膝腫上氣喘滿小便不利
但是水氣悉皆治之
　　蛇黄(大者三兩以新鐵銚盛入一秤炭火中燒蛇/黄與鉗子一般通紅用鉗取銚子出便傾蛇)
　　(黄入酸醋二升中/候冷取出研極細)
　　禹餘粮(三兩用真乾二五兩先以水淘浄烘乾更/用銚子炒  入禹餘粮一處用米醋二升)
　　(就銚内煑醋為度却用銚研藥入一秤炭火/中燒通赤傾藥淨磚地上候冷研無聲即止)
　以三物為主其次量人虛實入下項藥
　治水多是取轉惟此方三物既非大㦸甘遂芫花之
　比又有下項扶持故虛老人皆可服
　　羌活　　　木香　　　茯苓　　　川芎
　　牛膝(酒浸/)　白豆蔲(炮/)　土茴香(炒/)　蓬术(炮/)
　　桂心　　　乾薑(炮/)　　青皮(去穣/)　京三稜(炮/)
　　白蒺藜　　附子(炮/)　　當歸(酒浸一宿各半兩/虛人老人用實壮)
　　(減/半)
　右為末拌極匀以湯浸蒸餅挒去水和藥再搗極匀
　丸如梧子大食前温酒白湯任下三十圓至五十圓
　唯忌鹽雖毫末許不得入口若無以為味即水病去
　後且以醋少許調和食不能忌鹽勿服果欲去病切
　須忌鹽但試服藥即於小便内旋去不動臟腑病去
　日日三服兼以温和調補氣血藥助之真神方也又
　名萬金丹
實脾散治隂水先實脾土
　　厚朴(去皮炒/薑製)白术　　　木𤓰(去穰/)　木香(不見/火)
　　草果仁　　大腹子　　附子(炮去/皮臍)　白茯苓(去/皮)
　　乾薑(炮各/一兩)　甘草(炙兩/半)
　右剉散毎服四錢水一盞半生薑五片棗子一枚煎
　至七分去滓温服不以時服
加味腎氣圓治腎虛腰重脚腫小便不利
　　附子(炮兩/二)　白茯苓(去皮/)澤瀉　　　山茱茰(取/肉)
　　山藥(炒/)　　車前子(酒蒸/)牡丹皮(去木兩/各一)
　　官桂(不見火/)川牛膝(去蘆/酒浸)熟地黄(各半兩/)
　右為末煉蜜圓梧桐子大毎服七十丸空心米飲下
木香流氣飲治面目虛浮四肢腫滿喘急水道澁赤(方/見)
(諸/氣)
熱証神助散(舊名葶藶散/)治十種水氣面目四肢遍身
俱腫以手按之隨手而起咳嗽喘急不得安卧腹大腫
脹口苦舌乾小便赤澁大便不利
　　澤瀉(二兩/)　椒目(一兩半/)黒牽牛(㣲炒取末/二兩半)
　　猪苓(去黒皮/二兩)葶藶(炒香入/研三兩)
　右剉散毎服以葱白三莖漿水一盞煎至半盞入酒
　半盞調藥三錢絶早面向東服如人行十里久以漿
　水葱白煑稀粥至葱爛入酒五合熱啜量人啜多少
　須啜一升許不得喫鹽并麫自早至午當利小便三
　四升或大便利喘定腫減七分隔日再服既平之后
　必須大將息及斷鹽房室等三年
加味控涎圓治熱証消浮退腫下水大效(方見喘/急類)
疎鑿飲子治水氣通身洪腫喘呼氣急煩躁多渇大小
便不利服熱藥不得者
　　澤瀉　　　赤小豆(炒/)　商陸　　　羌活(去蘆/)
　　大腹皮　　椒目　　　木通　　　秦艽(去蘆/)
　　檳榔　　　茯苓皮
　右等分剉散毎服四錢水一盞半薑五片煎至七分
　去滓温服不拘時候
通苓散治腫滿口燥咽乾小便絶少(方見傷/暑類)
赤小豆湯治年少血氣俱熱遂生瘡疥變為腫滿或煩
或渇小便不利
　　商陸　　　赤小豆(炒/)　當歸(去蘆/炒)　澤瀉
　　連翹仁　　赤芍藥　　漢防己　　木猪苓(去/皮)
　　桑白皮(炙/)　澤漆(已上各/半兩)
　右剉散毎服四錢水一盞半薑五片煎至八分去滓
　温服不計時候熱甚者加犀角二錢半
三仁圓治水腫喘急大小便不利
　　郁李仁　　杏仁(炮去/皮尖)　薏苡仁(各一兩/)
　右為末米糊丸如梧子大毎服四十丸不拘時米飲
　下
分心氣飲治滯氣去浮滿利漩大效(方見諸/氣類)
三和散和暢三焦治痞脹浮腫加赤茯苓一兩可以和
氣利水(方見諸氣類/)
封臍膏治水腫小便絶少
　　地龍　　　猪苓(去皮/)　針砂(各一兩/)
　右為末擂葱涎調成膏敷臍中約一寸髙闊絹帛束
　之以小便多為度日兩易
五皮散治脾水四肢頭面悉腫按之没指不惡風其腹
如故不喘不渇脈不浮
　　大腹皮(炙/)　桑白皮(炙/)　茯苓皮　　生薑皮
　　陳橘皮(各等分/)
　右剉散毎服四錢水一盞半煎七分去滓熱服日二
　三服效(一方用青木香丸毎服三十五丸黒牽牛末/少許新汲水調吞下二便得利效方見諸疝)
　(類/)
麻黄甘草湯治水腫從腰以上俱腫以此湯發汗
　　麻黄(去根節/四兩)甘草(二兩/)
　右剉散毎服三錢水一盞半煑麻黄再沸内甘草煎
　至八分取汗慎風冷有人患氣促積久不差遂成水
　腫服之有效但此藥發表老人虚人不可輕用更宜
　審察
秘傳八方芫花圓治水腫
　　大巴豆(二十粒/去殻)　　　　葶藶子　　大黄
　　桂枝　　　芫花　　　杏仁(各等分/)
　右為末米糊丸毎服五十丸空心温酒吞五更早喫
　下水大效
牽牛湯催發
　　巴豆　　　甘遂(各三錢/)檳榔　　　大㦸
　　當歸(各五錢/)青皮　　　黒牽牛(取頭末/各一兩)
　右為末用一大錢葶藶子煎湯調下五更初喫下神
　效
蓯蓉散用補
　　木香(五錢/)　肉豆蔲(煨/)　肉蓯蓉(酒洗炙/各一兩)
　右為末毎服一大錢米飲調下忌生冷油麵
烏鯉魚湯治水腫消腫及四肢腫
　　烏鯉魚(一箇/)赤豆　　　桑白皮　　白术
　　陳皮各(一兩/)葱白(五根/)
　右用水三椀同煑不可入鹽先喫魚後服藥
郁李仁散治腫滿小便不利
　　陳皮　　　郁李仁　　檳榔　　　茯苓
　　白术(各一兩/)甘遂(五錢/)
　右為末毎服二錢薑棗湯下
川活散治水氣腫
　　羌活　　　蘿蔔子(炒一兩/各)
　右為末用酒調下
紅豆散𦂳皮
　　丁香　　　木香(各三錢/)縮砂　　　紅豆
　　白薑　　　桂枝　　　陳皮　　　青皮
　　桔梗　　　胡椒(各五錢/)
　右為末毎服二錢秋石湯調下
紫金圓
　　白薑　　　香附子(炒去/毛)紫金皮　　石菖蒲
　　青木香　　針砂(特煅紅/)
　右各等分為末米糊圓用三十圓第一茶清下第二
　商陸根湯下第三赤小豆常喫用好酒吞下秘傳方
　止此
防風散治風腫皮麄麻木不仁或時疼痛
　　麻黄(去節/)　牽牛(炒頭末/取)甘草(各分半/炙)杏仁(去皮/)
　　防風　　　半夏(泡/)　　芍藥　　　辣桂
　　白芷　　　防己　　　當歸　　　川芎
　　羌活　　　獨活　　　檳榔(各一分/)
　右剉散毎服三錢薑四片蘇葉三皮煎服
茯苓散治諸氣腫等疾
　　芫花(醋炒/)　澤瀉　　　郁李仁　　甜葶藶
　　漢防己　　藁本(各二/錢半)　陳皮　　　白茯苓
　　白檳榔　　瞿麥(各半/兩)　白滑石　　大㦸(各七/錢半)
　為末毎服一錢桑白皮煎湯空心調下取下碧緑水
　如爛羊脂即差未盡隔日又服腫消如故不服忌鹽
　百日
治脚腫方小續命湯加羌活一倍煎服之遂愈(方見風/科虚証)
背腫方以煉石塗之立瘥
烏梅醋法治手指甲頭腫
　用烏梅搥碎去核肉只取仁研米醋調入指漬之自
　愈
腮腫方以赤小豆為末傅之立效
隂腫方治男子隂腫大如升核痛人所不能治者
　以馬鞭草搗爛塗之
治婦人隂腫堅硬方
　枳實半斤碎炒令熟舊帛裹熨冷即易之
灸法足第二指上一寸半隨年壯又灸兩大手指縫頭
七壮治水氣通身腫滿效大衝腎腧各百壮治虚勞浮
腫效
　
　
　世醫得效方卷九
欽定四庫全書
　世醫得效方卷十
　　　　　　　　　　　　元　危亦林　撰
　　大方脈雜醫科
　　　頭痛
風證芎芷香蘇散治傷風鼻中清涕自汗頭疼或發熱
(方見傷寒和解類/)
消風散治傷風及風虛嘔惡頭痛風疹浮滿(方見風科/熱證類)
寒證連鬚葱白湯治傷寒已發汗未發汗頭疼如破
　　生薑(二兩/)　連鬚葱白(小切/半斤)
　右用水二升煑令減半去滓分三服服不差者服後
　湯
葛根葱白湯治頭痛不止
　　葛根　　　白芍藥　知母(各半兩/)川芎
　　生薑(各一兩/)葱白(一握/)
　右剉散水三升煎取一升半去滓每服一盞半熱服
暑證茵陳散治感暑自汗面垢脈微頭痛香需散加茵
陳每服三根葱白五寸生薑三片同煎熱服(香薷散方/見傷暑類)
濕證小芎辛湯治風寒在腦或感濕頭重頭痛眩暈欲
倒嘔吐不定
　　川芎(一兩/)　細辛(去蘆/)　白术(去蘆/炒)　甘草(灸半錢/各)
　右剉散每服四錢水一盞半薑五片茶芽少許煎至
　七分不拘時温服一方以川芎一兩細辛半兩甘草
　二錢防風半夏川白芷各半兩煎同上尋常風濕頭
　疼立效
熱證防風散治積熱上衝頭熱如火痛入頂中
　　防風(去蘆/)　𦍑活(去蘆/)　薄荷(去麄梗/)當歸(去尾/)
　　大黄　　　梔子(去鬚/)　川芎(各一兩/)蟬退(二十箇/去足白)
　　粉草(五錢/)
　右為散每服四錢水一盞半燈心二十莖苦竹葉十
　皮煎食後服
大陽丹治腦寒之病皆因邪攻於上焦令人頭疼晝夜
引痛不能安寧
　　腦子(二錢/别研)　川芎　　甘草　　　白芷(各一兩/)
　　石膏(二兩/别研)　川烏(一兩重者/炮去皮臍)
　右為末蜜同麪糊圎每兩作十八圓朱紅為衣食後
　以生葱茶嚼下或用五圓以水磨爛塗患處
洗心散治風熱上壅頭目痛甚(方見積熱類/)
茶調散治丈夫婦人諸風上攻頭目昏重偏正頭疼鼻
塞聲重傷風壮熱肢體煩疼肌肉蠕動膈熱痰盛婦人
血風攻疰太陽穴疼但是感風氣悉皆治之常服清爽
頭目
　　薄荷(去梗不見/火四兩)　　　　羌活(一兩/)　川芎(二兩/)
　　甘草(炙兩/一)　細辛(去蘆/五錢)　防風(去蘆/五錢)　白芷(一兩/)
　　荆芥(去梗/二兩)
　右為末每服二錢葱白茶清調下用葱涎調貼兩太
　陽穴除痛甚者特效又用朴硝末少許吹入鼻中立
　愈左痛吹右右痛吹左
芎犀圎治偏頭疼一邉鼻塞不聞香臭常流清涕或作
臭氣一陣如芎蝎等徧服無效服此不十數服或作嚏
突出一鋌稠膿即愈
　　石膏(細研/四兩)　生龍腦(别研/)朱砂(研飛四兩内/一兩為衣)
　　生犀屑(一兩/)人參(去蘆/二兩)　茯苓(去皮/二兩)　川芎(四兩/)
　　阿膠(碎炒半/一兩)細辛(去苗/二兩)　麥門冬(去心/三兩)甘草(灸兩/二)
　　山梔子(去皮/一兩)
　右除别研藥後入並為末煉蜜圓每服一圓至二圓
　細嚼茶酒任下食後服
神芎圓治一切頭痛昏眩利咽膈能令遍身結滯通暢
除痰飲解諸熱
　　大黄　　黄芩(各二兩/)黒牽牛(炒/)　白滑石(各四/兩)
　　黄連　　大川芎　薄荷葉(各半兩/)
　右為末水圓小豆大温水下十圓至十五圓日三服
　或煉蜜圓亦可
莱菔汁治偏頭疼用一蜆殻仰卧左痛注右右痛注左
或兩鼻皆注亦可數十年患皆一二注而愈
加減辛夷散治風熱上壅鼻流濁涕或腥臭頭昏眉稜
角痛
　右以茶調散加辛夷仁藁本蒼耳子木通各一兩為
　末淡茶清調立效(方見前/)
虚證大芎辛湯治痰厥飲厥腎厥氣厥等證偏正頭疼
不可忍者只以此藥并如聖餅子服之不拘病退但多
服自能作效氣虚髙年人仍服養正丹黒錫丹若發熱
頭疼却不可服
　　生附子(去皮/尖)生烏頭(去皮/尖)天南星(泡洗/)乾薑(炮/)
　　細辛(去蘆/)　川芎(各一兩/)甘草(三分/)
　右剉散每服四錢水二盞薑七片茶芽少許煎至六
　分食前服中脘素寒者不用茶芽
如聖餅子治男子婦人氣厥上盛下虚痰飲風寒伏留
陽經偏正頭疼痛連腦巔吐逆惡心目眩耳聾常服清
頭目消風痰煖胃氣
　　川烏(炮製臍/去皮)天南星(炮/)　乾薑(炮一兩/各)甘草
　　川芎(各二兩/)天麻　　防風(去蘆及/叉股者)半夏(湯炮七/次半兩)
　　一方加細辛
　右為末湯浸蒸餅和圓如雞頭子大捻作餅子曬乾
　毎服二十餅薑湯或茶任意嚥下須自合糊少及藥
　真易效若傷寒得汗尚餘頭痛者濃煎葱白生薑湯
　下
消風散治風證頭痛至亟用生抽葉葱白研汁調貼頭
上兩太陽穴立驗(方見風科熱證類/)
大附圓(一名葱涎圓/)治元氣虚壅上攻偏正頭疼不可
忍
　　大附子(一隻炮去皮臍/)
　右為末葱涎圓如梧子大每服十五圓至二十圓臨
　卧茶清送下一方以川烏頭炮去皮尖為末用韮葉
　自然汁和圓治風虚痰涎頭疼
四川圓治頭痛如破
　　大川烏(一个生/去皮臍)　川白芷　　　川細辛(去葉/)
　　大川芎(各一兩/)
　右為末韭菜自然汁圓黄丹為衣毎服一圓細嚼葱
　白淡茶清下又名鶴頂丹
硫黄圓治頭痛如破每發則數日不食百藥不療
　　硫黄(二兩/)　硝石(一兩/)
　右用水為圓指頭大空心臈茶嚼下一圓或圓如梧
　子大每服十五圓暑暍懵冒者冷水服下咽即豁然
　清爽傷冷即以沸艾湯下
葫蘆巴散治氣攻頭痛
　　葫蘆巴(微炒/)　三稜(剉醋浥一宿/炒乾各一兩)乾薑(炮分/等)
　右為末毎服二錢温生姜湯或酒調下凡氣攻頭痛
　一服即差萬法不愈頭痛如破者服之即愈或瘴瘧
　差後頭痛呼號百方不效用此一服如失去小可頭
　痛更捷
又方㸃頭散
　川芎二兩香附子炒去毛四兩為末淡茶清調常服
　除根
附子湯治頭風至驗
　　大附子(一个生用/去皮臍)　　菉豆(一合/)
　右同入銚子内煮豆熟為度去附子服豆即安
清空膏治諸般火症頭疼惟血虚頭疼不治
　　川芎(五錢/)　柴胡(七錢/)　黄連(酒炒/)　防風
　　羌活(各一兩/)炙草(一兩/五錢)　黄芩(酒炒/三兩)
　右為末毎服二錢入茶少許調和臨臥服白湯下
一方治頭風鼻流涕
　　人參　　　甘草　　　天麻　　　白芍
　　荆芥　　　薄荷　　　乳香(炒去油/)沒藥(炒去/油)
　　白芷　　　甘松　　　甘菊　　　藁本
　　白茯苓　　北細辛(洗淨各/三錢)
　右共為細末貯瓶中用少許嚊之
竒方治偏腦疼
　將新瓦片打做圓片六片要茶鐘口大小在炭火内
　燒紅淬在陳醋内一兩次用絹包裹熨太陽穴片冷
　再換第二塊六片熨完用帕扎住避風雨三日永不
　再發
秘方治偏正頭疼
　　兩前茶(四錢/)細辛　　　川芎　　　牛膝(各二/兩)
　　薏苡仁(一錢/五分)甘草(五分/)　赤白首烏(製一錢/五分)
　右剉㪚毎服五錢水二盞煎七分溫服
又方治偏頭疼及鼻淵
　　龜板(酥炙/一個)　辛夷花　　麻黄　　　藁本(各五/錢)
　右共為細末毎服二錢黒沙糖拌陳黄酒下覺醉而
　止年乆者三服即愈
又方治老年人血虚火動頭疼
　　生地黄(酒洗/三錢)山藥　　　丹皮(各一錢/五分)山萸
　　白茯苓　　澤㵼　　　黄栢(酒炒/)　知母(各一/錢)
　右剉㪚水二盞煎七分温服
白附子散治腦逆頭痛齒亦痛
　　麻黄(不去節/)天南星(炮/)　烏頭(炮去皮/各半兩)白附子(炮兩/一)
　　朱砂(研/)　　麝香(研/)　　乾薑(各一分/)全蝎(去毒足/五个炒)
　右為末酒調半錢服訖去枕卧少時
備急圓治積聚頭疼
　　大黄　　　乾薑　　　巴豆(去皮心/出油)
　右等分為末煉蜜圓如豌豆大米飲下一圓羸人服
　半圓菉豆大以大便利為度
四柱散治大病後及諸虚頭痛
　右用水煎将熟時入腦茶一錢服之方見痼冷類
二陳湯治眉心并眉梁骨疼者痰飲也宜用二陳湯煎
飲吞下青州白圓子最驗(方見痎瘧及風科通治類/)
瓜蒂散治胸中有伏痰吐之即愈
　　瓜蒂末　　赤小豆末(各等分/)
　右研勻熱米飲調一錢匕羸服半錢得吐為度痛即
　止
都梁圓大治諸風眩暈婦人産前産後乍傷風邪頭目
昏重及血風頭痛服之令人目明凡沐浴後服一二並
甚佳暴寒乍暖神思不清頭目昏暈並宜服之
　　香白芷(大塊者以沸湯泡洗/)
　右為末煉蜜和圓如彈子大每服一圓多用荆芥㸃
　臈茶細嚼下食後常服諸無所忌只乾咽嚼亦可
灸法𩕄㑹穴在鼻心直上入髮際二寸再容亘許是穴
　灸七壮
　真頭痛者其痛上穿風府陷入於泥丸宫不可以藥
　愈夕發旦死旦發夕死盖頭中人之根根氣先絶也
　　　面病
栢連散治面上有熱毒惡瘡
　　胡粉(炒/)　　黄栢(灸/)　　黄連
　右等分為末面脂調傅猪脂亦可
又方治面上肺風瘡
　右用無灰酒於沙碗鉢内濃磨鹿角尖傅之兼服治
　腎臓風黄耆圓即愈
硫黄膏治面部生瘡或鼻臉赤風刺粉刺百藥不效者
惟此藥可治妙不可言每臨卧時洗面令淨以少許如
面油用之近眼處勿塗數日間瘡腫處自平赤亦消風
刺粉刺一夕見效
　　生硫黄　　香白芷　　瓜蔞根　　膩粉(各半錢/)
　　芫青(七个足/去翅)全蝎(一个/)　蟬退(五个泥/洗去)
　右為末麻油黄蠟約度如合面油多少熬溶取下離
　火入諸藥在内如法塗之一方加雄黄蛇床子各少
　許
又方治抓破靣
　右用生薑自然汁調輕粉傅破處更無痕瑕
又方治粉刺
　右以白礬末少許酒調塗之
玉盤散洗面藥
　　白芨　　　白歛　　　白芷　　　甘松
　　白术　　　藁本　　芎藭　　　細辛
　　零陵香　白檀香(各半/兩)皂角(一斤去/皮秤)乾楮實(半升/)
　　黄明膠(半斤用牛皮膠四兩亦得灸令通/起搗篩餘者炒作珠子又搗取盡)
　　糯米(一升淨搗為粉曬令/極乾若微濕則損香)
　右為末令勻相合成澡豆皂角末别入看澡豆緊慢
　添减以洗面不熾為度藥末不可太細
滑石散乾洗頭藥
　右用香白芷零陵香甘松滑石四味並不見火等分
　為末摻髪上梳笓
得法染鬚方
　右用針砂以井水淘淨濾乾醋浸炒黒為末入百藥
　煎少許先一日将蕎麥粉各一半調和打為糊塗在
　鬚上以蓮葉包裹更以絹巾兠定次早用肥皂洗淨
　後再用訶子五錢好雄沒石子一个醋炒為末百藥
　煎少許又以蕎麥粉醋調作稠糊依前封裹其黒如
　漆一方加真膽礬入或生麝香入
又方
　針砂不以多少用水淘洗以水清為度用栁枝半寸
　長數根於銅銚内炒過却用好米醋浸一宿次日再
　炒以栁枝成炭為度於地上攤冷另放後八件打和
　為末
　　當歸　　　甘松　　　石膏　　滑石(各一錢/)
　　橡斗子(一兩/)酸榴皮(三錢/)母丁香　白檀香(各一/錢以)
　　(上另収各/包為末)　生麝(少許/)　沒石子(二个/)訶子(四个/去核)
　　百藥煎(三錢/)白芨(一錢/)
　右用針砂一匙白及二匙八件末半匙餘者皆少許
　一處合和好米醋調成膏子塗於髭鬚之上以荷葉
　緊包定勿寛慢次日早洗去即黒却用些核桃淨肉
　研爛成油撚放上則光軟五方中此方最勝
又方
　　漢防己　　緑礬(各一兩/)桑椹子(一百个須/大紫黒者)
　　當歸(去蘆尾/二兩)
　右以磁罐盛用香油十二兩浸以紙數重緊扎定罐
　口於飯甑上蒸飯熟為度取出埋地下窨一百日用
　大妙
又方
　　酸石榴(一个/)水銀(半兩/)
　右先将石榴去頂作一竅入水銀在内仍用頂子盖
　定再用黄蠟封固放留一月石榴内化作水為度然
　後以雞内金蘸藥染於鬚上隨手黒
又方
　用黒桑椹一升科斗子一升(即蝦蟆子/)以瓶盛蜜封
　於東屋角百日盡化為黒泥染鬚髪如漆又用桑椹
　二七枚和胡桃研如泥拔去白者㸃孔中則生黒者
洗面藥治面上黒䵟風瘡
　　黒牽牛(半斤/)甘松　　　香附(炒去毛/各四兩)
　右為末作面藥逐日洗之
　　　耳病
秘𫝊降氣湯加石菖蒲治氣壅耳聾大有神效(方見諸/氣類)
小清肺飲治上膈有熱耳聾(方見咳嗽類/)
排風湯治風虛耳聾(方見風科通治類/)
塞耳丹治氣道壅塞兩耳聾聵
　　石菖蒲(一寸/)巴豆(一粒/)　全蝎(一个/去毒)
　右為末葱涎圓如棗核大每用一圓綿裹塞耳内
又方治耳卒風腫毒起
　右用栁木蛀蟲糞水化取清汁調白礬末少許㸃入
　耳内效
蠟彈圓治耳虚聾
　　白茯苓(二兩/)山藥(炒兩/三)　杏仁(去皮尖/炒兩半)黄蠟(二兩/)
　右為末鎔蠟圓如彈子大鹽湯嚼下亦有以黄蠟細
　切嚼㸃好茶送下亦效
乾蝎散治耳聾因腎虚所致十年内一服效
　　乾蝎(黄色小者并頭尾用四十九个生薑切如蝎/大四十九片二味於銀石器内炒令至乾為)
　　　　(末/)
　右向晚勿食初夜以酒調作一服至二更以来徐徐
　盡量飲五更耳中門百十攢笙響便自此聞聲
解倉飲子治氣虚熱壅或失饑冒暑風熱上壅耳内聾
閉徹痛膿血流出
　　赤芍藥　　白芍藥(各半/兩)當歸　　甘草(灸/)
　　大黄(蒸/)　　木鱉子(去殻又/各一兩)
　右剉散每服四錢水煎食後臨卧服
羊腎圓治腎虚耳聾或勞䪺傷氣中風虚損腎氣升而
不降或耳虚鳴
　　山茱萸　　乾薑　　　川巴㦸　　芍藥
　　澤㵼　　　北細辛　　兔絲子(酒浸/)逺志(去心/)
　　桂心　　　黄耆　　　石斛　　　乾地黄
　　附子　　　當歸　　　牡丹皮　　蛇床子
　　甘草　　　蓯蓉(酒浸/)　人參(各二兩/)菖蒲(一兩/)
　　防風(二兩半/)茯苓(半兩/)
　右為末以羊腎一雙研細以酒煮麪糊圓梧桐子大
　食前鹽酒下三十圓至五十圓立效
安腎圓治虚弱耳聾
　　大安腎圓(四/兩)磁石(半兩/醋煅)　石菖蒲　羌活(各半兩/)
　右三件為末混合為圓梧桐子大每服四五十圓鹽
　湯温酒任下
黄耆圓治腎虚耳鳴夜間睡著如打戰鼓耳内風吹更
四肢抽掣痛
　　黄耆(一兩/)　白蒺藜(炒/)　羌活(各半兩/)附子(一枚/)
　　羯羊腎(一對/焙乾)
　右為末酒糊圓如梧子大每服四十圓日午空心煨
　葱鹽湯下
清神散治氣壅於上頭目不清耳常重聽
　　乾菊花　　白僵蠶(炒去絲觜/各半兩)　　荆芥穗
　　羌活　　　木通　　　川芎　　防風(各四兩/)
　　木香(一錢/)　甘草　　　石菖蒲(各錢半/)
　右為末每服三錢食後臨卧茶清調下
蓯蓉圓治腎虚耳聾或風邪入於經絡耳内虚鳴
　　蓯蓉(切片酒/浸焙)山茱萸(去核/)石龍芮　　石菖蒲
　　免絲子(淘淨酒/浸蒸焙)　　　川羌活(去蘆/)石斛(去根/)
　　鹿茸(燎去毛切/片酒浸蒸)　　　磁石(火煅醋淬七/次水飛淨)
　　附子(炮去皮臍/各半兩)　　　全蝎(去毒/七个)　麝香(半字/旋入)
　右為末煉蜜為圓梧桐子大每服七十圓加至百圓
　空心鹽酒湯任下
犀角飲子治風熱上壅耳内聾閉塞腫掣痛膿血流出
　　犀角　　　菖蒲　　木通　　　𤣥參
　　赤芍藥　　赤小豆(炒/)　甘菊花(去核梗/各半兩)
　　甘草(灸二/錢半)
　右剉散每服四錢生薑汁水煎不拘時温服
八味圎治耳聵及虚鳴
　右用好全蝎四十九枚炒微黄為末毎服三錢以温
　酒調仍下八味圓百粒空心只三兩服見效(方見脚/氣類)
小柴胡湯治發熱耳暴聾頬腫脇痛肘不可以運由少
陽之氣厥而熱留其經也(方見傷寒陽證類/)
雄黄圓壮實人積熱上攻耳出膿水不差服雄黄圓㵼
三五行即效(方見積熱類/)
地黄圓治勞損耳聾
　　大熟地黄(洗/爁)當歸　　　川芎　　　辣桂
　　兔絲子(酒浸三日/炒乾搗末)　　　大川椒(出汗/)故紙(炒/)
　　白蒺藜(炒刺/去)葫蘆巴(炒/)　杜仲(薑汁製/炒去絲)白芷
　　石菖蒲(各一/分)磁石(火燒醋淬七次研/細水飛一分半)
　右為末煉蜜圓如梧子大毎服五十圓葱白温酒空
　心吞下晚食前又服
芷芎散治風入耳虚鳴
　　白芷　　　石菖蒲(炒/)　蒼术　　陳皮
　　細辛　　　厚朴(製/)　半夏(製/)　　辣桂
　　木通　　　紫蘇莖葉　甘草(炙各/一分)　川芎(二分/)
　右剉散每服三錢薑五片葱白二根煎食後臨卧服
芍藥散治熱壅生風耳内痛與頭相連膿血流出
　　赤芍藥　　白芍藥　川芎　　　當歸
　　甘草　　　大黄　　木鱉子(各半兩/)
　右剉散每服四錢煎食後臨卧服
治耳久聵以九節菖蒲末萆麻子為膏綿包塞之
耳鳴方
　　草烏頭(燒帶生/)　　　　石菖蒲
　右等分為末綿裹塞耳一日三度
耳熱出汁方
　　硝石　　　爛石膏　天花粉　　防風(各半錢/)
　　腦子(少許/)
　右為末摻耳立止
久聾方
　　萆麻子(二十一箇/去油用)　　　遠志(去心/)　乳香
　　磁石(煅如前/各一錢)皂角(煨取肉/半錠)生地龍(甲者/二條)全蝎(一箇/焙)
　右為末入蠟搗圓柱入耳
又方甘遂半寸綿裹挿放兩耳中却将甘草口中嚼自
　然通聽極效
耳聰方右用白鹽炒熱重帛包熨
又方右以杏仁炒焦研細用綿裹塞耳
驢膏治積年耳聾
　以驢生脂和生薑搗綿裹塞耳妙不可言
　有人耳痒一日一作可畏直挑剔出血稍愈此乃腎
　臓虚致浮毒上攻未易以常法治也宜服透冰丹勿
　飲酒啖濕麪蔬菜雞猪之屬能盡一月為佳不戒無
　效(方見風科熱證類/)
立效散治聤耳底耳有膿不止
　　真陳皮(燈上燒黒/一錢為末)　　麝香(少許/别研)
　右和勻每用少許以綿蘸耳内膿淨却上藥
麝香散治聤耳底耳耳内膿出
　　桑螵蛸(一箇慢火灸/八分熟存性)　麝香(一字/别研)
　右為末研令勻每用半字摻耳内如有膿先用綿撚
　紙以藥摻之一法用染坯枯礬等分為末以葦管吹
　入耳中即愈或入麝尤佳
治耳内痛方以鱔魚血滴數㸃入耳内便愈
百蟲入耳用麻油灌之即出
耳中出血以龍骨末吹入即止
蒼蠅入耳最害人速
　皂角子蟲研爛用生鱔血調灌入耳中
通耳法治耳聾無所聞
　　緊磁石(一塊如豆/大研細)　　穿山甲(一大片燒/存性為末)
　右用新綿裹了塞所患耳内口中銜一片生鐵以綫
　繫住覺耳内如風雨聲即愈
透耳筒治耳聾治抽腎氣虛耳中如風水聲或如鐘鼓
　聲
　　椒目　　　巴豆　　　菖蒲　　松脂
　右各半錢為末更以蠟攤金薄候冷捲作筒子塞耳
　内一日一易神效
惡蟲入耳
　桃葉挼細塞耳自出　或以藍青研汁滴入耳
　又葱涕灌耳中蟲即出亦治耳聾
　又香油稻稈灰汁
　又以川椒為末法醋浸一宿滴耳桃葉為枕蟲自鼻
　出
蟻入耳猪精肉一指許炙令香置耳孔邉即出
蜈蚣入耳
　生薑取汁灌耳中自出　或以韭汁灌耳中即自出
治耳中有物不可出
　右以麻繩剪令頭散傅好膠著耳中使其物粘之徐
　徐引出效用弓弦尤妙水入耳薄荷汁㸃經驗
　　　鼻病
茶調散治傷風鼻塞聲重兼治肺熱涕濁(方見頭痛類/)
辛夷散治肺虚風塞濕熱之氣加之鼻内壅塞涕出不
已或氣息不通或不聞香臭
　　辛夷仁　　細辛(洗去/土葉)　藁本(去蘆/)　升麻
　　川芎　　　木通(去節/)　防風(去蘆/)　羌活
　　甘草(灸/)　　白芷(各等分/)蒼耳子
　右為末每服二錢食後茶清調服熱者茶調散合和
　服
川椒散治流涕
　　大紅開口川椒(微炒/出汗)　　訶子(煨取肉/)川白薑(生者/)
　　辣桂　　　川芎　　　細辛　　　淨白术(等分/)
　右為末毎服二錢温酒調下
南星飲治風邪入腦宿冷不消鼻内結硬物窒塞腦氣
不宣遂流髓涕
　上等天白南星切成片用沸湯盪兩次焙乾每服二
　錢用棗七枚甘草少許煎食後服三四服後其硬物
　自出腦氣流轉髓涕自收仍以大蒜蓽撥末杵作餅
　用紗襯灸熱貼𩕄前熨斗火熨透或香附末及蓽撥
　末入鼻中
細辛膏治鼻塞腦冷清涕出不已
　　細辛　　　川椒　　　乾薑　　　川芎
　　呉茱萸　　附子(去皮臍/各三分)皂角(屑兩/半)　桂心(一兩/)
　　猪脂(六兩/)
　右煎猪脂成油先一宿以苦酒浸前八味取入油煎
　附子黄色止以綿蘸塞鼻孔
治久患鼻膿極臭者
　右以百草霜末冷水調服
芎藭散治鼻中涕清出腦冷所致
　　通草　　　辛夷仁(各半/兩)北細辛(去苗/)甘遂
　　桂心　　　芎藭　　附子(各半兩/)
　右為末蜜圓綿裹納鼻中蜜封塞勿令氣泄圓如大
　麻子漸稍加大微覺小痛搗薑為圓即愈此方治腦
　冷所致然此疾亦有腦熱者亦有肺寒者素問云膽
　移熱於腦則辛頞鼻淵又曰腦滲為涕肺之液為涕
　當審治之
神效方治腦漏
　　天麻　　　甘松　　　草烏(煨/)　　白芷
　　白附子(煨去/皮)川烏(湯泡/)　薄荷　　　細辛
　　川芎　　　蒼朮(炒/)　　甘草　　　防風(各五/錢)
　　全蝎(三錢/)　雄黄(二錢/)
　右共為細末用寒食麵打糊圓菉豆大毎服三十圓
　食後細嚼葱湯送下
竒方治鼻淵
　右用老刀豆文火焙乾為末毎服三錢酒下重者不
　過三服即愈
又方治同上
　　辛夷(五錢/)　蒼耳仁(二錢/五分)白芷(一兩/)　薄荷(五分/)
　右為末毎服二錢水調下
又方治赤鼻方
　　硫黄(豆腐水煮三/次淨取二錢)　　　輕粉　　　白芷
　　陀僧(金色各/一錢)白礬(五分/)
　右共為細末以津唾搽之晩搽日洗去
秘方治鼻中息肉
　右用藕節有毛處一節燒灰存性為細末吹患處
又方治鼻中流黄水不止
　右用絲𤓰近根三五寸燒灰存性酒調服
又方治赤鼻
　　生硫黄(一錢/)輕粉(一錢/)　杏仁(二七个/去皮)
　右為末生餅藥調臨卧時塗早則洗去
白圎散治肺風酒􁷚等疾
　　生硫黄　　乳香　　生白礬
　右同研如粉每用手微爪動患處以藥擦之月日必
　愈
梔子仁圎治肺熱病發赤㿔即酒􁷚
　右以老山梔子仁為末鎔黄蠟等分圓如彈子大空
　心茶清嚼下忌酒炙一半月立效
治酒􁷚白鹽常擦為妙
齆鼻細辛散治鼻齆不聞香臭
　　瓜蒂　　　北細辛
　右等分為末綿裹如豆大塞鼻中
通草膏治鼻塞清涕腦冷所致
　　通草　　　辛夷　　　細辛　　甘遂
　　桂心　　　川芎　　　附子
　右等分為末煉蜜圓綿裹納鼻中宻封閉勿令氣泄
　圓如麻子大稍加微覺搗薑汁為圎即愈
雄黄散治鼻齆
　　雄黄(半錢/)　瓜蒂(二箇/)　緑礬(一錢/)　麝(少許/)
　右為末搐些子入鼻亦治息肉
鼻瘡甘露飲黄連阿膠圎
又方敷藥
　右用杏仁研乳汁傅之　或以烏牛耳垢傅　或黄
　栢苦參檳榔為末以猪脂研傅　或青黛槐花杏仁
　研傅
瓜丁散治齆鼻有息肉不聞香臭此藥傅之即化黄水
㸃滴至盡不三四日遂愈不復作
　　瓜丁(即瓜/蒂也)　細辛
　右等分為末以綿裹如豆許塞鼻中須臾即通鼻中
　息肉俗謂之鼻痔無不效
消鼻痔方
　　瓜蒂　　　甘遂(各二錢/)白礬(枯/)　　螺青
　　草烏尖(各二分半/)
　右為末麻油搜令硬不可爛旋圎如鼻孔大用藥入
　鼻内令達痔肉上其痔化為水肉皆爛下每日一次
　甚妙
灸法𩕄㑹在鼻心直上入髮際二寸再容豆是穴灸七
　壮又灸通天在𩕄㑹上一寸兩傍各一寸灸七壮左
　臭灸左右臭灸右俱臭俱灸曽用此法灸數人皆於
　鼻中去臭積一塊如朽骨臭不可言去此全愈
凡鼻頭微白者亡血也赤者血熱也酒客多有之若時
　行衂血不宜斷之或出至一二升不已即以龍骨為
　末吹入凡九竅出血皆用此法甚良
　　　腋氣
蜘蛛散治胡臭熏人不可嚮邇者
　　大蜘蛛(一箇以黄泥入少赤石脂搗細入鹽少許杵/煉為一窠蜘蛛在内以火近燒通紅冷剖開)
　右一味為末臨卧入輕粉一字用酸醋調成膏傅腋
　下明早登厠必㵼下黒汁臭穢不可聞於遠僻處棄
　埋之免染人神良
六物散治漏腋腋下手掌足心隂下股裏常如汗濕汚
衣
　　乾枸把根　乾薔薇根　甘草(各二兩/)胡粉
　　商陸根　　滑石(各一兩/)
　右為末以苦酒少許和塗當微汗出易衣更塗之不
　過三著便愈或一嵗復發又塗之
　　　中毒
石刻方治蠱毒無論年代近遠但煮一鴨卵挿銀釵於
内併噙之約一食頃取視釵卵俱黒即中毒也
　　五倍子(二兩/)硫黄末(一錢/)甘草(三寸半/生半灸)丁香
　　木香　　　麝香　　輕粉(各少許/)糯米(二十粒/)
　右用水十分於瓶内煎取七分候藥面生皺皮為熟
　絹濾去滓通口服病人平正仰卧令頭髙覺腹中有
　物衝心者三即不得動若出以盆桶盛之如鰇魚之
　類乃是惡物吐罷飲茶一盞㵼亦無妨旋煮白粥補
　忌生冷油膩鮓醤十日後服解毒圎三五圎經旬復
解毒圎治誤食毒草并百物毒救人於必死
　　板籃根(四兩乾者/淨洗日乾)　　　貫衆(一兩剉/去土)青黛(研/)
　　甘草(生各一兩/)
　右為末煉蜜圎如梧子大以青黛别為衣如稍覺精
　神恍惚惡心即是誤中諸毒急取藥十五圎爛嚼用
　新水送下即解或用水浸炊餅為圎尤妙如常服可
　三五圎大能解暑
泉僧方治金蠶蠱毒纔覺中毒先吮白礬味甘而不澁
次嚼黒豆不腥者是也
　右以石榴根皮煎汁飲之即吐出活蟲無不愈者
礬灰散治中諸物毒
　　晉礬　　　建茶(各等分/)
　右為末毎服三錢汲新水調下得吐即效未吐再服
保靈丹治蠱毒諸毒一切藥毒神效
　　朱砂(淨細研/一兩)大山豆根(半/兩)雄黄　　黄丹
　　麝香　　　黄藥子　　續隨子(生杵末半/各二錢)
　　川巴豆(肥者取肉不/去油二錢半)　　斑蝥(二錢半足/去頭翅)
　　糯米(半炒/半生)　赤蜈蚣(二條一灸/一生)
　右各修治入乳鉢研和於端午重陽臘日修合不令
　雞犬婦人見用糯米稀糊圎如龍眼核大隂乾磁合
　收每一圎好茶清吞下不得嚼破須臾病人自覺心
　頭如拽斷皮條聲将次毒物下或自口出或大便出
　嫩則是血老則成鱉或蜣蜋諸雜帶命之物藥圎凝
　血並下以水洗淨收可救三人如中毒口噤即挑開
　下藥或蛇蝎兩汗諸毒以好醋磨傅患處立解服藥
　已效如知毒害之家不必研究若訴之其毒再發不
　救瘥後更忌酒肉毒食一月惟軟飯可也或急用但
　擇吉日精潔修合
萬病解毒圎治蠱毒挑生毒藥毒草毒
　　文蛤(即五倍/子兩半)山茨菰(即金燈花根/一兩洗焙)　　麝香(二錢/)
　　大山豆根　續隨子(取仁去油留/性各半兩)　　糯米
　　朱砂　　　雄黄(各二/錢)　紅牙大㦸(洗兩/二)
　右先以五味藥入木臼搗羅為末次研麝續隨子朱
　砂雄黄夹和糯米糊圎分作三十五圎端午七夕及
　冬至日淨室修合毎服一圎生薑蜜水磨下井水浸
　研傅所患處解毒收瘡救病神妙朱砂雄黄乃攻五
　毒第一
青黛雄黄散凡始覺中毒及蛇蟲咬癰疽纔作服此則
　毒氣不聚
　　上好青黛　　　　　　雄黄(等分/)
　右為末新汲水調下二錢
辰砂圎治蠱毒従酒食中著者端午日合
　　辰砂(另研/)　雄黄(别研/水飛)　赤脚蜈蚣　續随子(各一/兩)
　　麝香(一分/)
　右為末糯米飲圎如雞頭大若覺中毒即以酒下一
　圎蛇蝎所螫醋磨塗之
單方
　　蠶退紙(不拘多少以麻/油紙撚炒存性)
　右為末新水調一錢頻服諸中毒面青脈絶昏迷如
　醉口噤吐血服之即蘇
甘薺湯治蠱毒多因假毒藥以投之知時宜煮大豆甘
草薺苨汁飲之通治諸藥毒
國老飲治蠱毒
　　白礬末　　甘草末
　右等分清水調下或吐黒涎一兩椀或瀉亦驗
解諸毒殺腹内毒蟲
　右用藍青葉多研水調服
又方解諸毒
　右以黄連甘草節濃煎服效
獨勝散解藥毒蠱毒蟲蛇諸毒
　　大甘草節(以真麻油浸年/嵗愈多愈妙)
　右取甘草嚼或以水煎服神效
挑生毒升麻湯治肋下忽腫起如生癰癤状頃刻間大
如碗此即中挑生毒也俟五更以菉豆細嚼試若香甜
則是
　　川升麻(為細末/)
　右取冷熟水調二大錢連服之若洞泄出如葱數莖
　根鬚皆具腫即消縮宜煎平胃散調補兼進白粥
又方治魚肉瓜果湯茶皆可挑生初中毒覺胸腹稍痛
明日漸加攪刺滿十日則物生能動騰上胸痛沈下則
腹痛積以瘦悴此候也
　其法在上膈則取之用熱茶一甌投膽礬半錢於中
　候礬化盡通口呷服良久以雞翎探喉即吐出毒物
　在下膈即㵼之以米飲下鬱金末二錢毒即㵼下乃
　擇人參白水各半兩碾末同無灰酒半升納瓶内慢
　火熬半日許度酒熟取温温服之日一盞五日乃止
　在便飲食
竒方治一切毒
　白扁豆曬為末新汲水下二三錢䪺服得利則安
解砒毒方
　右用菉豆半升細擂去滓以新汲水調通口服
　或用真靛花二錢分作二服以井花水濃調服　紫
　河車研水調服　黒鉛井水磨下　濃研青藍汁磨
　甘草節同服　生麻油一盞飲之不能飲灌之立見
　起死　此毒於肉飯中得之則易治飲酒中得之則
　酒氣散歸百脈難治若在胷膈作楚則用稀涎散吐
　之若在腹中作楚急服雄黄圎㵼之徐服參苓白术
　散無恙矣仍忌雞鵝肉數日
又方用早禾稈燒灰新汲水淋汁絹巾濾過冷服一椀
　毒從下利即安
又方用旋刺下羊血鷄鴨血熱服兼解鼠莽毒及丹藥
　毒
又方藍飲子解砒毒及巴豆毒用藍根沙糖二味相和
　擂水服之或更入薄荷汁尤妙
又方
　　白扁豆　　青黛　　甘草(各等分/)巴豆(一邉去/殻)
　右為末以沙糖一大塊水化開調一盞飲之毒隨利
　之却服五苓散之類
觧射罔毒以生藍汁大小豆汁服效
解巴豆毒寒水石磨水服效　黄連汁菖蒲屑汁亦效
觧天雄附子烏頭毒防風棗肉濃煎湯服
解丹毒地漿服最妙
解一切􁒓毒掘新地窟取真黄土以冷水於内攪之令
　濁澄少頃取飲之可解亦拾楓木􁒓食之令人笑不
　止
又方用芫花生為末毎一錢汲新水下以利為准菌之
　毒者盖因蛇蟲毒氣熏蒸所致
又解諸毒用玉簪花根擂水服
中諸藥毒用甘草黒豆淡竹葉等分剉散水一椀濃煎
　服
解鼠莽毒用金線蟲草根磨水服之即愈或用烏桕根
　擂水亦好
又方用枯過明礬同極等好茶末少許新汲冷水調服
　累有效驗
又方用大黒豆煮汁服之如欲試其驗先刈鼠莽苗葉
　以豆汁澆其根従此敗爛不復生矣
治猘犬傷或經久復發無藥可療者用之極驗
　　雄黄(色黄而明者/五錢)　　麝香(五分/)
　右各研和勻用酒調二錢服如不肯服者則撚其鼻
　而灌之服藥後必使得腫切勿驚起任其自醒候利
　下惡物再進前藥即見效矣終身禁食犬肉蠶蛹此
　毒再發則不可救
又方用斑蝥大者二十一隻去頭足翅以糯米一勺先
　将斑蝥七隻入米内於微火上炒不令米赤去此斑
　蝥别入七隻再於前米内炒令斑蝥色變復去之又
　别入七隻如前法炒米出青煙為度去斑蝥不用以
　米研為粉用冷水入清油少許空心調服頃又再進
　一服以小便利下惡毒為度如不利再進一服利後
　或腹肚疼痛急用冷水調青靛服之以解其毒否則
　有傷或煎黄連水亦可不宜便食熱物
蜈蚣毒用清油燈心㸃燈以傷處於煙上熏之其痛即
　止或用雞糞塗之　嚼呉茱萸擦之立效
又方蜘蛛一枚安置於傷處飲出毒氣用冷水一椀在
　傍如蜘蛛死即投水中救活痛未止再換蜘蛛痛止
　為度
蜂蠆毒用野芋葉擦之如不便急以手就頭爬垢膩傅
　之或用鹽擦
斑蝥毒澤蘭葉挼汁飲之乾者為末白湯調下
鱔鱉蝦蟆毒生豉一大合新汲水半椀浸令豉水濃䪺
　服之即瘥此三物令人小便秘臍下蔽痛有至死者
河豚魚毒一時困怠急以清油多灌之使毒物盡吐出
　為愈白礬為末湯調服河豚能殺人服此毒自消
蛇傷毒貝母為末酒調令患者盡量飲之䪺久酒自傷
　處為水流出候水盡却以藥滓傅瘡上若所傷至垂
　死但有少氣服此即活
又方惡蛇咬傷傾仆不可療者香白芷為末麥門冬去
　心濃煎湯調下頃刻咬處出黄水盡腫消皮合仍用
　此藥滓塗傷處
又方治毒蛇所傷北細辛川白芷各五錢雄黄二錢為
　末又另研麝香少許毎服二錢温酒調下
又方五靈脂一兩雄黄半兩為末酒調二錢服仍塗傷
　處
又方冷水洗後用茱萸二合水一椀研取汁服以滓傅
虎傷生葛汁服兼洗傷處白礬為末納瘡口中痛止立
　效
蜘蛛咬嚼薤白傅雄黄亦可遍身腫服藍汁
狗咬杏仁研細先以葱湯洗然後以此塗傷處
又方萆麻子五十粒去殻井水研成膏先以鹽水洗咬
　處次以此膏敷貼或用虎膏及虎骨末傅
狗咬涎文瘡令人昏悶浸椒水調莽草末塗之
又方白礬為末摻瘡内裹之亦效
馬咬鞭梢燒灰塗之獨顆栗子燒灰貼亦妙
蚯蚓咬或於地上坐卧不覺咬腎隂腫鹽湯温洗數次
　效
猫咬薄荷汁塗之
蠶咬苧汁塗之
鼠咬猫毛燒灰麝香少許津唾調傳
壁虱蜈蚣萍曬乾燒煙薫之則去青鹽水遍洒床席上
　即絶
壁鏡咬毒人必死燒桑柴灰用水煎三四沸濾汁調白
　礬末塗瘡口兼治蛇毒或醋磨雄黄塗之
蝎螫痛不可忍白礬半夏等分為末釅醋調貼痛止毒
　出
八脚蟲傷方其蟲隱於壁間以口水射人徧體生瘡如
　湯火傷用烏雞翎燒炙雞子白調塗效
灸法凡猘犬所嚙未盡其惡血毒者灸上一百壮巴後
　灸每日一壮若不血出刺出其血百日灸乃止禁飲
　酒及猪犬肉蛇傷亦灸傷處
　　　諸蟲
烏梅圎治蚘厥令病者静而復煩臓寒蚘上入膈故煩
須臾復上得食而嘔又煩者蚘聞食臭出其人自吐
　　烏梅(去核/十箇)　當歸　　川椒(去目汗/)細辛
　　附子(炮去/皮臍)　桂心　　人參　　　黄蘗(各六分/)
　　乾薑(炮兩/一)　黄連(一兩/三錢)
　右為末以苦酒漬烏梅一宿去核蒸之五斗米下熟
　搗成泥和藥相得納臼中與蜜杵一二百下圎如梧
　子大食前飲服十圎稍加至二十圓
集效圎治因臓腑虛弱或多食甘肥致蚘蟲動作心腹
絞痛發則腫聚往来上下痛有休止腹中煩熱口吐涎
沫是蚘咬宜服此藥若積年不瘥服之亦愈又治下部
有蟲生痔痒痛
　　木香　　　鶴虱(炒/)　　檳榔　　　訶子(煨核/去)
　　蕪荑(炒餅/)　附子(炮去/皮臍)　乾薑(炒各七/錢半)大黄(剉炒半/一兩)
　右為末蜜圎梧桐子大每服三十圎食前橘皮湯下
　婦人醋湯下
什蟲散
　　雷丸(二箇/)　雞心檳榔(二/箇)鶴虱(一錢/)　史君子(七箇/去殻)
　右為末入輕粉少許分作兩服當晚用豬精肉一兩
　切成片以皂角漿浸一宿至五更微火炙熟又用些
　清油拭肉候温取一服藥末摻於肉上略烘過空腹
　食之至巳刻蟲自下乃飲食
貫衆酒取寸白諸蟲五更嚼肉一片莫吞俟蟲尋肉其
　頭向上却吐出肉嚼史君子三箇并輕粉一字少頃
　以當晚所煎貫衆酒吞解毒雄黄圎七粒即㵼下皆
　蟲也
下寸白蟲東邉石榴根煎湯調檳榔末服之即下先将
　猪肉一塊含在口中嚥津下勿食之須臾去肉
　　　救急
救自縊法凡自縊髙懸者徐徐抱住解繩不得截斷上
　下安被卧又以一人脚踏其兩肩手挽其髪常令弦
　急勿使緩縦一人以手據按胸上數摩動之一人摩
　将臂肘屈伸之若已强直但漸屈之并按其腹如此
　一時頃雖得氣従口出呼吸眼開仍引按不住須臾
　以少桂湯及粥清灌令喉潤漸漸能嚥乃止更令兩
　人以管吹其兩耳此法最好無不活者自旦至暮雖
　冷亦可救暮至旦隂氣盛為難
救溺水急解去死人衣帶灸臍中即活令兩人以筆管
　吹其耳中
又法凡人溺水者救上岸即将牛一頭却令溺水之人
　将肚横覆在牛背上兩邉用人扶䇿徐徐牽牛而行
　以出腹内之水如醒即以蘇合香圎之類或老薑擦
　牙
又方雖溺死一宿尚可救搗皂角以綿裹納下部須臾
　出水即活又将醋半盞灌鼻中
又法以屈死人兩脚著生人背上以死人背貼生人背
　擔走吐水即活
又熬熱沙或炒熱灰将溺者埋於其中従頭至脚水出
　七孔即活
又以酒壜一个以紙錢一把燒放壜中急以壜口覆溺
　水人面上或臍上冷則再燒紙錢於壜内覆面上去
　水即活數方皆效奈人不諳曉多以為氣絶而不與
　救療可憐也其便而用之
救凍死四肢强直口噤只有微氣者用大釜炒灰令暖
　以囊盛熨心上冷即換之候目開以温酒及清粥稍
　與之若不先温其心便将火灸冷氣與火爭必死
又法用氊或藁薦裹之以案繫定放平穩處令兩人對
　面輕輕滚轉往来如捲氊法四肢温和即活
救魘死不得著燈火照亦不得近前急喚多殺人但痛
　咬其足跟大母指甲邉并多唾其面即活如不醒者
　移動處些子徐喚之若元有燈即得如無燈切不可
　用燈照又用筆管吹兩耳或以皂角末吹兩鼻内或
　以鹽湯灌之或搗韭汁半盞灌鼻中冬月掘根研汁
　用
灸法救魘寐一切卒死及諸暴絶證用藥或不效急搯
　人中穴及兩脚大母指内離甲一薤葉許各灸三五
　壮即活臍中灸百壮亦效
破棺散治魘寐卒死及為牆壁竹木所壓水溺金瘡卒
到悶絶産婦惡血衝心諸暴絶證
　　半夏(湯洗七次去渣不拘多少/)
　右為末每一大豆許吹入鼻中即活但心頭温者一
　日可活皂角末亦效
又方用葱黄心或韭黄男左女右鼻中刺入深四五寸
　令目中出血即活
又方視上唇裏有如黍米粒以針挑破
單方治胸脇腹内絞急切痛如鬼擊之状不可按摩或
　吐血口中衂血用熟艾如拳大水五盞煮三盞頻服
又方鹽一盞水二盞和服以冷水噀之吐即瘥
又方蓬莪术酒研服一盞
備急散治卒中惡風氣忤迷絶不知人用乾薑大黄各
　一兩巴豆仁十五粒各研細以水三合灌服
雄朱散或到客舎官馹及乆無人居冷房睡中為鬼物
所魘但聞其人吃吃作聲便令人呌喚如不醒不急救
則死
　　牛黄　　　雄黄(各一錢/)大朱砂(半錢/)
　右為末每排一錢床下燒一錢用酒調灌之
又方桃栁枝取東邉者各三七寸煎湯二盞候温并灌
　服
又方竈心土搥碎為末每服二錢新汲井花水調灌更
　挑半指甲許吹入鼻中
朱犀散治中惡中忤鬼氣其證暮夜或登厠或出郊野
或遊空冷屋室或人所不至之地忽然眼見鬼物鼻口
吸著惡氣驀然倒地四肢厥冷兩手握拳鼻口出清血
性命逡巡須臾不救此證與尸厥同但腹不鳴心脇俱
暖凡此切勿移動即令親眷人人圍繞打鼓燒火或燒
麝香安息香蘓木樟木之類立候其醒方可移歸
　　犀角(半兩鎊/屑研末)生麝香　　大朱砂(各一分/)
　右為末每服二錢新汲井水調灌之
又方雄黄為末每服一錢桃枝葉煎湯調灌下
又方故汗衣須用内衣久遭汙者佳男用女衣女用男
　衣燒灰為末每服二錢百沸湯調下
又方治客忤中惡多於道路在外得之令人心腹絞痛
漲滿氣衝心胷不急治即殺人
　好京墨為末調二錢服或瓦器盛湯用衣襯貼熱湯
　於肚上轉移温湯冷别換
　　　骨鯁
骨鯁入喉以縮砂甘草等分為末以綿裹少許噙之旋
　吐嚥津久之隨痰出
又方以野苧根淨洗搗爛如泥每用龍眼大如被雞骨
　所傷以雞羮化下魚骨則以魚汁化下
又方用金鳯花子嚼爛噙下無子用根亦可口中骨自
　下便用温水灌嗽免損齒雞骨尤效
玉屑無憂散治誤吞骨鯁哽塞不下
　　𤣥參　　　貫衆　　　滑石　　縮砂仁
　　黄連　　　甘草　　　茯苓　　山豆根
　　荆芥穗(各半/兩)寒水石(煅/)　鵬砂(各三錢/)
　右為末每一錢先抄入口以新水嚥下
蜜綿法通治諸鯁用薤白煮令半熟以線繫定手捉線
　少嚼薤白嚥之度薤至鯁處引鯁即出矣一法綿一
　小塊以蜜煮用如前法
又方以朴消研細對入雞蘇圓别圎如彈子大仰卧含
　化不過三四圎自然化之
又方以南鵬砂新汲水滌洗噙化其骨脫然而失
又方以貫衆濃煎一盞半分三服連進片時一咯而骨
　出
神效解毒圎收蔵年深愈見神效
　　青靛花(六兩/)天黄　　　山豆根(各四/兩)朴消(一錢/)
　　黄藥子(二兩/半)白藥(二兩/半)　自然銅(四兩/)貫衆
　　山梔子　　宣連　　　楮實子　　山茨姑(各二/兩半)
　　白滑石(一斤十/二兩)　　　　鉛光石　　芭蕉自然汁
　右為末糯米糊和藥一千杵隂乾不可見日不然析
　去一料可作一千圎却用鉛光石打光　諸般骨鯁
　井水磨下一圎作勢一吞即下　頬腮焮腫咽喉飛
　瘍清油調水磨化　酒毒腸風下血薄荷湯　赤眼
　腫痛井水金蠶蠱毒黄連水　蛇犬蜂螫蜈蚣毒用
　水磨塗傷處　誤吞竹木棘刺井水　諸般惡毒用
　新汲水
魚骨鯁以橄欖食即下無則核搗為末用流水調下
又方獺爪於咽喉下外爬自下
獸骨鯁象牙梳或牙笏等磨水嚥下桑木上蟲屑米醋
　煎灌嗽自下
備急圎療心腹諸卒暴百病中惡客忤心腹脹滿卒痛
如刀所刺氣急口禁
　　乾薑(一兩/炮)　巴豆(去皮油/二兩)　大黄(二兩/)
　右為末煉蜜圎梧桐子大每服三十圎不拘時温水
　下
誤吞蜈蚣以生猪血令病人喫須臾生清油灌口中惡
　心其蜈蚣滚在血中吐出繼與雄黄細研水服愈
誤吞銅物不能化者濃煎縮砂湯服其銅自下又用生
　荸薺研爛服其銅自化細研堅炭為末米飲下於大
　便内㵼下如烏梅状
　　　怪疾　　得效四十六方
項上生瘡如櫻桃大有五色瘡破則項皮斷但逐日飲
　牛乳自消
寒熱不止經日後四肢堅如石以物擊之一似鐘磬聲
　日漸瘦惡用茱萸木香等分煎湯飲即愈
大腸頭出寸餘痛苦直候乾自退落又出名為截腸病
　若腸盡乃不治但初覺截餘可治用芝麻油器盛之
　以臋坐之飲大麻子汁數升愈
口鼻中腥臭水流以椀盛之有鐵色蝦魚如粳米大走
　躍不住以手捉之即化為水此肉壞矣任意饌食雞
　肉愈
腹上麻痺不仁多煮葱白喫之自愈
婦人小便中出大糞名交腸服五苓散效如未盡愈可
　用舊幞頭燒灰酒服之
兩足心凸如腫上面生黒色豆瘡硬如釘子釘了履地
　不得脛骨生碎眼髓流出身發寒顫惟思飲酒此是
　肝腎氣冷熱相吞用炮川烏頭末傅之煎韭子湯服
　效
凡腹脹經久忽㵼數升晝夜不止服藥不驗乃為氣脫
　用益智子煎濃湯服立愈
四肢節脫但有皮連不能舉動名曰筋解用酒浸黄蘆
　三兩經一宿取出焙乾為末每服二錢酒調下服盡
　安
玉莖硬不痿精流無歇時時如針状揑之則脆乃為腎
　滿漏疾韭子破故紙各一兩為末每服三錢水一盞
　煎至六分每日三次飲之愈則住服
咽喉間生肉層層相疊漸漸腫起不痛多日乃有竅子
　臭氣自出遂退飲食用臭橘葉煎湯連服愈
腹中如鐵石臍中水出旋變作蟲行之状繞身匝啄痒
　痛難忍撥掃不盡用濃煎蒼术湯浴之以蒼术末入
　麝香少許水調服痊
眼前常見諸般禽蟲飛走以手捉之則無乃肝膽經為
　疾用酸棗仁羌活𤣥明粉青箱子花各一兩為末每
　服二錢水一大盞煎至七分和滓飲一日三服
大腸蟲出不斷斷之復生行坐不得用鶴虱末水調五
　錢服之自愈
眼睛垂出至鼻如黒角色痛不可忍或時時大便血出
　其名曰肝脹用羌活煎汁服數盞自愈
腹中有物作聲隨人語言用板藍汁一盞分五服服之
　又名應聲蟲當服雷丸自愈
有飲油五升以来方始快意長得喫則安不爾則病此
　是髪入胃被氣血裹了化為蟲也用雄黄半兩為末
　水調服蟲自出如蟲活者置於油中逡巡間連油撥
　之長江
治卧於床四肢不能動只進得食好大言説喫物謂之
　失說物望病治如說食猪肉時便云爾喫猪肉一䪺
　病者聞之即喜遂置肉令病人見臨要却不與喫此
　乃失他物望也當自睡中涎出便愈
手十指節斷壞惟有筋連無節肉蟲出如燈心長數尺
　餘遍身縁毛卷名曰血餘以茯苓胡黄連煎湯飲之
　愈
遍身忽皮底混混如波浪聲痒不可忍抓之血出不能
　解謂之氣奔以人參苦杕青鹽細辛各一兩作一服
　水二椀煎十數沸去滓飲盡便愈
眼白人渾黒見物依舊毛髪直如鐵條雖能飲食不語
　如醉名曰血潰用五靈脂為末二錢酒調下
因著艾灸訖火痂便退落瘡内鮮肉片子飛如蝶形状
　騰空去了痛不可忍是血肉俱熱用大黄朴消各半
　兩為末水調下微利即愈
臨卧渾身虱出約至五升隨至血肉俱壞每宿漸多痒
　痛不可言状惟喫水卧牀晝夜號哭舌尖出血不止
　身齒俱黒唇動鼻開但飲鹽醋湯十數即安
眼赤鼻張大喘渾身出斑毛髪如銅銕乃目中熱毒氣
　結於下焦用白礬滑石各一兩為末作一服水三椀
　煎至半令不住飲候盡乃安
有蟲如蟹走於皮下作聲如小兒啼為筋肉之化雷丸
　雄黄各一兩為末摻在猪肉片上炙熟喫盡自安
手足甲忽然長倒生肉刺如錐痛不可忍喫葵菜自愈
鼻中毛出晝夜可長一二尺漸漸麄圎如繩痛不可忍
　雖痛摘一莖即後更生此因食猪羊血過多遂生用
　乳香硇砂各一兩為末以飯圎梧桐子大空心臨卧
　各一服水下十粒自然退落
面上及徧身生瘡似猫兒眼有光彩無膿血但痛痒不
　常飲食減少冬則更甚名白寒瘡多喫魚雞韮葱自
　愈
脇破腸出臭穢急以香油摸腸用手送入煎人參枸杞
　淋之皮自全矣喫羊腎粥十日即愈
口鼻中氣出盤旋不散凝如黒盖色過十日漸漸至肩
　曽與肉相連堅勝金石鐵無由飲食此多因瘧後得
　之煎澤㵼湯日飲三盞連服五日愈
徧身忽然肉出如錐既痒且痛不能飲食此名血擁若
　不速治潰而膿出以赤皮葱燒灰淋洗喫豉湯數盞
　自安
眉毛摇動目不能視交睫喚之不應但能飲食有經日
　不效者用蒜三兩取汁酒調下即愈
毛竅節次血出若血不出皮脹膨如鼓須臾眼鼻口被
　氣脹合此名脈溢飲生薑水汁各一二盞即安
忽然氣上喘不能語言口中汁流吐逆齒皆摇動氣出
　轉大則悶絶蘓復如是名曰傷寒併熱霍亂用大黄
　人參末各半兩水二盞煎至一盞去滓熱服可安
口内生肉毬臭惡自己惡見有根線長五寸餘如釵股
　吐毬出以飲食了却吞其線以手輕揑痛徹於心困
　不可言用水調生麝香一錢服三日驗
渾身生燎炮如甘棠棃毎箇破出水内有石一片如指
　甲大泡復生抽盡肌膚肉不可治急用荆三稜蓬莪
　术各五兩為末下三服酒調連進愈
頭面發熱有光色他人手近之如火燒人用蒜汁半兩
　汁調下吐如蛇状遂安
人自覺自形作兩人並卧不别真假不語問亦無對乃
　是離魂用辰砂人參茯苓濃煎湯服之真者氣爽假
　者化也
男子自幼喜飲酒至成丁後日飲一二斗不醉片時無
　酒呌呼不絶全不進食日就羸弱令其父用手巾縳
　住其手足不令動摇但扶少立却取生辣酒一壜就
　於其子口邉打開其酒氣衝入口中病者必欲取飲
　堅不可與之須臾口中忽吐物一塊直下壜中即用
　紙封裹壜口用猛火燒滚約酒乾一半却開視之其
　一塊如猪肝様約三兩重週回有小孔如針眼不可
　數計棄之於江飲食復舊雖滴酒不能飲矣
夜間飲水誤吞水蛭入腹經停月餘日必生下小蛭能
　食人肝血腹痛不可忍面目黄瘦全不進食若不早
　治能令人死用田中乾泥一小塊小死魚三四箇将
　猪脂溶攪勻用巴豆十粒去殻膜研爛入泥内為圎
　菉豆大用田中冷水吞下一圎小兒只用三圎至五
　圎須臾大小水蛭一時皆㵼出却以正方四物湯加
　黄耆煎服生血補理(方見婦人科通治類/)
婦人産後忽兩乳伸長細小如腸垂下直過小肚痛不
　可忍危亡須臾名曰乳懸将川芎當歸各二斤半斤
　剉散於瓦石器内用水濃煎不拘時候多少温服餘
　一斤半剉作大塊用香爐慢火逐旋燒煙安在病人
　面前卓子下要煙氣直上不絶令病人低頭伏卓子
　上将口鼻及兩乳常吸煙氣直候用此一料藥盡看
　病證如何或未全安略縮減再用一料如前法煎服
　及燒煙熏吸必安如用此二料已盡雖兩乳略縮上
　而不復舊用冷水磨萆麻子一粒於頭頂心上塗片
　時即洗去則全安矣
婦人臨産服催生藥驚動太早未嘗離經而用力太過
　以致肓膜有傷産後水道中垂出肉線一條約三四
　尺長牽引心腹痛不可忍以手微動之則痛苦欲絶
　先服失笑散數服仍用老薑三斤淨洗不去皮於石
　鉢臼内研爛用清油二斤拌勻入鍋内炒熟以油乾
　焦為度先用熟絹一段約五尺長摺作結方令穩重
　婦人輕輕盛起肉線使之屈曲作一團納在水道口
　却用絹袋兠裹油薑稍温傳在肉線上熏覺薑漸冷
　又用熨斗火熨熱使之常有薑氣如薑氣已過除去
　又用新者如此熏熨一日一夜其肉線已縮入半再
　用前法越兩日其肉線盡入腹中其病全安却再服
　失笑散芎歸湯補理切不可使肉線斷作兩截則不
　可醫
有人患癆瘵兩年諸藥不效一日無肉味其腹痛不可
　忍又恐傳染移在空房候其自終經停三日病者腹
　痛氣息将絶思憶肉味之急忽有人惠雞子三枚其
　病人俛仰取火低頭取瓦銚煎熟吹火屢燃屢滅鼻
　中如有所碍将熟間忽嚏噴一聲有紅線一條自鼻
　中出牽抽約二尺長趨下瓦銚中病人知是怪物急
　用椀覆煎銚中盡力燒火不住其銚欲裂方住火開
　銚視之乃是小蟲一條頭目皆具已煅死如鐵線様
　即以示其家人後棄之於江其病即安
居民迯避石室中賊以煙火熏之欲死迷悶中摸索得
　一束蘿蔔嚼汁下咽而甦又炭煙熏人往往致死含
　蘿蔔一片著口中煙氣不能毒人或預曝乾為末備
　用亦可或新水擂爛乾蘿蔔飲之亦可
自行被攧穿斷舌心血出不止以米醋用雞翎刷所斷
　處其血即止仍用真蒲黄杏仁去皮尖鵬沙少許研
　為細末煉蜜調藥稀稠得所噙化而安
身上及頭面肉上浮腫如蛇状者用雨滴堦磚上苔痕
　一錢水化開塗蛇頭立消
　
　世醫得效方卷十
欽定四庫全書
　世醫得效方卷十一
　　　　　　　　　　　　元　危亦林　撰
　　小方科
　　　活㓜論
嘗謂木有根荄水則有源根荄盛則枝葉暢茂源深則
其流必長小兒稟父母元氣而生成元氣盛則肌膚充
實驚疳積熱無由而生風寒暑濕略病即愈元氣虚則
體質怯弱諸證易生所患輕則藥能調治所患重則可
治者鮮故試晬之後或不能言或不能行或手拳不展
髮不生斯猶可治甚則初生之時臍風撮口弔腸等證
鎖肚重舌無聲舌焦徧體青黒如此證狀非急療則百
無一活若其餘諸病不一治之之道當觀形察色聽聲
切脉觀形則先觀其眼若兩眼無精光黒精無運轉目
睫無鋒芒如魚眼猫眼者不治或神藏於内而外若昏
困神氣不脱則豈無再活之理察色者若面目俱青眼
睛竄視此為驚邪入肝面紅眼赤惕惕夜啼則驚邪入
心面青惡呌嚙奶咬牙乃驚邪入腎面色淡白喘息氣
乏則驚邪入肺面黄嘔吐不食虛汗多睡乃驚邪入脾
皆隨其狀而治之若夫聽聲則睡中驚啼聲浮者易治
聲沈不響者難痊或聲如鴉中彈者不治至於切脉虚
則細而遲實則洪而數次當㸔紋候男左女右手辨之
從虎口内至第一節是風闗第二節是氣闗第三節是
命闗第一節赤紋乃飛禽内外人驚赤紋微乃火驚黒
則水驚兼打撲驚青色乃天雷四足驚内隱青紋微屈
則是急風疾紋彎乃停食候第二節氣闗紫色紋是驚
疳青色紋乃疳𫝊肝經白則疳𫝊肺經若黄色乃𫝊脾
經黒色難安第三節命闗青黒紋現三闗通度斜歸指
甲則不治至於驚疳積熱四證驚者虚惕怔忪氣怯神
散痰涎來去其瀉必青積漸生風其證有冷熱虚實冷
則燥之虚則温之實則利之熱則凉之是為活法急驚
之候通闗截風定搐去痰其熱尚作則當下之一泄已
後又急湏和胃鎮心不可過用寒涼等劑其或口中出
血兩足擺跳腹肚搐動摸體尋衣神昏氣促噴藥不下
通闗不嚏心中痛絶忽大呌者難愈慢驚之候宜於生
胃氣藥和以截風定搐不可太燥其或四肢厥冷吐瀉
加𠻳面黯唇慘胃痛鴉聲口生白瘡髮直搖頭喘急涎
鳴口眼手足一邉牽引者難愈慢脾十救一二祇當生
胃回陽如太衝脉在則取百㑹穴多灸之若身冷粘汗
直卧如尸喘𠻳頭軟大小便不禁虚痰上攻呼吸氣粗
脉來浮數是謂陰盛彊陽錯認陽氣已復直與峻藥下
痰痰隨氣下人以醫殺咎之此則覆燈將絶之證雖不
藥亦無生意矣又有喉中痰涎聲如拽鋸一兩日間閉
目不開此為虚痰飽養其氣凌遽下痰亦不可保蘇合
香白圓子輩姑與之(男子婦人有此證亦當守此/二藥以上驚風本證各見後)痓病
發癎天瘹亦風之種類舉身僵仆有汗不惡寒手足冷
口噤為柔痓無汗惡寒身反張咬齒為剛痓得之未易
施治諸癎八證馬癎張口搖頭馬鳴反折羊癎喜揚吐
舌犬癎手屈兩足拳攣雞癎搖頭反折(並屬/陽)猪癎口吐
涎沫振目視人牛癎目視腹脹鳥癎唇口撮聚手足俱
搖蛇癎身軟頭舉吐舌視人(並屬/陰)治法湏辨其冷熱順
氣平血豁痰除風其或目睛不轉口噤無聲唇面青黒
肚脹不乳身熱下血厥逆吐痢汗出壯熱不止體軟不
睡眼生白障不治之候天瘹者壯熱翻眼手足搐掣如
魚之上釣皆由乳母過飡熱毒遄復乳兒兼挾風邪所
致但當解利風熱則應手而愈驚風諸證有不可治者
總而論之項筋無力魚口氣粗嚙齒咬人瀉下如瘀血
手足搐搦不停目似開不開身軟口噤不食木舌乾澁
反張脊强𩕄陷不動啼不作聲冷汗如雨慢脾灸不醒
視物不轉睛眼上赤脉雖盧扁復生亦無如之何若疳
候兒童二十嵗已下為疳二十嵗以上為癆癆與疳皆
氣血虚憊臟腑受傷故有肝心脾肺腎五疳外有蛔疳
脊疳腦疳乾疳疳渴疳瀉疳痢腫脹疳勞無辜疳丁奚
哺露治之各有方其病多因乳哺失常腸胃停滯或妄
服吐下藥津液内竭而得之故其為候頭皮光急毛髮
焦稀顋縮鼻乾口淡唇白兩眼昏爛揉鼻撏眉脊聳體
黄鬬甲咬牙焦渴自汗漩白瀉酸肚脹腸鳴癖結潮熱
或身多瘡疥酷嗜𤓰果鹹酸炭米泥土多飲水者皆其
證也惟腎疳害人最速者葢腎虚受邪熱疳氣奔上焦
故以走馬為喻初作口氣次第齒黒盛則齦爛熱血迸
出甚則齒脱宜急治之縱得全活齒不復生其餘諸疳
如或飲水不已滑泄不休舌上黯黒目睛青筋眼角黒
氣小便如乳牙黒骨枯脱肛欬逆氣促身上粟生斑黒
唇白腹髙人中平滿抱著手足垂嚲無力襯著脚心全
不知疼身體變冷為五絶豈有瘳乎積者面目浮黄膊
朘脹痛覆睡多困酷啼不食或大腸秘澁小便如油或
便利無禁糞白酸穢此皆其證也其或面黒瀉黒肚脹
泄下不止氣粗手心有瘡痩弱柔軟亦莫能療熱之為
病有實有虚實者兩臉深紅唇口紅紫燥渴焦煩大小
便難啼呌無時時發極熱虚者面色青白恍惚微潮口
中清冷泄瀉虚汗或乍冷乍温上壅下利水榖不分乃
冷熱不調外有十證熱者潮熱如瘧風熱不减乳食積
熱多吐傷寒脚手冷耳鼻脚梢手指尖冷乃麻疹之證
唇汗口珠乃變蒸候也多瀉多渴疳之為熱面青脉大
驚熱的矣脾痛啼聲不息癉毒瞭然目閉面如丹胎中
全不受熱諸吐乳食化面色黒隨食隨吐通身冷則為
不治諸瀉日久不宜𦂳澁之藥卒止先湏調氣和中若
洞瀉不止乳食不進無有愈期汗多舌出唇紅眼閉搖
頭氣粗兩脇動口生血瘡吐瀉得之名曰胃爛夭亡轉
盼至於八痢則有魚口噤口五色脱肛臟毒脾毒冷積
疳痢無非便下膿血裏急外重臍腹急痛日夜無度治
之當何如湏究其因先以去積寛腸通氣之劑續為之
斷下鮮有不愈其或所下如魚腸血水壯熱煩渴不食
自汗小便不利未知有瘳瘡疹一證乃表虚裏實其根
於臟腑所患重麻疹表實裏虛其根於皮膚所患輕不
治亦自愈至若痘疹多因時令不正氣候𫝊染加之外
感風寒内積邪熱而得大抵與傷寒相類發熱煩燥臉
赤唇紅身痛頭疼耳鼻脚梢手中指俱冷噴嚏呵欠喘
𠻳痰涎或乍寒乍熱疑似之間當視其耳後有紅脉赤
縷及見心胸間細㸃如粟起為真首尾不可汗下宜温
凉之劑解毒和中安表大要如庖人作竈炊様務得鬆
耳其或熱極生風或發驚搐但當清心散風切不可投
冷驚之藥及灼艾葢灸則火助熱熾投冷驚藥則毒氣
内伏反為大害仍忌諸般臭穢煎炒油煙父母行房梳
頭等觸犯未發而觸則毒氣入心悶亂而死已發而觸
則瘡痛如割以至黒爛切宜禁戒仍燒帶諸香及打醋
炭噴葫荽酒於徧房以辟穢濁之氣却不可以田舍兒
不忌無恙為常法病此者多不服藥豈知未發已發則
合解散正發則合活氣血若依此非惟出疎亦易乾斂
且免後慮若不依此則邪盛瘡宻収亦費力餘毒為患
致生癰疽疥癆赤眼咽喉口瘡之疾至於善惡之證猶
當細認如善證則乳食如常大便或一日一次或兩日
一次通者祇湏用和不冷不熱之藥自保取平全如惡
證則春夏屬陽為順秋冬為逆冬月寒腎水得時多歸
於腎或先如瘧後發渴其瘡色如黯血此腎證也不治
春膿疱為金尅木夏黒陷為水尅火秋斑子為火尅金
冬疹子為土尅水並逆鼻有黒氣或舌黒瘡已出而譫
語燥渴小便澁泄瀉不入食瘡成餅撘黯慘不發其聲
焦啞兩眼閉而黒睛矇昧面腫鼻陷目閉頻嚙齒頭面
腫大瘡盡􁗒破或臭不可近或脚冷至膝瘡小黒而焦
風攻頥頷唇項腫硬胸髙而突以上證狀均不可治外
此至於風寒暑濕之感與大人無異治之法特劑量差
少耳雜證則隨方備治吁為醫之道大方脉為難活幼
尤難以其臟腑脆嫩皮骨軟弱血氣未盛經絡如絲脉
息如毫易虚易實易冷易熱兼之口不能言手不能指
疾痛之莫知非觀形察色聴聲切脉究其病源詳其陰
陽表裏虚實而能療之者葢亦寡矣若妄投藥餌即生
他證可不戒之
　　　初生
拭穢法嬰兒在胎口中有惡物纔生不候聲出急用軟
　帛或綿裹手指蘸黄連甘草汁拭口惡汁稍定更以
　蜜少許調朱砂末一字抹入口中鎮心安神解惡物
　之毒一生免瘡豆之患姙婦臨月預辦之
刺泡法小兒纔生下即死用此法可救活急㸔兒口中
　懸癰前腭上有泡以手指摘破用帛揩拭血令浄若
　血入喉即不可治
煖臍法初生氣欲絶不能啼者必是難産或冐寒所致
　急以綿絮包裹抱懐中未可斷臍帶且將胞衣置炭
　火爐中燒之仍作大紙撚蘸清油㸃著於臍帶上徃
　來徧帶燎之葢臍帶連兒臍得火氣由臍入腹更以
　熱醋湯盪洗臍帶湏㬰氣回啼泣如常方可浴洗了
　却斷臍帶
通便法初生大小便不通腹脹欲絶者急令婦人以温
　水潄口了吸咂兒前後心并臍下手足心共七處毎
　一處凡三五次潄口吸咂取紅赤為度湏㬰自通不
　爾無生意有此證遇此法可謂再生
貼𩕄藥治出胎時被風吹鼻塞服藥不退
　右用天南星為末生薑自然汁調或膏貼𩕄上病去
　除之
竒方治初生下遍身無皮但是紅肉宜速以白早米粉
　乾撲候生皮方止
又治生下遍身如魚泡又如水晶破則成水流滲
　右用宻陀僧研絹羅内羅過乾糝仍服蘇合香圓(見/中)
　(氣/類)
又治七日腎縮乃初生受寒所致
　右用硫黄茱茰各半兩為末研大蒜調塗其腹仍以
　蛇床子微火燒熏之
　　　噤風
辰砂膏治眼閉口噤啼聲漸小舌上聚肉如粟米狀吮
乳不得口吐白沫大小便皆通葢由胎中感受熱氣流
毒於心脾故形見於喉舌或為風邪擊搏致之
　　辰砂(三錢/)　硼砂　　　馬牙硝(各一/錢半)𤣥明粉(二/錢)
　　全蝎　　　珍珠末(各一/錢)生麝(一字/)
　右為末好油紙封裹自然成膏毎服一豆粒許用乳
　汁調傅乳頭上吮下金銀薄荷湯下亦可有潮甘草
　湯服
益脾散和胃進乳消痰
　　白茯苓　　人參　　　草果仁　　蘇子(微炒/)
　　木香(濕紙裹熱/火内煨)　　　　甘草　　　陳皮
　　厚朴(去粗皮薑汁炒/)
　右剉散毎服一錢生薑一片紅棗一枚未乳前服合
　滓乳母服
單方治初生七日口噤
　右用牛黄一錢細研以竹瀝調一字灌之更以猪乳
　㸃於口中
　　　臍風
天麻圓治因斷臍後為水濕風冷所乘入於臍流於心
脾遂令肚脹臍腫身體重著四肢柔直日夜多啼不能
吮乳甚則發為風搐此藥利驚下痰凡釣腸鎖肚撮口
皆可用
　　南星(炮錢/二)　白附子(炮/)　牙硝　　　天麻
　　五靈脂　　全蝎(焙一錢/各)輕粉(半錢/)　巴霜(一字/)
　右為末稀糊圓麻子大毎服一圓薄荷薑錢泡湯送
　下若臍邊青黒及爪甲黒者不治
立聖散治同上
　　蜈蚣(一條去糞汁/酒湧)　　　瞿麥(半錢/)　蝎梢(五箇/去毒)
　　直僵蠶(七枚/去絲)
　右為末毎一字吹入鼻啼則可醫仍服薄荷調一字
　服
麝香散
　　赤脚蜈蚣(半條/酒炙)　　　　麝香(少許/)　川烏尖(三/箇)
　　(生/)
　右為末毎服半字金銀器湯調下
治臍腫先用荆芥水洗了葱葉一皮火上炙過地上出
火毒以手指甲刮薄内撘放腫處次日便消用通心飲
小驚圓大驚圓(方見/後)
安臍散治臍中汁出或赤腫臖痛或因水與乳入臍所
致
　右當歸為末傅蝦䗫燒灰白石脂末油髮灰傅皆可
　　　撮口
僵蠶方治面目黄赤氣息喘急啼聲不出葢由胎氣挾
熱流毒心脾故令舌强唇青聚口撮面飲乳有妨
　右用直僵蠶二枚去觜畧炒為末蜜調傅唇中效
天麻圓治釣腸鎖肚等撮口内氣引痛腸胃鬰結不通
則亟宜踈利此藥特效(方見/前)若口出白沫四肢冰冷最
為惡候當臘見之尤急又法極驗其兒齒齦上有小泡
子如粟米狀以温湯蘸熟帛裹手指輕擦破即開口便
安臍風同用
蝎梢散治胎風及百日内撮口臍風
　右用蝎梢四十九箇毎一箇用薄荷葉捲定以綿扎
　放砂銚中衮轉炒令薄荷乾酥為度再用白僵蠶四
　十九箇生薑汁炒乾去絲觜同為末更以腦子生麝
　香少許研勻紫雄雞肝二片煎湯調下
　　　不乳
竒方治初生不飲乳及不小便
　右用葱白一寸四破之以乳汁銀石器煎灌之立效
又治初生口噤不開不収乳
　右用赤足蜈蚣一條去足炙令焦細研如粉毎用半
　錢以猪乳汁二合和匀分三四次灌之
茯苓圓初生兒拭口不早惡穢入腹腹滿短氣不能飲
乳
　　赤茯苓(去皮/)川黄連(去鬚/)枳殻(炒等分/各)
　右為末煉蜜圓梧桐子大毎一圓乳汁調灌下
川白薑散治産婦取冷太過胎中受寒令兒腹痛不飲
乳
　　木香　　　陳皮　　　㯽榔(各一分/)官桂
　　川白薑　　甘草(炙半分/各)
　右剉毎取一捻水一合煎以綿蘸與之嘔加木𤓰丁
　香
　　　變蒸
惺惺散治變蒸變者上氣蒸者體熱輕則發熱微汗其
狀似驚重則壯熱脉亂而數或吐或汗或煩啼燥渴輕
者五日解重者七八日解其候與傷寒相似亦有續感
寒邪者但變蒸則耳冷骫冷上唇頭白泡如魚目珠若
寒邪摶之則寒熱交争腹痛啼呌不已毎服一錢麥湯
調下熱甚麥門冬薄荷葉湯下(方見後/外感類)
紅霜圓治變蒸發熱不解并挾傷寒温壯汗後熱不歇
及腹中有痰癖哺乳不進乳則吐哯先寒後熱者
　　代赭石(醋浸/七遍)赤石脂(各一/两)巴豆(二十粒/壓去油)杏仁(五十/粒去)
　　(皮/尖)
　右以二石為末别研巴豆杏仁為膏相和更搗一二
　千杵當自相得若硬入少蜜再杵之圓如粟米大用
　宻器収毎服二圓與少乳汁令下食頃後與少乳勿
　令多至日中當小利熱除若未全除明日更與二粒
　百日兒服五粒以此凖定増减此藥兼治驚積痰癖
　食癎温壯諸疾無所不治雖下亦不虚人
人參散治變蒸骨熱心煩啼呌
　　人參　　　甘草　　　麥門冬(去心/)北柴胡(各/一)
　　(錢/)　　　　龍膽草　　防風(各一錢/)
　右剉散毎服三字水一盞煎服
當歸散治變蒸有寒無熱
　　當歸(二錢/)　木香　　　官桂(辣者/)　甘草
　　人參(各一錢/)
　右剉散毎一錢水一盞薑三片紅棗一枚煎食前服
調氣散治變蒸吐瀉不乳多啼
　　木香　　　香附(炒毛/去)　厚朴(去粗皮/薑汁炒)人參
　　橘皮　　　藿香(去土/)　甘草(炙一錢/各)
　右剉散毎服三字水一盞生薑二片紅棗一枚煎温
　服以上證狀治之但當以平和之劑微表熱實者微
　利之或不治亦當自愈
　　　通治
乳哺法凡初乳先湏擠去宿乳後與之母欲寐即奪其
　乳恐睡困不知飽足兒啼未定氣息未調乳母匆遽
　以乳飲之故不得不停滯胸膈而成嘔吐乳後不與
　食哺後不與乳脾胃怯弱乳食相併難以尅化幼則
　成嘔而結於腹中作疼大則成癖成積成疳皆自此
　始
䕶養法小兒肌膚未實若厚衣過煖傷皮膚損血脉發
　瘡瘍汗出腠理不固風邪易入若天氣和暖抱之使
　見風日則血氣堅剛肌肉硬可耐風寒不致疾病今
　人懐抱小兒不著地氣致令筋骨緩弱疾病易生非
　愛䕶之法
　　　相兒命短長法
凡兒三嵗已上十嵗以下視其性氣髙下即可知其夭
　壽兒小時識悟通敏過人者多夭小兒骨法成就威
　儀廻轉遲舒稍費人精神雕琢者壽預知人意廻旋
　敏速者亦夭初生呌聲連延相屬者壽聲絶而復揚
　急者不壽啼聲散啼聲深汗不流頭四破小便凝如
　脂膏常搖手足頭毛不周匝者並不成人臍中無血
　者好臍小者徧身軟弱如無骨者汗血者多厄並不
　壽鮮白長大卵縫通達黒者並壽目視不正數動者
　大非佳早坐早行早齒早語皆惡性非佳人髮稀少
　者强不聽人額上有旋毛妨父母或早貴初生枕骨
　不成能言而死尻骨不成能踞而死掌骨不成能匍
　匐而死踵骨不成能行而死臏骨不成能立而死身
　不収者死股間無生肉者死頥下破者死隂不起者
　死陰囊下白者死赤者亦死
四君子湯隨證加味量兒大小用
　　人參　　　白术　　　茯苓　　　甘草(各等/分)
　右為末毎服二錢傷寒麻黄豆豉北柴胡　吐瀉
　南木香藿香乾葛　潮熱牛黄欎金朴硝全蝎薄荷
　　麻豆牛旁子紫草蟬退荆芥　腹膨枳殻木通蘇
　子薑錢　冷瀉扁豆肉豆蔲薑錢棗子　咳逆肉豆
　䓻木通　大熱苦竹瀝　積熱上攻茅根淡竹葉甘
　草　乳食不下呵子木香　時行咳𠻳藿香枳殻薑
　錢　暴風燥痒荆芥牛蒡子枳殻髙良薑蟬退　鼻
　流清涕羌活麻黄防風　泄瀉肉豆蔲木香　滑腸
　呵子榴皮　臟毒形如白痢或有血根如魚腦髓豆
　蔲地榆粟殻　赤痢粟殻烏梅　白痢粟殻白薑
　大便不利大黄朴消　小便不利木通車前子　霍
　亂木𤓰霍香夏月加香薷　腹痛茴香附子或用澤
　瀉郁李仁薑棗或祇用木𤓰豆蔲　腹𦂳積候三􁁓
　㯽榔薑湯下　有淋火麻子仁生熟皆可車前子海
　金沙葶藶子下　溺血生地黄瞿麥　渴枇杷葉炙
　去毛𤓰根　咳𠻳杏仁炒去皮尖貝母知母薑錢蘇
　子　夜睡驚啼茯苓酸棗仁　驚邪薄荷朱砂犀角
　人參　顛癎甘草朱砂茯苓牛黄乳香犀角人參鉛
　白霜　喉痺犀角杏仁當歸豆豉百合大黄　口瘡
　雞内金梔子黄芩朴消苦竹葉　唾血生地黄當歸
　藕節側柏人參蒲黄　血衂蒲黄山梔子淡竹葉
　目赤秦皮菊花苦竹葉甘草　肚蟲㯽榔史君子枳
　殻苦楝皮　頭昏石膏川芎　㿂瘕及腋下氣塊肚
　痛此氣疾也用天雄參􁁓朴消大黄　五心熱犀角
　腦子磨刀水下　氣不升降沈香蘇子　養氣肥兒
　㯽榔木香紫蘇葉紅棗
　　　驚候　附天瘹
大安神圓又名大驚圓治心熱夜啼煩燥常用安神定
志去驚
　　人參(去蘆/)　茯苓(各半兩/)甘草(一兩/炙)　僵蠶(去絲/二錢)
　　(半/)　　　　白术(半兩/煨)　桔梗尾(二錢/半)辰砂(半兩/)
　　全蝎(五箇/去毒)　金銀箔(各六/片)麥門冬(去心/炒)木香(各半/兩)
　　酸棗仁(一兩湯去皮/殻蚌粉炒)　　大赭石(半兩/醋煮)南星(圓白/者二)
　　(錢半/)
　右為末水圓或蜜圓　急驚潮熱竹青薄荷葉　夜
　啼竈心土　傷風荆芥湯　疹豆蟬退去足翼　搐
　搦防風　常服金銀薄荷　慢驚冬𤓰子仁　凡驚
　風已退神志未定加琥珀三錢别研逺志半兩去心
　薑汁炒焦為度加入
星香散治急慢風搐搦竄視涎潮
　　南星(圓白者/二錢半)木香　　　橘紅(各一錢/)全蝎(二枚/)
　右剉散水二盞生薑四片慢煎熟頻灌大便去涎即
　愈
來復丹治驚風昏塞以二三圓薄荷泡湯研灌下得泄
即愈凡驚風對證用藥已效若覺未甚蘇省可與服圓
數酌量(方見虚/損類)
又方安神圓定驚
　　麥門冬(去心/焙)馬牙硝　　白茯苓　　乾山藥
　　寒水石(各半/兩)朱砂(三錢/别研)　甘草(半兩/)　龍腦(二字/研)
　右為末煉蜜圓雞頭大毎服半圓沙糖水化下不拘
　時候
奪命丹治急慢驚風
　　蛇含石(醋淬/七次)大赭石(淬同上研/各一兩)　　　全蝎(五箇/去毒)
　　鐡孕粉(半兩/)
　右為末毎服一錢薄荷煎湯入雄雞冠血少許潮熱
　入朱砂病安常用安神圓
凉驚小驚圓
　　欎金(皂角水浸/煮二箇)　　　　黄連　　　牙硝
　　木香(不見火/)藿香　　　龍膽草(各五/錢)全蝎(去毒/六箇)
　右為末糊圓用雄黄朱砂麝香金銀箔為衣
　風瘼是驚熱重麻仁蟬退防風　白痢白薑罌粟殻
　　赤痢甘草烏梅　潮熱桃栁枝　鎮驚薄荷燈心
　　吐藿香　瀉木𤓰陳米　夜啼燈心薄荷竈心土
　　精神不爽冬𤓰子仁　大便不通枳殻大黄朴消
　　盤腸瘹氣釣藤天瘹亦用　𠻳烏梅桑白皮　吐
　不止丁香末效黄荆葉　常服金銀薄荷並酌量用
通心飲治心氣通小便退潮熱分水榖反治旋螺風
　　木通(去皮節/)連翹　　　瞿麥　　　梔子仁
　　黃芩　　　甘草(各等分/)
　右剉散毎服二錢水一盞燈心麥門冬去心煎　春
　盛蟬退防風夏加茯苓車前子秋加牛蒡升麻冬加
　山梔子連翹　瘹氣用釣藤川楝子或加白茅根竹
　葉　口瘡地黄野苧根湯　旋螺風如赤腫而痛者
　先用土牛膝澤蘭煎水洗
大青膏一嵗可用甘露飲同服此藥治志驚初作傷寒
不解終日温熱漸漙風候
驚風形證不明言其陰證渾身又温若作陽證又不大
搐乃陰陽不和宜用防風温膽湯同下大驚圓小驚圓
均可用(方並見/前後)
利驚蟬退散治驚風天瘹心熱夜啼驚癎
　　蟬退(六十箇去/土足翼)　　　　荆芥穗(一兩/)甘草(半兩/蜜炙)
　　大黄(半兩紙/裹煨)黄芩(半兩/生用)　蝎梢(五十箇/去毒)
　右剉散毎服二錢水一盞白茅根煎温服夜啼蟬退
　疹瘡紫草得利止
利驚圓急驚身熱面赤引飲口中氣熱大小便黄赤抽
掣
　　青黛　　　輕粉(各一錢/)天竺黄(二錢/)黒牽牛(未/生)
　　(半/兩)
　右同研蜜圓如小豆大一嵗一圓食後薄荷水下
人參湯加枳殻防風最能利驚即小柴胡湯(方見大方/科傷寒類)
凉肝圓治同上(方見/後)
胎驚方皃在胎中受驚故生未滿月而發驚
　右用朱砂研細同牛黄少許取猪乳汁調稀抹入口
　中入麝香當門子尤妙
　　　急驚
急驚乃卒然得之初發潮熱目直視牙闗𦂳急手足搐
搦面紅盛頭額徧身汗出口中熱氣大小便黄赤其脉
浮數宜用通闗服通心飲大凡驚風乃心受驚肝主風
致筋脉搐搦肝又主筋宜凉肝圓大青膏
凉肝圓專治縁肝主風宜先凉肝而風自退而色青乃
肝風作宜用凡是肝疾者便用眼疾屬肝亦宜用又可
加减用如眼疾加山梔子龍膽無妨
　　龍膽草(三錢/)大黄　　　當歸(去蘆/)　川芎
　　山梔子仁　羌活　　　防風(去义錢/各五)
　右為末蜜圓沙糖竹葉湯下
大青膏
　　天麻(一錢/)　白附子(一錢/半)蝎梢(半錢/去毒)　朱砂(一字/)
　　青黛(一錢/)　天竺黄(一字/)麝香　　　烏蛇肉(酒/浸)
　　(焙半/錢)
　右為末蜜圓雞頭大毎服一錢薄荷斑竹葉煎湯下
加味壽星圓治急驚痰壅目上視手足抽掣昏沈不省
人事(方見風科/通治類)
芎活湯治急驚風角弓反張
　　人參　　　黄芩　　　杏仁　　　石膏(各一/錢)
　　麻黄　　　甘草　　　桂心　　　芎藭
　　乾葛　　　升麻　　　當歸(去尾/)　獨活(各三/錢)
　右剉散毎服二錢水一盞生薑二片煎温服
鈎藤飲治一切驚風潮搐眼視昏迷但是驚風變易皆
可服之
　　麻黄(去節/)　粉草(各三錢/)蟬退(五箇翼/去足)升麻(三錢/)
　　龍膽草(二錢/)川芎　　　天竺黄　　鈎藤
　　羌活　　　獨活　　　防風(各三錢/)
　右剉散毎服二錢竹葉三皮薄荷三皮煎不拘時温
　服
塗𩕄法不但初生但有風證即用
　右以麝香蝎梢薄荷葉蜈蚣牛黄青黛共為末研匀
　用棗肉膏調新綿上塗匀貼火炙煖手頻熨之百日
　外兒更可用浴體法
浴體法驚風及傷風不醒漸𫝊風證僵仆皆可用
　右用天麻蝎尾朱砂烏蛇肉酒浸白礬麝香青黛為
　末毎三錢水三碗桃枝一握并葉煎十沸温熱浴勿
　浴背
　　　慢驚
慢驚風證得於大病之餘吐瀉之後及過服寒凉之藥
其證眼慢騰騰或露睛手足瘈瘲面色青白渾身四肢
冷黙黙不聲其脉沈遲用白术散益黄散防風冬𤓰仁
煎服安神圓冬𤓰仁湯磨化(方並/見後)
南星飲宣利過多脾困眼慢涎盛四肢不舉不思飲食
　　天南星(三箇炒/赤令熟)　　　　冬𤓰子仁　白扁豆(各/一)
　　(兩/)
　右為末毎服一錢生薑二片防風少許煎湯調服
防風圓治慢驚不省手足微動眼上視昏睡
　　天麻　　　防風　　　人參(各一/兩)　全蝎(去毒/七箇)
　　僵蠶(炒絲/㫁)　粉草(各五錢/)朱砂　　　雄黄(各三/錢半)
　　麝香(半錢/)
　右煉蜜圓小指頭大人參湯化一圓不以時候冬𤓰
　仁湯尤妙
觀音散治胃氣不和脾困下瀉過多不思飲食乳食不
化精神昏慢四肢困冷
　　人參　　　白术(紙裹煨/)扁豆(炒各二/錢半)白茯苓
　　冬𤓰子仁　酸棗仁(去皮炒/蚌粉)　　　　甘草(炙各/半兩)
　　藿香　　　枳殻(去穰各/二錢半)紫蘇葉(少許/)木香(不見/火)
　　石蓮肉(去必/)嫩黄耆(各半两/)
　右為末毎服一錢烏梅湯冬𤓰子仁陳米湯調皆可
五苓散止吐瀉毎服一錢紫蘇梗陳米湯調下(方見大/方科傷)
(暑/類)
小鈎藤飲治吐利脾胃虚風慢驚
　　鈎藤(三錢/)　蟬退(十箇/)　防風　　　人參(各二/錢)
　　麻黄(二錢/)　僵蠶　　　天麻　　　全蝎(去毒/)
　　甘草　　　川芎(各三錢/)麝香(少許/)
　右剉散毎服二錢水一盞煎寒加附子少許乳食前
　服
南附湯治洩瀉虚脱生風名慢驚風及因服冷藥多者
　　南星　　　生附子(二錢/)　全蝎(五箇/去毒)
　右剉散毎服二錢水一盞薑三片煎五分量大小旋
　服
丁附湯治吐瀉虚脱成慢驚風
　　大附子(生或炮/去皮臍)
　右剉散毎服一錢水一大盞生薑五片丁香五粒煎
　五分量大小與之急無丁香亦可屢収竒功
蘇合香圓治風搐搦必湏理氣葢氣下則痰下闗竅自
通(方見大/方科中)
灸法治急慢驚風危極不可救者
　先當兩乳頭上男左女右灸三壯次灸髮際眉心𩕄
　㑹三壯手足大指當甲角以物縳兩手作一處以艾
　騎縫灸男近左邊女近右邊半甲半肉之間灸三壯
　先脚後手亦可治陰陽諸癎病(艾炷如/麥子大)
　　　慢脾
黒附湯治慢脾風面青額汗舌短頭低眼合不開睡中
搖頭吐舌頻嘔腥臭噤口咬牙手足微搐不収或身冷
或身温而四肢冷其脉沈微陰氣極盛胃氣極虚十救
一二葢由慢驚之後吐瀉損脾病𫝊已極總歸虚處惟
脾所受故曰脾風若逐風則無風可逐若療驚則無驚
可療但脾間痰涎虚熱徃來其眼合者脾困氣乏神志
沈迷痰涎凝滯而然爾世所謂慢風難療者慢脾風是
也
　　附子(炮去皮/三錢)木香(一錢半/)白附子(一錢/)甘草(炙半/錢)
　右剉散毎服三錢水一盞生薑五片煎取一半以匙
　送下若手足煖而蘇省即止
川烏散驅風回陽
　　真川烏(生分/一)全蝎(去毒/)　木香(各半分/)
　右為末毎服三字生薑四片煎取其半旋滴入口中
　嘔吐加丁香
金液丹青州白圓子袪風回陽理痰二藥等分為末毎
服半錢陳米飲調下(方見大方科痼冷類青州/白圓子方見風科通治類)
生附四君子湯助胃回陽
　右以四君子湯加生附子末四分之一厥逆者對加
　毎服半錢薑五片慢火熟煎以匙送下
蝎附散回陽氣豁風痰
　　全蝎(七箇/去毒)　附子(炮錢/二)　南星(炮/)　　白附子(炮/)
　　木香(各一錢/)
　右剉散毎服半錢水一盞生薑四片慢火熟煎旋服
靈砂正胃回陽能止嘔吐温利痰涎傷瀉者勿用研為
末以少許米飲調下或糕糍圓如粟米大兒兩三圓米
飲灌下(方見大方/科痼冷類)
震靈丹治慢脾風吐瀉不止毎服一圓研人參南木香
煎湯乘熱調下(方見大方/科痼冷類)
灸法同前
　　　截風
蛇頭圓若見搐搦不已驚狂迷悶角弓反張或昏沈嚙
齒雙目直視頻唤不省變為癎證亟宜服此藥以除之
却不可多進更湏以疏風藥相間調理凡服此藥亦湏
先以木香烏藥枳殻㯽榔末少許灌之却服庶使闗節
通透藥力無不到
　　花蛇頭(酒浸去皮/骨五錢)　　　　全蝎(十五箇/去毒)紫粉(五錢/)
　　生麝香(半錢/)五靈脂(五錢/)朱砂(三錢/)　真欎金
　　沈香　　　白附子(各五錢/)　　　　金銀箔(各/五)
　　(片/)　　　　蛇含玉(二兩沙鍋煅令赤濃煎甘草湯/淬以手撚得酥為度方可用)
　　一方加防風　　　　　白蠶　　　南星
　　天麻(各五錢/)片腦子(半分/)
　右為末煉蜜圓小指頭大毎服大者一圓小者半圓
　隨證依後大風膏湯引下
大風膏定諸般風搐
　　花蛇(酒浸方/去皮骨)蜈蚣(酒浸去/糞二條)全蝎(五箇/去毒)　蛇含石(二/兩)
　　(燒紅醋/淬七徧)　　大赭石(一兩燒紅/醋淬七徧)　　　天竺黄(五/錢)
　　天麻(三錢/)　防風(一兩/)　青黛　　　紫粉(各三/錢)
　　僵蠶(炒去絲/五錢)白附子　　辰砂(各五錢/)麝香(半錢/)
　　天南星(三兩薑汁/浸焙乾下)
　右為末煉蜜圓久留用麫糊圓如小指頭大毎服大
　者一圓小者半圓　慢驚冬𤓰子仁煎湯下　搐搦
　雞冠血薄荷　急驚斑竹葉薄荷　化涎桑白皮湯
　　退潮熱薄荷磨刀水　止𠻳北五味子杏仁　夜
　啼燈心竈心土蟬退水濃磨灌下
奪命散大控風痰不問慢驚急驚風痰壅塞咽間其響
如大潮百藥不能過咽命在湏㬰服此良久藥裹涎隨
大便過如稠涕膠粘乃藥之神效無此證不可服
　　真青䝉石　焰硝(各一兩/)
　右同入甘鍋内瓦片葢定鹽泥固濟炭火煆通紅湏
　待硝盡如炎藥冷如金色取出研細為末急驚痰壅
　身熱如火濃煎薄荷湯入蜜少許調勻微温服之
　慢驚慢脾加青州白圓子三粒研為末生薑自然汁
　調若稀糊入熟蜜少許調勻温服
防風温膽湯消痰順氣疏風
　　半夏　　　枳殻(去穰/麩炒)　茯苓(各半兩/)陳皮
　　防風(各二/錢半)　甘草(一錢半/)人參(二錢/)
　右剉散毎服一錢入生薑紫蘇葉同煎服效
人參羌活散治壯熱涎潮牙闗𦂳急
　　柴胡(去苖/半兩)　地骨皮(去土/)前胡(去苗各/二錢半)天麻(酒浸/炙二)
　　(錢/半)　　　　人參(去蘆/)　芎藭　　　獨活(去蘆/)
　　羌活(去苖/)　枳殻(麩炒/去穰)　茯苓(去皮/)　甘草(各半/兩)
　　桔梗(二錢半/)
　右剉散毎服二錢水一盞薄荷少許煎温服不拘時
　候
銀白散治或吐或瀉涎鳴微喘露睛驚跳
　　石蓮肉　　白扁豆(炒/)　茯苓(各一分/)人參
　　天麻　　　白附子(炮/)　全蝎(炒/)　　木香
　　甘草(炒/)　　藿香(各半分/)陳米(炒香/三錢)
　右為末毎服一錢薑一片冬𤓰子仁七粒同煎或用
　陳米飲調下(此藥助胃袪風/作慢驚通用)
開闗散
　　赤蜈蚣(一條/炙)直僵蠶　　南星(炮一錢/各)麝香(一字/)
　　猪牙皂角(三錠存性/畧炒)
　右為末以手㸃薑汁蘸藥少許擦牙或用物引滴入
　藥兩三㸃涎出自開
嚏驚散
　　半夏(生錢/一)　皂角(半錢/)
　右為末以豆許用管子吹入鼻立惺
　　　諸癎
人參羌活散治陽證風癎身熱啼呌手足抽掣面目牽
引口噤痰壅腹肚𦂳膨皆由血脉不斂氣骨不聚為風
所傷驚怪所觸(方見/前)
牛黄清心圓治躁悶項背强直腰脊反張時發時醒(方/見)
(風科通/治類)
蛇頭圓治陰證風癎面色黯晦瞪眼直視四肢軟緩身
體無熱手足清冷不甚抽掣不啼哭兼治諸癎陰證則
除片腦子加綿附子炮切片為末入同圓(方見/前)
小驚圓治陽證驚癎心熱恍惚驚悸四體抽掣潮熱昏
迷乍熱乍醒或為驚怪所觸而致(方見/前)
南附湯治陰證驚癎體冷强直手足微動昏睡不醒口
噤涎流或聲或黙(方見/前)
紫霜圓治食癎肚脹身軟腰脊强直目睛轉緩皆由乳
哺失節結癖所致(方見/前)
得效方治小兒顛癎及婦人心風諸疾
　右用甘遂末一錢猪心一箇取三管頭血三條和汁
　遂末將猪心批作兩片以藥入在内用線縳定外以
　皮紙包裹水濕入文武火内煨熟不可過度除紙以
　藥細研辰砂末一錢和勻分作四圓毎服一圓猪心
　煎湯化下再服别取猪心煎湯神效
養正丹治顛癎連年不瘥濃煎人參湯下(方見大方/科痼冷類)
猪膽南星散治癎後瘖不能言
　右以大天南星濕紙裹煨為末毎服一字猪膽汁調
　下
肥兒圓治小兒心竅有血瘖不能言毎服五圓木香陳
皮甘草煎湯吞下葢方内有黄連能去心中惡血(方見/後)
灸法見慢驚類
　　　外感
傷寒傷風鼻塞頭痛或鼻流清涕唇紅面赤焦啼凡傷
　寒宜解表㓜者麥湯散一服發額上有粘汗妙滿口
　生瘡頻出汗祇在頭上光如油難治
麥湯散治夾驚夾食傷寒氣急𠻳聲
　　滑石　　　石膏　　　知母　　　貝母
　　麻黄　　　杏仁(炒研/裂)　甘草　　　甜葶藶(薄/機)
　　(盛/炒)　　　　人參　　　北地骨皮(去骨分/各等)
　右為末毎服一錢小麥二十粒煎湯下涎盛氣促桑
　白皮湯下
惺惺散治風熱瘡疹傷寒時氣頭痛壯熱目澁多睡咳
𠻳氣粗鼻塞清涕兼治變蒸
　　白术　　　桔梗　　　細辛　　　人參
　　甘草　　　茯苓　　　𤓰蔞根(各等分/)
　右剉散毎服二錢水一盞薄荷三葉煎至半盞時時
　與服古方謂小兒壯熱昏睡傷風風熱瘡疹傷食皆
　相似未能辨認間但服
香葛湯參蘇飲治同上(方並見大方/科傷寒類)
柴胡散治傷風傷寒熱氣壅涎盛胸膈不利或時行疹
痘未分或痢疾潮熱但是一切積熱温壯皆宜
　　柴胡(二兩/)　人參　　　甘草　　　黄芩(各一/兩)
　　半夏(炮七次/)麻黄(去節錢/各五)
　右剉散毎服二錢生薑三片薄荷三皮白竹青少許
　煎温服　鼻衂加生地黄　瘧疾薑錢桃栁枝地骨
　皮痢疾作熱用　涎盛桑白皮
人參羌活散治傷風傷寒發熱頭痛(方見/前)
傷暑香需散治身熱惡寒頭痛或徃來寒熱如瘧煩燥
渴甚嘔吐背寒面垢洩瀉昏悶脉伏毎服二錢水一盞
茵陳車前草各二莖煎熱服嘔吐加藿香木𤓰洩瀉烏
梅陳米熱瀉黄連毎服並各加少許(方見大方/科傷暑類)
五苓散治法湯引同前泄洩不止平胃散合和紫蘇葉烏
梅煎湯下(方並見大方科/傷暑及脾胃類)
傷濕香蘇散治身重脚弱闗節疼發熱惡寒小便澁大
便泄自汗或浮滿因久在卑濕或為雨露所襲毎服二
錢水一盞加炒蒼术車前子木𤓰少許生薑二片煎熱
服小便多是效(方見大方/科傷寒類)
不换金正氣散(治同/上)
　　蒼术(一兩米泔浸/切炒黄色)　　　藿香葉　　陳皮(各五/錢)
　　半夏(三錢/)　白茯苓　　粉草(各五錢/)
　右剉散毎服一錢生薑二片紅棗一枚煎食前温服
理中湯平胃散治傷濕腹痛泄瀉不食毎服一錢空心
蘇鹽湯下(方見大方科嘔吐類平/胃散大方科脾胃類)
　　　諸熱
潮熱通心飲治乍來乍去潮熱心煩面赤口乾如瘧狀
(見/前)
甘露飲治同上
　　寒水石　　石膏　　　欎金　　　甘草
　　薄荷(各等分/)
　右為末毎服一錢食後薄荷湯調下
天竺黄散退潮理急驚解唇紅面赤煩燥焦啼
　　𤓰根　　　甘草　　　欎金　　　天竺黄
　　連翹　　　防風　　　牙硝(别研分/各等)
　右為末毎服一錢潮熱燈心茅根煎湯下急驚竹葉
　湯下
通靈散治伏暑潮熱及小腑不利作渴煩熱頭痛煩燥
(方見大方/科泄瀉類)
驚風熱面青多乳食脉粗大大青膏疏風小驚圓壓驚
通心飲解熱凉肝圓疏風(已上方/並見前)
傷積熱肚𦂳其糞必臭葱湯圓白术散(方並/見後)
盧氏感應圓治諸積旋圓如粟米大毎服二七圓米飲
下薑湯亦可(方見大方/科諸積類)
麻豆熱耳鼻脚梢中指冷臉赤唇紅肌膚綳急宜服
參蘇飲(方見大方/科傷寒類)惺惺散(方見/前)
變蒸熱治法并方見前
疳熱渴而多瀉白术散蟾酥圓(方並/見後)
癉毒熱皮膚痛啼哭人參羌活散入生薑薄荷紫草麥
門冬去心煎(方見/前)
胎熱釀乳方解胎中受熱生下面赤眼閉不開大小便
不通不能進乳食
　　澤瀉(一兩二/錢半)猪苓　　　赤茯苓　　天花粉(各/七)
　　(錢/半)　　　　生地黄(一兩/)茵蔯　　　甘草(各五/錢)
　右剉散毎服二錢水一盞煎食後令乳母揑去宿乳
　却服
生地黄湯治生下徧體皆黄狀如金色身上壯熱大小
便不通乳食不進啼呌不止此胎黄之疾皆因母受熱
而𫝊於胎也凡有此證乳母宜服并略與兒服之
　　生乾地黄　赤芍藥　　川芎　　　當歸
　　天花粉(各等分/)
　右剉散毎服二錢水一盞煎食後服
骨蒸熱生犀散治骨蒸肌痩頰赤口乾日晩潮熱夜有
盜汗五心煩燥大病瘥後餘毒不解
　　犀角　　　地骨皮　　秦艽　　　麥門冬(去/心)
　　枳殻(煨/)　　大黄(煨/)　　柴胡　　　茯苓
　　赤芍藥　　桑白皮　　黄耆　　　人參
　　鼈甲(醋炙/)　知母(各等分/)有痰加半夏
　右剉散毎服二錢水一盞陳青蒿少許煎温服加桃
　枝三寸亦可疳病熱似骨蒸者及久病後或虚熱時
　復來作者用瘧疾亦用
又方
　　犀角　　　地骨皮　　芍藥　　　柴胡
　　乾葛　　　甘草(各等分/)
　右剉散毎服二錢水一盞薄荷五葉煎服瘧疾生薑
　一片薄荷五葉煎
實熱導赤飲赤者心也心氣熱以此宣導如熱甚但用
通心飲此藥但可治心熱或虚熱或人怯不宜服熱盛
者用
　　生乾地黄(二/兩)木通(四兩/)　黄苓　　　甘草(各一/兩)
　右剉散毎服二錢水一盞燈心十莖白茅根二莖青
　竹葉五皮煎温服不拘時候
瀉白散治肺氣盛致令鼻塞乳食不下或氣壅喘噎熱
𠻳亦治
　　正地骨皮　桑白皮　　甘草(各等分/)
　右為末毎服一錢粳米百餘粒煎湯下
瀉黄散治脾經有熱口唇生瘡偷鍼贅等疾
　　藿香葉　　梔子仁　　石膏　　　甘草
　　防風(各等分/)
　右用蜜酒微炒香為末毎服一錢温熟水調不拘時
　服
凉肝圓解熱疏風(方見/前)
寒水石散治凡病多因驚則心氣不行欎而生涎遂成
大疾宜常服利小腸去心熱自少驚涎亦不成疾
　　寒水石　　白滑石(各二/兩)甘草(半兩/)
　右為末量大小暑月冷水調寒月温湯調被驚及心
　熱坐卧不安者服之即安
豆卷散治慢驚後多服熱藥以致别生熱證唇裂口瘡
咽乾煩躁以此解之兼治吐蟲
　　大豆黄卷(水浸黒豆生/芽取之日乾)　貫衆　　　板藍根
　　甘草(各一兩/)
　右剉散毎服一錢水一盞煎甚者三錢漿水一盞清
　油數㸃煎不拘時服
八正散治藴聚一切熱毒明心氣利二便(方見大方/科積熱類)
洗心散治徧身壯熱頭目碎痛背膊拘急大熱衝上夜
卧舌乾唇焦咽喉腫痛涕唾稠粘痰壅喫食有阻心神
煩燥眼澁睛疼挾熱傷寒鼻塞語音不出百節疼痛二
便不利麩豆瘡時行瘟疫狂語多渴及天瘹風夜驚並
宜服之(方見大方/科積熱類)
皂角膏瀉腎氣治腎經有熱陰囊赤腫瘹痛大腑秘澁
　　大黄(五錢/)　黒牽牛(半炒/半生)猪牙皂角(各一兩/)
　右為末煉蜜圓緑豆大毎服七粒温水空心下
葱涎膏治初生肺壅鼻塞乳食不下
　右用牙皂草烏取葱涎杵成膏貼𩕄上
虚熱地骨皮散治虚熱潮作亦治傷寒壯熱
　　知母　　　柴胡　　　甘草　　　人參
　　地骨皮　　赤茯苓　　半夏(湯泡分/各等)
　右剉散毎服二錢水一盞薑二片煎温服
甘露飲子治胃中客熱口臭不思飲食或饑煩不欲食
齒齦腫疼膿血滿口咽中有瘡赤眼目瞼重不欲開瘡
疹已發未發並宜服之
　　天門冬(去心/焙)麥門冬(去心/焙)熟乾地黄　枇杷葉(去/毛)
　　枳殻(麩炒/去穰)　生乾地黄　黄芩　　　石斛(去苗/)
　　山茵蔯　　甘草(炙等分/各)
　右剉散毎服二錢水一盞煎食後臨卧温服
人參黄耆散治發熱自汗虚煩
　　人參　　　黄耆　　　揚芍藥(各五/錢)粉草(三錢/)
　右剉散毎服二錢水一盞生薑二片紅棗一枚麥子
　三十粒空心温服
　　　痰𠻳
半夏圓治風壅痰盛咽膈不利
　　半夏(五兩/)　白礬(枯過二錢半/一兩)　　　人參(一兩/)
　右為末生薑自然汁糊為圓粟米大毎服二十圓食
　後臨卧生薑湯下
蕩皮圓治肺壅咳𠻳痰多(方見/後)久𠻳不宜卒止先湏調
氣用參蘇飲(方見大方科/傷寒和解類)秘𫝊降氣湯蘇子降氣湯(方/並)
(見大方科/諸氣類)並加人參五味子烏梅桑白皮紅棗斟酌用
金沸草散治熱𠻳華葢散治肺感寒邪咳𠻳聲重
人參清肺湯治肺胃俱寒咳𠻳喘息(方見傷寒/浸咳𠻳類)
澄清飲治痰壅咳𠻳不止
　　白礬(二錢半/)南星　　　半夏　　　蚌粉
　　知母　　　貝母　　　甘草(各五錢/)人參(三錢/)
　右剉散毎服二錢生薑二片烏梅半箇煎澄清徐徐
　吸服效亦治因飲乳逆氣觸於肺經作𠻳久不止壽
　星圓兼服(方見風科/通治類)
靈白圓治風痰上壅
　右以靈砂青州白圓子各一十粒薑蘇湯化開服效
紫蘇飲治咳逆上氣因乳哺無度内挾風冷傷於肺氣
或啼呌未定與乳飲之乳與氣相逆氣不得下
　　真蘇子　　訶子(去核/)　蘿蔔子　　杏仁(去皮/尖麩)
　　(炒/)　　　　木香　　　人參(去蘆兩/各一)青皮
　　甘草(各七錢/半重)
　右剉散毎服一錢水一盞薑二片煎量大小减益温
　服
　　　疹瘡
表解虚證參蘇飲治瘡疹已發未發潮熱痰𠻳臉赤手
足微冷毎服二錢生薑二片葱白一根山楂子根三寸
同煎熱服合滓乳母服(方見大方/科傷寒類)
惺惺散治發熱頭痛欲作疹瘡毎服一錢乾桑白皮三
寸去赤煎湯調不拘時服(方見/前)
熱證如聖湯治身熱如火頭痛頰赤面紅呵欠鼻瘡瘡
疹已未出時宜服
　　白芍藥　　川升麻(各一/兩)甘草　　　紫草(各五/錢)
　　乾葛(一兩/)　木通(五錢節/去皮)
　右剉散毎服二錢水一中盞入生薑二片葱白二根
　山楂子根三寸同煎熱服壯熱心煩加人參赤茯苓
　石膏麥門冬去心
人參羌活散治疹豆因多服熱藥發而不透身體頭面
兩目皆腫連日風搐奮身硬直(方見/前)
香葛湯治時令不正發為疹瘡解腸胃中一切熱毒皆
可服之(方見大方/科傷寒類)
三豆飲治天行疹豆活血解毒或覺鄉中有此證預防
之則不染
　　赤小豆　　黒豆　　　綠豆(各一升/)甘草(半兩/)
　右淘浄水煮熟逐日空心任意服已染則輕解未染
　服之七日不發
發出紫草飲治豆瘡欲發未發或未透者
　　紫草　　　北芍藥(去蘆/)麻黄(去節/)　當歸
　　甘草(各等分/)
　右剉散毎服二錢水一盞煎不拘時服
加味四聖散治瘡豆出不快及變陷倒靨小便赤澁餘
熱不除一切惡候或被風吹復不見入皮膚内者
　　紫草茸　　木通(去皮節/)南木香　　黄耆(炒/)
　　川芎　　　甘草　　　人參(各等分/)蟬退(去足/翼十)
　　(箇/)
　右剉散毎服二錢水一盞煎不拘時候温服大便秘
　加枳殻少許大便如常加糯米百粒性解毒能釀而
　發之
紫草木香湯治瘡出不快大便泄利
　　紫草　　　木香　　　茯苓　　　白术
　　甘草(炒等分/各)
　右剉散毎服二錢水一盞糯米三十粒煎温服葢紫
　草能利大便木香白术所以佐之也
紫草木通湯治瘡疹出不快
　　紫草　　　人參(去蘆/)　木通(去皮節/)茯苓
　　糯米(各等分/)甘草(减半/)
　右剉散毎服二錢水一盞煎温服大便利者可入南
　木香去紫草
快斑散治豆瘡出不快
　　紫草　　　蟬退(去足翼/及土)人參　　　白芍藥(各/一)
　　(分/)　　　　木通(一錢/)　甘草(炙錢/半)
　右剉散毎服二錢水一盞煎温服
人參羌活散治同上(方見/前)
活血散治豆瘡已出未出煩燥大人同
　　北白芍藥(不以/多少)
　右為末白湯調下大能活血止豆瘡脹痛屢用屢效
薑附湯治四肢冷極疹瘡黯色不發或泄瀉不止身熱
重者不宜服(方見大方/科中寒類)
黄芩甘草湯治挾熱作疹瘡不出煩燥不得服
　　黄芩(七錢半/)赤芍藥　　甘草(各五錢/)
　右剉散毎服三錢水一盞煎温服若胃中虚冷其人
　能食飲水即噦脉浮發熱口鼻中燥或衂加大棗一
　枚嘔者加半夏少許生薑三片煎食少者加人參紅
　棗煎量大小加减服
萬金散治瘡疹已出未能匀徧色不紅潤
　　防風(三錢/)　人參　　　蟬退(各二錢/)
　右為末蘿蔔煎湯調下服了急用芥子末白湯調如
　膏塗兒脚心乾即再傅其毒漸漸復出瘡疹依前紅
　活
又方治瘡疹出不透腹痛甚或黒靨者
　右以蟬退二十五箇去足翼洗浄為末毎服一錢熟
　水調下腹痛立止而出透神效乳母亦可服一錢
又方用乾山楂子為細末湯㸃服立見出透紅活荔枝
　殻煎湯温服亦效
發脹調解散治瘡豆已發或為風冷所折榮衛不和或
為宿食所傷内氣壅遏以致冰硬並主之
　　青皮(去白/)　陳皮(去白/)　桔梗(去蘆/)　枳殻(去穰/)
　　當歸(去尾/)　半夏(湯洗/)　川芎　　　木通(去皮/節)
　　乾葛　　　甘草　　　紫蘇　　　紫草(各等/分)
　　人參(减半/)
　右剉散毎服二錢薑二片棗一枝煎服未效加楂根
　三寸
藿香正氣散治疹瘡根脚白色氷粗頂淡紅色而不發
加川芎若惡寒加官桂(方見大方/科傷寒類)
龍腦膏子治時疾豌豆瘡及赤瘡子未透心煩狂燥氣
喘妄語或見鬼神或已發而陷伏皆宜速治不爾毒入
臟必死
　　生龍腦(一錢/)
　右研細旋滴猪心血和圓如小指頭大毎服一圓心
　順狂燥者用紫草湯化下若瘡子陷伏者温酒化下
　少時心神便定得睡瘡疹發透依常將息取安或祇
　用猪尾血亦可
救陷加味宜風散治腎虚證疹瘡變黒
　　雞心㯽榔(一箇/)　　　　陳皮(去白/)　青皮(去穰/)
　　甘草(炙各/錢半)　黒牽牛(二兩半炒熟/半生)
　右為末蜜湯調下氣怯者加南木香一錢先下黒糞
　次下楬糞後以四君子湯加厚朴木香陳米湯服和
　胃良冬糞黄瘡自微出又以葫荽煎酒傅其身即發
　起
獨聖散治疹瘡陷入不發黒色而氣欲絶服此漸蘇紅
潤
　　穿山甲(湯洗浄炒/令焦黄)
　右為末毎服半錢入麝香少許南木香煎湯調下或
　紫草煎湯入紅酒少許服
五福化毒丹减毒(方見/後)
人齒散治瘡豆初出光壯忽然黒陷心煩性躁氣喘妄
語或見鬼神並宜速治不然毒氣入臟必死
　　人齒(燒存性/)
　右為末毎箇作一服酒調下
靈破酒治疹瘡黒陷不起以好酒磨化三五粒服效
民望方治瘡疹漸黒面陷大便不固乳母同服亦可
　　人參　　　白术　　　肉豆蔲(麵裹/煨)白茯苓
　　黄耆(各半/兩)　甘草(二錢半/)
　右剉散毎服一錢水一盞薑二片棗一枚煎五分乳
　母倍之若大瀉手足厥冷詳病加炮附子入
催乾犀角地黄湯瘡疹出大盛者以此解之
　　芍藥　　　生地黄　　牡丹　　　犀角屑(無/以)
　　(升麻/代之)
　右剉散毎服二錢水一盞煎温服欲乾犀角飲(方見/後)
　小驚圓(方見/前)
如聖湯治疹瘡毒攻咽喉腫痛
　　桔梗　　　甘草　　　牛蒡子(炒各/一分)麥門冬(去/心)
　　(一錢/半)
　右為末毎服一錢沸湯㸃服入竹葉煎尤妙
謢眼神應膏治疹瘡正發時可用以防豆花入眼生翳
　　黄蘗(一兩/)　真緑豆粉(兩/半)甘草(四兩/)　紅花(二兩/)
　右為末生清油調塗兩眼四畔用之瘡豆面上亦少
　或但用乾胭脂塗抹亦可
加减四物湯治斑瘡入目或瘡豆収後
　　當歸尾　　芍藥　　　川芎　　　蒼术
　　白菊花　　乾葛　　　羌活(各等分/)
　右剉散毎服二錢水一盞入生地黄少許槌碎同煎
　半盞量兒大小服之乳食後服忌一切動風毒物雖
　愈後忌三二月日方可
蟬菊散治斑瘡入目或病後生翳障
　　蟬退(浄洗土/去塵)白菊花(各等分/)
　右剉散毎服二錢水一盞入蜜少許煎乳食後量兒
　大小與之屢驗
决明散治疹豆入眼
　　决明子　　赤芍藥(各一/錢半)𤓰根　　　甘草(各一/錢)
　右為末毎服一錢蜜水調下
羌菊散治疹瘡後毒氣不散生翳障并治暴赤眼疼翳
障著明
　　羌活　　　蟬退(去足/翼土)　防風　　　蛇退
　　菊花　　　榖精草　　木賊　　　甘草
　　梔子　　　白蒺藜　　大黄　　　黄連
　　沙苑蒺藜(各半兩/)
　右為末毎服一錢清米泔温煖調下
竒方治瘡疹入眼用兎屎焙乾為末茶清調下瘡疹安
　後方可服多服即愈仍治昏翳
又治豌豆瘡入目痛楚恐傷眼睛浮萍陰乾為末毎服
　三錢隨記大小以羊子肝半箇入盞内以杖􁀙碎爛
　投水半合攪取汁調下食後服不甚者一錢差已傷
　目者十服差
蜜蒙花散治疹豆瘡并諸毒氣入眼昏暗生翳膜
　　蜜䝉花(一錢/半)青箱子　　决明子　　車前子(各/半)
　　(錢/)
　右為末白羊肝一片破開作三片摻藥令勻却合作
　　一片以濕紙裹火煨於地上出火毒米泔嚼下空心
　服
决明圓治豆瘡入眼雖赤白障翳膜遮漫黒睛但得瞳
子不陷者可治之
　　石决明(煅/)　川芎　　　黄蘗(各一兩/)蒼术(半兩/米泔)
　　(浸/)
　右為末用兎肝成無以白羯羊肝代之研爛捜和圓
　如緑豆大毎服二三十圓食後臨卧米泔下
又方用榖精草煮白杮喫仍用緑豆根燒灰淋水以上
　面清者洗下面濃者服之
通聖散治豆瘡入眼生翳
　　緑豆皮　　榖精草(去根/)白菊花(各一兩/)
　右剉散毎服二大錢乾杮一枚生粟米泔一盞同煎
　候米泔盡祇將乾柿去核食之不指時候日三枚淺
　者五七日可效逺者半月
决明散浮萍散治斑瘡入眼(方見眼科/通治類)
熏藥真榖精草蛤粉各等分毎服二錢水一盞入猪肝
　　二片青竹葉十皮煎熟先熏後服
洗方右以黄連去鬚白滑石銅青用絹帛包泡湯候温
　洗
塞耳丹治疹瘡入眼
　右以水銀一錢國丹五錢同圓作六圓入鎔銀窩中
　圓瓦上葢濕紙糊䕶定用香爐盛炭火燒一日後取
　出以薄綿裹之疹瘡在右則塞右耳在左塞左耳立
　見墜下
消毒加味犀角飲治毒氣壅遏壯熱心煩瘡疹雖出未
能匀透口舌生瘡不能吮乳
　　牛蒡子(三兩/)荆芥穗(五錢/)甘草(炙兩/一)　防風
　　川升麻(各七/錢半)犀角(三錢/)　麥門冬(去心/)桔梗(去蘆/各五)
　　(錢/)
　右剉散毎服二錢水一盞煎去滓令温時時令呷或
　頻灌之大便利不宜服
射干湯治瘡疹後身壯熱大便堅口舌生瘡咽喉腫痛
餘毒未盡
　　鼠粘子(一兩/炒)升麻　　　甘草　　　射干(各三/錢半)
　右剉散毎服三錢水一盞煎温服不以時候
連翹飲治瘡疹壯熱小便不通餘毒未解
　　連翹　　　瞿麥　　　荆芥　　　木通
　　車前子　　赤芍藥　　當歸(去尾/)　防風
　　柴胡(去鬚/)　滑石　　　蟬退　　　甘草(炒一/各)
　　(錢/)　　　　山梔仁(去殻/)黄芩(各一錢/)
　右剉散毎服二錢加紫草煎温服
五福化毒丹治瘡疹餘毒上攻口齒及治藴積毒熱驚
惕狂燥頰赤咽乾口舌生瘡夜卧不寜譫語煩渴頭面
身體多生瘡癤朱眼等疾亦名青黛圓
　　人參(半兩/)　𤣥參(兩半/)　茯苓(一兩/)　青黛
　　甘草(各五錢/)桔梗(一兩/)　牙硝(枯過/半兩)　麝香
　　腦子(各半錢腦子有金銀箔/一方無)
　右為末蜜圓毎兩作十二圓一嵗兒一圓分四服用
　薄荷湯下瘡疹上攻口齒涎血臭氣生地黄自然汁
　化一圓用雞翎刷在口内熱疳肌肉黄痩㾪自夜不
　見物陳粟米泔水化下食後臨睡服
甘露飲解毒殊效(方見/前)
瘡疹成片方
　右用黄牛糞乾傅膿多痛甚者乾浄黄土為末傅之
　瘡徧口中痛不能食者五福化毒丹或生蜜浸清黄
　柏取汁啖之為愈凡瘡欲成痂頻以面油乳酥清蜜
　潤之可揭即揭血出無害若乾硬已久必成瘢痕如
　茶醋如猪肝猪血之屬妄與食之則已脱之迹必為
　之黯慘然而瘡痂已脱肌肉成靨外不可盥洗太早亦
　不可以手加之葫荽酒能辟惡氣左右所不可無或
　蒼术降真用之亦可曰聖瘡七日熱而發七日泡而
　乾又七日則平復如瘡舊矣大抵調順血氣温和脾
　胃均平冷熱則瘡出為甚易若實實虚虚損不足而
　益有餘則瘡出為甚難調解之法無以逾此
活血散治疹子出多疼痛及體痛時時呌唤(方見/前)
敗草散治瘡疹􁗒搔成瘡膿血淋漓
　右用多年葢屋爛草或葢牆草不以多少曬乾為末
　乾貼無毒若渾身瘡破膿水不絶粘沾衣服難以坐
　卧可用三二升攤於席上令兒坐卧少即乾貼以其
　草經霜雪雨露感天地陰陽之氣多善解瘡毒或用
　蕎麥粉荔枝核燒灰糝瘡上亦好
糝方治水泡豆瘡
　　苦參　　　滑石　　　蚌粉　　　輕粉
　　川白芷(各等分/)
　右為末乾糝之立效
通治木香散治發瘡疹身熱作渴
　　木香　　　大腹皮　　人參(去蘆/)　桂心
　　赤茯苓(去皮/)青皮(去穰/)　前胡(去蘆/)　阿棃勒(去/蘆)
　　半夏(薑製/)　丁香　　　甘草(炙三錢/各)
　右剉散毎服二錢水一盞薑二片煎空心温服
異功散治豆出欲靨未靨之間頭温手冷腹脹渴瀉急
服此切不可與蜜水
　　木香　　　當歸(各三/錢半)　官桂(去皮/)　白术
　　茯苓(各三錢/)陳皮　　　厚朴(去粗皮/薑汁炒)人參(去蘆/)
　　肉豆䓻　　丁香(各二/錢半)　附子(炮去皮/)半夏(薑製/各一)
　　(錢/半)
　右剉散毎服二錢水一盞薑二片棗二枚煎服
白术散治豆已靨身熱不退清神生津除煩止渴
　　人參　　　白术　　　藿香葉　　木香
　　甘草　　　白茯苓(各一/兩)乾葛(二兩/)
　右剉散毎服二錢水一盞煎不以時温服
人參麥門冬散治發熱煩渴
　　麥門冬(一兩/去心)人參(去蘆/)　甘草(炙/)　　陳皮
　　白术　　　厚朴(薑汁炒/各半兩)
　右剉散毎服二錢水一盞煎不拘時微温服
消風散治疹豆或發透或未透忽面青暴吼是為風邪
所傷此藥主之疹豆證以耳冷尻冷足下冷及耳後有
紅縷驗之然湏見心胸間細㸃如粟起則為真是加蟬
退末(方見同科/熱證類)
五苓散治小便赤澁加燈心十莖麥門冬去心車前子
各半錢煎湯調人參湯加枳殻去穰切少許治大便秘
結内煩外熱未效更加四順清凉飲少許(方見大方科/傷暑及傷寒)
(陽證類人參湯/即小柴胡湯)
四順清凉飲治同下熱實者用(方見大方/科積熱類)
大如聖湯治瘡疹毒攻咽喉腫痛
　　桔梗　　　甘草(生/)　　牛蒡子(炒各/一兩)麥門冬(去/心)
　　(半/兩)
　右為末毎服二錢沸湯㸃細細呷服入竹葉五皮煎
　湯尤妙
枳殻桔梗湯治胸腹脹滿
　　桔梗　　　枳殻(麩炒去穰/各一兩)
　右剉散毎服二錢水二盞煎至一盞分二服
二陳湯治痰壅吐食毎服二錢生薑二片烏梅半箇煎
服(方見大方/科嘔吐類)
理中湯治下利嘔逆加木香熟附子毎服各一錢半(方/見)
　(大方科/泄瀉類)
豆蔲圓治疹豆滑泄不止水穀不化
　　木香　　　縮砂仁(各三/錢)白龍骨　　訶子肉(各/半)
　　(兩/)　　　　赤石脂　　枯白礬(各七/錢半)肉豆䓻(各/半)
　　(兩/)
　右為末麵糊圓如黍米大毎服三十圓至五十圓煎
　異功散下或瀉水榖白色淡黄色木香散下(方見/前)
蘇合香圓治疹瘡為陰邪穢氣所傷亦令變壞可用醋
炭熏後以蘇湯化服解之(方見大方/科中氣類)
神妙化毒散治豆瘡欲發未發便服之此藥以毒攻毒
縱然瘡出亦少決無惡證
　右於冬月先取人猫猪犬糞各等分於髙處黄土窖
　五日取出却用沙鍋盛葢鹽泥固濟日乾於臘月八
　日煅令通紅取出去火毒為末入麝香少許毎用一
　字蜜調勻温湯化下或挑少許於舌上用乳汁嚥之
　此方多秘不湏令病家知之
二參飲治豆瘡後餘熱不退
　　柴胡　　　甘草(炙/)　　黒參　　　人參
　　龍膽草(各二/錢半)麥門冬(去心半/三錢)
　右剉散毎服三錢水一盞煎稍熱服不拘時量大小
　加減
木筆花散治豆瘡出後有餘瘡生塞鼻中不能睡卧
　右用木筆花研為細末加生麝香少許葱白蘸藥入
　鼻中數次即通
㓕瘢散治豆瘡愈後瘡痂雖落其瘢尤黯或凹或凸用
此
　　韶粉(即水粉/一兩)輕粉(一兩/)
　右同研勻猪脂油調塗
又方
　白蜜不以多少塗於瘡上其痂易落且無疤痕亦不
　臭穢或用升麻同蜜煎摩痕上并數食之
綿繭散治豆瘡後身體及肢節上生疳蝕瘡濃水不絶
　右以出蛾綿繭不拘多少用白礬搥碎塞入繭内令
　滿上以炭火燒候白礬汁鹽取出研細毎用乾貼豆
　瘡内若不早治則潰筋骨以致難治
　　　瘧疾
表解香蘇香薷散治春傷風夏伏暑作瘧其證自汗惡
風先熱後寒或但熱不寒毎服三錢生薑三片葱白二
根水一大盞煎服(方並見大方科/傷寒傷暑類)
十神湯治夏傷濕秋傷風作瘧其證寒熱自汗嘔吐身
疼毎服三錢水一大盞生薑三片木𤓰二片煎秋末感
風冷冬又傷寒或感温暖之氣先寒後熱亦服(方見大/方科時)
(疫/類)
五苓散分陰陽和榮衛用人參少許茵陳車前草各一
根煎湯服弱者木𤓰紫蘇湯或服通靈散亦可(方並見/大方科)
(傷暑/類)
人參湯治熱多寒少毎服二錢生薑二片麥門冬十粒
去心淨地骨皮少許煎多服取效(即小柴胡湯方見大/方科傷寒陽證類)
草果平胃散治寒多熱少(方見大方/科痎瘧類)
争功散治熱瘧多效
　　知母　　　貝母　　　柴胡(去蘆/)　常山
　　甘草　　　山梔子　　㯽榔(各五/錢)　蟬退(十箇/)
　　地骨皮(去骨/五錢)
　右剉散毎服三錢用桃栁枝各五寸煎未效用過路
　蒙藤五寸煎服
截瘧勝金圓(方見大方/科痎瘧類)
蕩脾圓化痰消積進食駐顔及治氣喘府積
　　杏仁(一兩去皮尖用/蚌粉炒令黄色)　　半夏(一兩生薑自然汁/浸一宿次日焙)
　　巴豆(五粒去殻并心/膜以皮紙出油)
　右為末用大好北棗七枚入燈心水蒸去皮核取肉
　為圓毎服五圓常服燈心棗子煎湯下駐顔㯽榔煎
　湯消宿食陳米湯空心臨睡服化痰烏梅湯治瘧蒜
　湯或薤水下消痞癖此方大效
通神餅截瘧有功
　　甘草末(三錢/)綠豆末　　敗荷葉(各三/錢)砒霜(半錢/生)
　　朱砂(一錢半/)定粉(半錢/)　腦子　　　麝香(各少/許)
　　金銀箔(十片/)
　右煉蜜圓梧桐子大作餅子用嵗半圓或一圓大者
　二圓而止一日止一服不可過多服時用井花水或
　桃栁枝煎水磨化向北服了忌燒熱飲食亦可繫於
　候脉處
參苓白术散愈後調理脾胃(方見大方/科脾胃類)
　　　癖氣
紅圓子治血膜包水僻側於脇旁時時作痛發寒熱瘧
家中脘多蓄黄水日久結癖亦效
　　三􁁓(煨/)　　莪术(煨/)　　芫花　　　桃仁(去皮/别研)
　　杏仁(去皮/别研)　朱砂　　　烏梅(炒/)　　巴豆
　右為末醋糊圓小綠豆大朱砂為衣米湯空腹下
又方
　　三􁁓　　　莪术　　　川練(去核/)　陳皮(去白/)
　　青皮(去白/)　芫花
　右以芫花醋浸一夕炒漸乾入三􁁓莪术同炒又入
　川楝陳皮青皮同炒焦取為末等分如各半兩杏仁
　亦用半兩去皮尖别研巴豆二十粒去油膜和勻醋
　糊圓黍米大一嵗二圓臨睡米飲下此二方稍相似
　不若於方中和桃仁與烏梅則尤妙又用蒜湯下蕩
　脾圓化痰涎一日一服或兩服日用如此服蠏水亦
　可
木鼈膏貼痞癖
　　木鼈(多用/去殻)　獨蒜(半錢/)　雄黄(半錢/)
　右杵為膏入醋少許蠟紙貼患處
灸法兩乳下一寸各二壯
　　　痞結
枳實理中圓治虚氣痞塞胸膈留飲聚水腹脇或加脹
滿手不可近四君子湯加枳實去穰麵炒乾薑泡為末
煉蜜圓綠豆大熱湯化下渴加𤓰蔞根下利加牡蠣粉
各等分已用經驗
桔梗枳殻湯治熱氣痞滿胸膈兩脇按之則痛
　　枳殻(去穰/)　桔梗(去蘆錢/各五)半夏(湯洗/)　黄芩
　　𤓰蔞仁　　黄連(去鬚錢/各三)
　右剉散生薑麥門冬去心煎利黄涎沫即安
　　　客忤
蘇合香圓治神氣嫩弱外邪客氣獸畜異物暴觸忤口
吐青黄白沫水穀鮮雜面色變易喘息腹痛反側瘈瘲
狀似驚癎但眼不上竄視其口中懸癰左右若有小小
腫核即以竹鍼刺潰之或以指𤓰摘破急作醋炭降真
香皂角燻之却服此(方見大方/科中氣類)
　右毎服一圓薑湯調開頻頻與服次用豉三合水濕
　搗為圓如雞子大摩兒𩕄上及足心各五六徧次摩
　臍心及頭上良久擘開自有毛即擲之大法宜辟邪
　正氣散驚定心延久難為力也
雄麝散治客忤腹痛危急
　　雄黄(一錢/)　明乳香(半錢/)生麝香(一字/)
　右為末毎一字刺雞冠血調灌之
犀角散治客忤驚啼壯熱
　　天麻　　　犀角　　　麥門冬(去心/)鈎藤
　　朱砂(各一錢/)鐡粉　　　雄黄(半錢/)　生麝(少許/)
　右為末毎服半錢金銀煎湯調但服安神圓亦可(方/見)
　(前/)
黄土散治小兒卒客忤
　　竈中黄土　蚯蚓糞(各等分/)
　右研細水調塗兒頭上及五心良
　
　
　
　
　世醫得效方卷十一
欽定四庫全書
　世醫得效方卷十二
　　　　　　　　　　　　元　危亦林　撰
　　小方科
　　　癉毒
平血飲治風熱積毒聚成發於頭面手足熱者如胭脂
色其熱如火輕輕著手痛不可忍加紫草煎與犀角消
毒飲相間服赤癉火癉紫萍癉並治壯熱煩渴甚加黄
芩麥門冬去心朴硝各半錢(方見後瘡腫/科諸瘡類)
内托散
　　紅内消　　當歸　　茄片　　　甘草節
　　羌活　　　黄芩(各半兩/)麝香(半錢/)
　右為末每服一錢茄蒂煎湯調成或生地黄亦可
敗毒散治癉毒初發如白梅様遊走遍體燥悶腹脹焦
啼每服二錢水一盞生薑二片紫草少許煎温服(方見/大方)
(科傷/寒類)
通治平血飲與敗毒散合和生薑薄荷蟬退(去足翼/)防
風(去蘆/)細切煎湯加天花粉少許
又方角癉遊走不定掀然赤腫疼痛用藥角歸手足上
為妙後取碎蜞針之
　　寒水石　　石膏　　　黄連　　　黄柏(各一/兩)
　右為末水調刷
又方青黛土朱為末井水調入蜜敷角亦可
又方黄丹不拘多少磨刀水調刷
又方癉毒腫痛如火用大黄朴硝為末調塗腫處立效
　水苔生地黄菘菜浮萍梔子皆可研爛水調傅
洗方用防風酸車草赤豆竈心土煎水洗
又方洗角後用小驚圓壓邪大驚圓鎮驚(方見前/)
蜞針法取碎用水蜞數條以青苔盖覆或濕紙亦可去
　血即消未消再用癉毒滿身徧黒入腹入隂難治
　　　諸疳
大安神圓治心疳面黄臉赤煩滿壯熱心燥口瘡虚驚
(見/前)
益黄散治脾疳體黄肚大愛喫泥土脹滿氣麄痢下酸
臭(方見後/)
生熟地黄湯治肝疳搖頭揉目白膜遮睛流汗合面而
卧肉色青黄髪立筋青腦熱羸痩
　　生乾地黄(洗/)熟地黄(洗淨蒸/各半兩)　　　　川芎
　　半赤茯苓　枳殻(煨穰/去)　杏仁(去皮尖/)川黄連(去/鬚)
　　半夏麯　　天麻　　　地骨皮　　甘草(炙/)
　　當歸(各二錢半/)
　右剉散每服二錢生薑二片黒豆十五粒水煎臨卧
　温服
清肺湯治肺疳咳嗽氣逆多啼揉鼻咬甲寒熱
　　桑白皮(炒兩/半)紫蘇　　　北前胡　　黄芩
　　當歸(去尾/)　天門冬(去心/)連翹　　　防風
　　赤茯苓　　北梗　　　生乾地黄　甘草(炙各/一分)
　右剉散每服二錢水一盞煎温服不拘候
地黄圓治腎疳極痩身有瘡疥寒熱作時頭極熱脚冷
如水
　　生乾地黄(八錢/)　　　　乾山藥　　山茱萸(各/四)
　　(錢/)　　　　澤瀉　　　牡丹皮　　白茯苓(去/皮)
　　(各三/錢)
　右為末煉蜜圓梧桐子大每用一二圓化開服
胡黄連圓治熱疳潮熱如火大便澁
　　胡黄連　　川黄連(各半/兩)朱砂(一錢半/别研)
　右黄連為末和朱砂入猪膽内繫定虚懸於釜中煑
　一炊時取出研蘆薈青黛乾各二錢半去足蝦䗫灰
　二錢麝少許粳米飯圓麻子大每服十圓食後米飲
　下
五福化毒丹治熱疳肌肉黄瘦雀目夜不見物陳粟米
飲化下(方見前/)
至聖圓治冷疳時時泄㵼虚汗不止
　　丁香　　　丁皮(各一錢/)木香　　　紫厚朴(製/見)
　　(前/)　　　　史君子肉(焙/)橘紅　　　肉豆蔲(濕/紙)
　　(畧煨各/二錢)
　右為末神麯糊圓麻子大每七圓食前米飲下
銅青散圓走馬疳口内生瘡牙齦潰爛齒黒欲脫或出
血臭氣丈夫婦人同
　　川白芷(半兩/生)馬牙硝(一錢/)銅青(一分/)　麝香(一字/)
　右為末乾傅口角及擦齒上妙仍服蟾酥圓效(方見/後)
下蟲圓治蛔疳圓食肉太早或腸胃停蓄肥膩為蛔其
證多啼嘔吐清沫腹痛脹滿唇口紫黒腸頭及齒痒
　　新白苦楝根皮(酒浸焙/)　緑色貫衆　木香
　　桃仁(浸去/皮焙)　蕪荑(焙二錢/各)雞心檳榔(二/錢)鶴虱(炒錢/一)
　　輕粉(半錢/)　乾蝦䗫(炙焦/三錢)史君子(畧煨取肉/五十箇)
　右為末飛羅麵糊圓麻子大每二十圓天明清肉汁
　下内加當歸川黄連各二錢半治脊疳兼疳勞可擇
　用
大蘆薈圓治脊疳蟲蝕脊膂身熱羸黄煩熱下痢脊骨
如鋸齒十指背瘡頻嚙指甲
　　蘆薈　　　蕪荑　　　木香　　　青黛(乾/)
　　檳榔　　　川黄連(淨各/一分)蟬退(二十/一枚)　麝(少許/)
　　胡黄連(半兩/)
　右為末猪膽二箇取汁浸糕圓麻子大每服二十圓
　米飲下
龍腦圓治腦疳頭皮光急滿頭餅瘡腦熱髮結身汗顋
腫顋髙
　　龍膽草　　川升麻　　苦楝根皮(焙/)防風
　　赤茯神　　蘆薈　　　油髮灰　　青黛(乾/)
　　黄連(淨三錢/各)
　右為末猪膽汁浸糕糊圓麻子大每二十圓薄荷紫
　蘇泡過下食後仍以蘆薈末入鼻
保童圓治乾疳瘦悴少血舌乾目睛不轉乾啼身熱手
足清冷皮燥大便乾結搭口癡眼乾渴
　　黄連(去鬚/)　白鱔頭　　草龍膽(去蘆/)青橘皮(去/穰)
　　五倍子　　蟾頭　　　夜明砂(炒/)　苦楝根
　　雄黄　　　麝香　　　青黛　　　天漿子(炒/)
　　熊膽　　　蘆薈　　　胡黄連(已上各一分/)
　右為末研令匀糯米糊和圓麻子大一嵗兒每服一
　圓不計時候米飲下日進三服尤佳一方有乾蝸牛
　(微炒/一分)
白术散又名清寧散治疳渴煩燥引水乳食不進夜則
渴甚加烏梅陳米疳瀉停積宿滯水穀不聚頻泄不效
加肉豆蔲訶子(方見前/)
木香圓治疳痢冷熱不調五色雜下裏急外重
　　黄連(淨錢/三)　木香　　　紫厚朴(去麄皮/薑汁炒)
　　縮砂仁　　夜明砂(隔紙炒/各二錢)　　　　訶子肉(炒/一)
　　(錢/)
　右為末粳米飯圓麻子大每服十五圓乾艾葉生薑
　煎湯食前温下
褐圓子治疳腫脹因虚中有積腹肚𦂳脹頭面虚浮
　　蘿蔔子(一兩/炒)陳皮　　　青皮　　　好檳榔
　　黒牽牛(取仁半/生半炒)　　　　北五靈脂　赤茯苓
　　蓬莪术(煨半兩/各)　　　　木香(二錢半/)
　右為末飛羅麪糊圓菉豆大毎服十五圓紫蘇桑白
　皮煎湯下
黄耆湯治疳癆嗽喘不定虚汗骨蒸渴而復瀉乳食遲
進
　　黄耆(蜜炙/)　當歸　　　川芎　　　白芍藥
　　生乾地黄　蝦䗫(去足/炙焦)　鱉甲(醋炙焦/各三錢)人參
　　白茯苓　　橘皮　　　半夏麯　　北柴胡
　　史君子(畧煨/)甘草(各二錢/炙)
　右剉散每服貳錢水一盞薑二片棗一枚煎食前服
鱉血圓治疳癆
　　人參(半兩/)　川芎　　　蕪荑　　　北柴胡(各/一)
　　(兩/)　　　　史君子(二十/一箇)胡黄連　　川黄連(各/二)
　　(兩/)
　右用鱉血一盞吳茱萸一兩拌和二連淹一宿次早
　炒乾透出茱萸鱉血只用二連夾餘藥杵末粟米粉
　糊圓麻子大每服二十圓食前熟水下
蚵蚾圓治腦後項邊有核如瘰癧狀按之轉動軟而不
疼名無辜疳毒兼治諸疳一服虚熱退二服渴止三服
瀉痢住
　　蟾蜍(一枚夏月溝渠中取腹大/不跳不鳴者其身癩磊者)
　右取糞蟲一杓置桶中以尿浸之桶上要乾不與蟲
　走却將蟾蜍殺之頓在蟲中任與蟲食一日夜次以
　新布袋盡包繫定置之急浸一宿取出瓦上焙為末
　入麝一字粳飯揉圓麻子大每服二三十圓米飲下
　一方白蕪荑黄連胡黄連青黛各半兩蚵蚾一箇只
　用酒浸炙去骨為末麪糊圓粟米大每服三十圓食
　後臨卧米飲下日三服立效
又方治無辜疳
　右以夜明砂炒為末入諸飲食中與之
通治蟾酥圓治諸疳殺蟲止腹痛退虚熱大效或因病
後通泄太過成疳
　　蟾酥(一箇酥油/炙去骨)　　　　胡黄連　　宣連(去鬚/)
　　龍膽草　　陳皮　　　川楝子(去核/)木香
　　史君子(去殻/)蕪荑(各一兩/)麝(半錢入/或不)　巴豆(二七/粒去)
　　(油/)　　　　茴香(一兩炒/)
　右為末猪膽汁圓或糊圓青黛為衣常服紫蘇湯下
肥兒圓治諸疳多因闕乳喫食太早或因乆患臟腑胃
虚蟲動日漸羸瘦腹大不能行髮豎發熱無精神
　　黄連　　　神麯(各一兩/)大麥蘖(半兩/炒)木香(二錢/)
　　檳榔(二箇火/不見)史君子肉　肉豆䓻(麪褁煨/各半兩)
　右為末麪糊圓蘿蔔子大每服三四十圓量兒嵗數
　加减熟水吞下
六神圓捉疳止瀉
　　丁香　　　木香　　　肉豆䓻(去殻各半兩三/味用麪褁同入)
　　(慢炭火煨令/麪熟為度)訶子　　　史君子　　蘆薈(各一/兩細)
　　(研/入)
　右為末棗肉圓麻子大每服五圓至七圓温米飲下
　乳食前服
五疹圓治疳傷肚大
　　青皮(不去白/炒焦黄)乾薑(燒㣲/存性)　北五靈脂　蓬莪术(各/一)
　　(兩/)
　右為末搜和秤藥末一兩用肥巴豆肉去油秤一錢
　研細拌和粳米飯圓麻子大每三五圓米湯不饑飽
　時下
小黄連阿膠圓治諸疳作熱頻瀉每服二十圓米飲下
(方見大方科咳嗽類/)
疳啞不能發聲方
　右以肥兒圓每服十五圓用蘇合香圓一粒入朱砂
　五靈脂末各少許石菖蒲煎湯調開下(方見前大蘇/合香圓  方)
　(科中/氣類)
猪肚黄連圓治疳瘡自孩提至弱冠潮熱發瘡乃疳氣
使然疳蟲食其肌膚空虚疳熱流注遍身熱瘡發歇無
已
蟾酥圓相間服尤妙
　　雄猪肚(一具/淨洗)鷹爪黄連(去鬚淨/七兩)
　右剉作小截少水和納猪肚中用線縫密頓在五升
　粳米上蒸十分爛取放臼中入些蒸飯搗千餘杵粘
　實得所衆手揑圓如小菉豆大每服二十圓米飲下
　童子倍之冠者又倍之仍以川芎生地黄茯苓茯神
　與之調血清心熱多者間服生犀散(方見前/)二十嵗
　以上潮熱發瘡是為虚勞皆一種病也用藥同前凡
　兒童諸病不出於疳則出於熱熱則生痰常須識此
　矣
洗方按證用大腹皮苦參川白芷為剉散煎湯淋洗妙
又方甘草黄柏馬鞭草帶鬚葱荆芥煎水洗後却用訶
　子連肉核燒灰入麝香輕粉少許和匀傅瘡上效
傅藥治疳後虚熱小便腫
　右以韭菜地龍糞煆為末出火毒清油調傅
針法治無辜疳腦後項邊有核如彈按之轉動軟而不
　疼其間有蟲如米粉不速破之則蟲隨熱氣流散淫
　蝕臟腑以致肢體作癰瘡便利膿血壯熱羸瘦頭露
　骨髙皆因氣血虚憊所致用針刺破以膏藥貼則愈
　或因澣濯兒衣露於簷下為飛鳥落羽所汚兒著此
　衣蟲入皮毛亦致斯疾凡曬兒衣須微火烘之
　　　丁奚哺露
十全丹治小兒手足極細項小骨髙尻削體痿腹大臍
突號哭胸陷或生穀癥是名丁奚虚熱往来頭骨分開
翻食吐蟲煩渴嘔噦是為哺露二者皆因脾胃乆虚不
能消化水穀以榮血氣致肌肉銷鑠腎氣不足復為風
冷所傷柴骨枯露亦有胎中受毒臟腑少血致之此皆
無辜種類之疾並難治宜服
　　青皮(去穰/)　陳皮(去白/)　蓬术(煨/)　　川芎
　　比五靈脂　白豆蔲仁　雞心檳榔　蘆薈(各半/兩)
　　木香　　　史君子肉(焙/)蝦䗫灰(各三錢/)
　右為末猪膽汁浸糕糊圓麻子大每服三十圓米飲
　下有熱薄荷湯下
　　　鬾病
龍膽湯治孕婦被惡祟導其腹中令兒病也其證下利
寒熱去来毫毛鬢髮不悦澤及治婦人有兒未能行時
復有孕使兒飲此乳亦作此病
　　龍膽草　　北柴胡(去蘆/及苗)黄芩　　　桔梗
　　鈎藤皮　　芍藥　　　甘草(炙/)　　茯苓(各二/錢半)
　　蜣蜋(二枚/)　大黄(一兩裹煨/温紙)
　右剉散以水一升煮取五合為一劑十嵗已下小兒
　皆可服若兒生一日至七日分一合為三服八日至
　十五日分一合半為三服生十六日至二十日分二
　合為三服二十日至三十日四十日盡以五合為三
　服皆以得下即止此劑為出腹嬰兒所作若日月長
　大者以次依此為例必知客忤及有鬼氣可加人參
　當歸各二錢半一百日兒加一錢一字二百日兒加
　二錢半一嵗兒加半兩餘准此
　　　積滯
葱湯圓治積神效
　　巴豆(三十五粒用水浸一宿五更初去/水後去皮殻心膜不去油另研)輕粉(半錢/)
　　滑石(五錢/)　鷹糞(五錢/)
　右為末研飯為圓如粟米大周嵗以下毎用三圓以
　上四圓未效再加圓數膈上有涎或吐亦無妨如有
　蟲用苦楝皮少許甘草二寸煎湯五更初先將化蟲
　藥服了後用此取下春季燈心湯下夏季蘇鹽湯下
　秋季蘇湯冬季葱白湯下初生兒以一粒放口中乳
　汁下
消積圓治乳積吐乳瀉乳其氣酸臭此由啼哭未已以
乳與兒停滯不化得之
　　丁香　　　烏梅(五錢/炒)　巴豆(十四箇/去油殻)縮砂仁(各/等)
　　(分/)
　右為末麪糊圓每服七圓米飲下
消鐡丹治食積肚硬帶熱渇瀉或嘔皆因飲食無度多
餐過飽飽後即睡得之
　　烏梅(八箇/取肉)　巴豆(十六粒/去殻)青皮(五錢/去穰)　陳皮(五錢/去白)
　右為末米糊圓粟米大每服七圓米飲下化鐵亦消
盧氏感應圓紅圓子治食積面目腫黄肚熱脹痛覆睡
多困酷啼不食或大腸乾澁小便如泔或便利無禁糞
白酸臭服之大效(方見大方科諸/積及痎瘧類)
蘇感圓治氣積腹痛啼呌利如蠏涎皆因觸忤其氣榮
衛不和淹涎日乆得之蘇合香圓感應圓各等分和圓
如粟米大紫蘇湯下三十圓立效(方見方科/中氣澁類)
異香散取積後調理
　　石蓮肉(一兩/)蓬莪术　　益智仁　　京三稜
　　甘草(各六兩/)青皮去(穰/)　陳皮(去白兩/各三)厚朴(薑汁/炒二)
　　(兩/)
　右剉散毎服二錢水一盞生薑二片棗一枚鹽少許
　煎通口服鹽湯㸃鹽酒調亦可不拘時服
辰砂香附湯平胃散合和滋氣和胃消積每服一錢蘇
　鹽下多服尤妙(方見大方/科)
　　　殺蟲
史君餅治因喫食麄肥甘生熱肌瘦體虚口吐清涎唇間
腫痛腹中絞痛口鼻中出黒色蟲不治
　　史君子(四十箇/去殻)　　　　雷丸(半兩/)　定粉(二分/)
　　輕粉(半錢/)　青箱子　　鶴虱(一分/)
　右為末用雞鴨卵和蒸為餅先將此藥隔日夜五更
　時服將葱湯圓取下(方見前/)
褐圓子湯毎服二錢苦楝根少許煎湯調服近病亦效
(見前/)
化蟲圓
　　鶴虱(去土/)　胡粉　　　檳榔　　　白礬(半生/半枯)
　　苦楝根皮(各半兩/)　　　蕪荑　　　黄連
　　酸石榴皮(各一分/)
　右為末以糊圓如麻子大三嵗兒三圓漿水入香油
　三五滴下其蟲小者化為水大者自下加雷丸或用
　猪瘦肉湯下
碧金散治蛔蟲寸白蟲
　　苦楝根(一兩/)鶴虱　　　檳榔(各半兩/)
　　猪牙皂角(三錢/燒灰)　　　　史君子仁(半兩各研/綿羅為末)
　　好青黛(半兩/)麝香(一分/)
　右同研匀每服一字用淡猪肉湯食前調
安蟲散治因喫物麄肌膚消瘦蟲生腹中極痛不可忍
者
　　真胡粉(炒/)　檳榔　　　川練子(炒去/核)鶴虱(炒各/二兩)
　　白礬(二錢半生用/)
　右為末米飲調痛時服空心未洗面前服或圓如麻
　子大小兒多有諸蟲臟腑虚弱食肥甘則動腹痛呌
　哭側身撲手嘔清水涎沫面色青黄飲食不進不生
　肌膚乘寒熱或沈沈嘿嘿其蟲不療相生不已長一
　尺則能害人一嵗兒五圓温漿水入清油一二㸃打
　匀温米飲下其蟲小者化為水大者自下
　　　嘔吐
驚吐安神圓治因驚吐妳面色青藿香煎湯化開服(方/見)
(前/)
硫黄散治吐并驚吐
　　硫黄(半兩/)　水銀(一分/)
　右同研無星黒色量大小一字至一錢匕水小㸃以
　指緩緩磨濕添湯調方可服吐立止兼治大人反胃
　妙
冷吐益黄散治脾胃傷冷作吐每服二錢水一盞生薑
紅棗煎温服(方見后/)白术散亦效(方見前/)
熱吐通心飲治壅熱乆傷臟腑作渇發吐每服二錢燈
心藿香葉煎温服(方見前/)
涎吐半夏圓治胸膈停痰作吐(方見大方科/嘔吐類下)一方單用
半夏泡七次為末薑湯下效亦能止瀉有熱者人參湯
即小柴胡湯(方見大方/科傷寒類)
積吐益黄散治脾胃停食不化所吐酸臭生薑烏梅煎
服(方見/后)消積圓(方見前/)
風吐大青膏治胃脘生風頻吐用黄荆葉一皮煎湯化
開兼服白术散(方見前/)又方風熱吐朴硝白滑石為末
每服半錢漿水半盞清油半兩調匀服必定
　　　吐乳
雪糕圓治吐乳兼下痢不止雪糕圓粟米大米飲下二
十圓(方見大方/科嘔吐類)
掌中圓治喫物喫乳便吐下水乳不得飲食不下者
　　白豆蔲(十四箇去殻/鹽水炒用)　　甘草(半兩半/生半炙)縮砂(十四/箇)
　右為末逐旋安掌中與他乾噉牙兒乾糝口中
丁香散治吐乳傷食
　　丁香　　　石蓮肉　　枇杷葉(生薑自然汁塗/炙熟各等分)
　右為末每服一錢米飲調下
藿香正氣散治外感風寒濕作嘔每服二錢水一盞生
薑二片木瓜一片煎服效(方見大方/科傷寒類)
濕熱不時暴嘔香葛湯生薑二片藿香少許煎(方見大/方科傷)
(寒/類)
香蘇散治生時洗吐牽涎或嘔加半夏湯洗葱白生薑
各少許煎(方見大方/科傷寒類)
交精吐妳四君子湯加藿香木瓜煎湯服又治經年吐
妳不停或成片段眼慢糞多穢氣有筋膜迺父母交感
時喫乳所致益黄散(方見后/)保童圓(方見前/)兼用
吐乳不止恐成脾風方
　右以靈砂一粒青州白圓子三粒同研末米飲調下
　量大小與之吐乆虚甚者對用靈砂親試有效(靈砂/大方)
　(科見冷類青州白圓/子方見風科通治類)
又方蓮心二十一箇香附子三箇吳茱萸七箇丁香七
　箇一處新瓦上炒黄研為末以乳汁調付乳頭上令
　兒吮食屢用有驗
　　　霍亂
總説吐瀉起於脾胃不調隂陽不順清濁相干或感風
　冷之氣傷於脾胃胃氣不調故嘔不食脾氣虚弱臟
　腑不調故泄瀉有脾虚傷食外感風冷故先吐而後
　瀉有胃熱嘔吐發瀉夏月嘔吐發瀉為霍亂因胃熱
　引飲停留胃氣吐瀉發熱用香薷散大凡吐㵼不可
　便下止吐㵼藥先調脾氣秋冬之間多是傷食生冷
　過度外感風寒多瀉發熱當用醒脾散但吐不㵼因
　傷粘物滯脾有胃熱嘔吐渴水不休有胃冷嘔吐面
　青白四肢逆冷大凡吐㵼先調脾氣此大法也
白术散治胃氣不和脾氣虚弱發為吐下每服二錢水
一盞生薑二片烏梅半箇紅棗一枚蘇梗三寸煎温服
(方見/前)
五苓散治隂陽不調或感風邪暑毒霍亂嘔㵼不止每
服二錢蘇葉木瓜食鹽湯調服未效加生薑自然汁少
許服
又方用生薑自然汁為圓麻子大量兒大小米飲下效
六和湯治夏秋冬暑冷相搏嘔泄不止每服二錢水一
盞生薑二片木瓜一片煎温服(以上方並見大/方科傷暑類)
香薷圓治傷暑伏熱躁渴瞀悶頭目昏眩胷膈煩滿嘔
噦惡心口苦舌乾肢體困倦不思飲食或發霍亂吐利
轉筋宜服(方見大方科傷暑/類量大小與服)
木復丹治隂陽不和脾胃虚損吐下不止凡吐㵼五月
内九分下一分補八月内九分補而一分下有熱者先
用補脾後退熱竹葉石膏湯主之次用水銀硫黄末主
之生薑水調下但霍亂一證吐利交作盖由飲啖生冷
或胃熱之氣中脘節閉揮霍變亂用此能通暢三焦分
理隂陽兼治反胃嘔吐中暑昏亂最為切當(方見大方/科痼冷類)
(竹葉石膏湯見/大方科傷寒類)
金液丹與青州白圓子等分為末理吐㵼之後已覺虚
損若因虚發熱必作慢脾風用米飲調下特效須多服
若胃氣已生則旋減金液却以四君子湯加陳皮名異
功散徐徐調理(方見大方科痼冷及風科/通治類  異功散方見前)
單方治霍亂
　右以牛涎一合灌下立效陳大蓼濃煎湯洗手足上
　并服濃汁一二合自愈
灸法男左女右第二脚指上如菉豆大艾炷灸三壯即
愈
　　　泄㵼
驚㵼安神圓小驚圓白术散治㵼下青色(方並見前/)
疳㵼白术散蟾酥圓史君餅治所㵼爛如泥肚緊(方並/見前)
積㵼消積圓治㵼下極臭穢腹痛(方見/前)服後次用益黄散
(方見後/)平胃散縮砂香附湯補脾即安(方並見大方科/諸氣脾胃類)
熱㵼五苓散(方見大方/科傷暑類)通心飲(方見/前)治溏利大便熱每
服二錢並用燈心十莖車前草二根煎服
冷㵼方治臟腑極冷㵼出如破水勻氣散欲變候用
白术散觀音散冬瓜子仁湯下或脾氣虚益黄散五心
散蘇梗薑錢或誤服冷藥脾虚生風成慢驚南星散生
薑防服湯下㵼極用金液丹為末陳米飲下立住(方並/見前)
濯中湯治冷㵼不止每服一錢棗湯或鹽湯調(方見大/方科嘔)
(吐/類)
虚䓻散治腹痛洞㵼腸胃虚冷
　　肉豆䓻(一枚刺一小孔内滴/乳香一塊麪褁煨熱)
　右為末每服一錢米飲調下
冷熱不調㵼和安散
　　木香　　　當歸　　　川芎　　　北前胡
　　柴胡　　　青皮　　　北梗　　　甘草(炙/)
　　赤茯苓(各等分/)
　右剉散每服一錢水一盞生薑二片棗一枚煎空心
　服
枇杷葉散来復丹(方見大方科傷/暑及痼冷類)
養臟湯香連圓(方並見大方/科泄㵼類)
腎洩震靈丹治面黧黒齒消脫骨力弱小腹痛泄多白
膿
　右用三圓為末火鍾乳粉半錢以炒破故紙一錢半
　生肉豆䓻一錢大棗二枚煎取清汁乗熱調空心灌
　下(方見大方科痼冷類/)
梅月天時行㵼香葛湯每服生薑二片豆豉佳粒水一
盞煎(方見大方科傷寒類/)
　　　下痢
地榆散治赤痢因大腸停積熱毒得之或㸃滴鮮紅
　　地榆　　　訶子　　　甘草(各等分/)
　右為末每服一錢鹽米湯調空腹服
又方
　　地榆(一錢/)　甘草(二錢/)　芍藥(一錢/)　當歸(二錢/)
　右剉散每服一錢水一盞煎温服
小黄連阿膠圓治腸胃有熱大便秘澁疼痛啼呌下痢
赤黄煩燥多渇腹痛小便不利乃積熱藴毒為之圓如
粟米大(方見大方科咳𠻳類/)
四生散
　　罌粟殻(去萼蒂赤頰/半生半炙)　　黒豆(一合生/一合炒)甘草(半生/半炙)
　　生薑(半生/半炙)
　右剉散每服二錢熟煎温服如嘔食不入加人參少
　許
大柴胡湯治下痢舌黄口燥胷滿作渇身熱腹脹讝語
此必有燥屎服此下之后與止藥(方見大方/科傷寒類)
木香散治白痢因腸胃虚弱受於寒氣所下不止腹痛
不食立效
　　木香(炮一分/)厚朴(薑汁炒/十兩)白术(一分/)　龍骨
　　當歸(洗淨炒/各半兩)乾薑(炮/)　　訶子肉(各一分/)
　右剉散每服二錢水一盞生薑二片棗一枚煎温服
　量大小加減
朴附圓治滑冷下痢不禁
　　厚朴　　　附子　　　乾薑　　　陳皮(各一/兩)
　右為末糊圓粟米大每服三十圓米飲下日三服
香連圓治赤白痢皆氣血不和為寒熱所傷冷熱相乗
乍赤乍白或赤白相雜裏急后重圓如粟米大(方見大/方科泄)
(㵼/類)
養臟湯治同下(方見大方科泄㵼類/)
小駐車圓治冷熱不調或乳哺失節泄㵼不止或下痢
鮮紅或赤多白少腹痛后重腸胃虚滑便數減食困倦
一切瀉痢並宜服之(方見大方/科下痢類)
香粟飲治赤白痢
　　木香(五錢/)　黄連(去鬚/)　粟殻(去蒂萼赤/頰一兩)
　　僵蠶(炒去絲/五錢)甘草(一兩/)
　右用生薑二兩切同炒為末每服一錢米飲下　赤
　痢生地黄七寸白痢烏梅一錢並煎湯調下如有熱
　小柴胡湯解之(方見大方/科傷寒類)
石蓮散治禁口痢因服澁住藥太過傷損胃氣聞食口
閉四肢逆冷若穀道不閉黄汁長流不治
　　蓮肉(去心/炒)
　右為末每服一錢空腹米飲調服
真料參苓白术散治禁口痢和胃進食或單用山藥細
炒半生半熟為末米飲調服立效(方見大方/科脾胃類)
等住圓治溏㵼并一切㵼痢立效
　　當歸　　　硫黄　　　牡蠣(各一分/煅)木香(半兩/)
　右為末麪糊圓粟米大每服二七圓糯米飲入薑汁
　一二滴送下
小駐車圓治休息痢因腸胃虚弱紅白相雜兩三㸃滴
乍發乍止(方見大方/科下痢類)
炒雞子治休息痢及疳㵼日乆不能安者
　右用雞子一枚打破用黄蠟一塊如指大銚内鎔以
　雞子拌和炒熟空心食之
感應圓治釀􁀙痢肚大喫食不成肌膚其下如濃粥汁
青白黒為冷黄赤為熱皆積聚所致(方見大方/科秘澁類)
縮砂圓(即蠟匱圓/)治積痢
香乳湯治氣痢下如魚眼(二方並見大/方科下痢類)
　　　脾胃
白术散又名清寧散温脾養胃正氣理泄㵼胃熱煩渴
不問隂陽虚實並宜服之或乳食不進羸困少力因而
失治變成風癎(方見/前)為散紫蘇梗煎正脾生薑棗子虚
實熱服涼藥後不能食先用此生胃中津液後服生犀
散退熱(方見前/)早涼夜熱不可下只用煎三升許頓服
稍愈後再服三升候不渴無涎又投阿膠散二服即安
白水煎亦可如渴飲水多者多服無時盜汗虚汗亦用
此藥止㵼治痰退熱清神渴倍加白术渴甚者任意多
飲
糯米散阿膠一兩半麩炒鼠粘子一分炒香馬兜鈴半
　兩甘草一分杏仁七箇去皮尖糯米一兩為散每服
　二錢用水煎服
史君子圓正脾助胃
　　厚朴(去麄皮/薑汁炒)陳皮　　　甘草　　　訶子(去核/)
　　史君子(去殻/别研)
　右為末煉蜜圓菉豆大每服三七圓　疳㵼積㵼米
　飲下　熱㵼加青黛米飲　冷㵼薑　中暑㵼香薷
　　時行㵼桑葉　赤痢藍姑草　白痢烏梅　驚㵼
　藍姑草已上並用米飲下(藍姑草竹葉菜是也/)
六神湯理脾胃虚止吐㵼進飲食養氣
　　嫩黄耆　　白扁豆(炒/)　人參　　　白术
　　白茯苓　　粉草(各等分香葉亦可/或加藿)
　右為末每服二錢蘇鹽湯正氣生薑棗子湯調下
香黄散治脾胃虚弱吐㵼及治脾疳腹大身瘦此藥補
脾調氣治冷腹痛乆冷泄效
　　陳皮　　　青皮　　　訶子肉　　甘草(各一/兩)
　　丁香(五錢/)
　右剉散每服二錢水一中盞生薑二片煎空腹服
醒脾散
　　人參　　　白术　　　豆䓻　　　甘草
　　乾薑　　　藿香(各等分/)
　右為末毎服一錢或半錢薑湯下如醒脾胃冬瓜子
　仁米飲下
調氣散
　　桔梗　　　甘草　　　乾薑　　　縮砂
　　益智子　　茴香　　　藿香葉(各等分/)
　右為末毎服半錢水㵼紫蘇木瓜煎湯下調脾胃生
　薑棗子煎湯調服
觀音散治脾胃不和(方見前/)
　　　腹痛
四順清涼飲治挾熱作痛面赤壯熱四肢煩手足俱熱
加青皮枳殻去穰切片入(方見大方/科積熱類)
七氣湯治挾冷作痛面色或白或青四肢冷甚
　　青皮　　　陳皮　　　桔梗　　　蓬莪术(煨/)
　　辣桂　　　藿香　　　益智仁(各一/兩)香附子(一/兩)
　　(半/)　　　　甘草(炙分/三)　加半夏(湯洗/三分)
　右剉散每服三錢水一盞薑三片棗一枚煎不拘時
　候
蘇合香圓與七氣湯兼服治證同上(方見大方/科中氣類)
枳殻桔梗湯治邪正交爭冷熱不調作為腹痛嘔吐
　　枳殻(去穰/麵炒)　桔梗(去蘆/)　青皮(去穰/)　陳皮(去白/各伍)
　　(錢/)　　　　木香(三錢/)　當歸　　　粉草(各五/錢)
　右剉散每服二錢水一盞生薑二片煎温服
　　　疝氣
金鈴散治疝氣作痛時先曲腰啼哭眼中無淚脚冷唇
乾額上多汗或外腎釣上隂囊偏大
　　金鈴子(一兩煨/去核)縮砂(七錢半/去殻)蓽澄茄　木香(各五/錢)
　右為末每服一錢大者二錢鹽湯或好酒調服
収氣圓治同上但小圓如粟米大每服二七粒金鈴子
煎湯下(方見大方/科痎瘇類)
香檳榔圓治疝氣小腹痛引腰脊攣曲身不能直
　　芫花(醋浸炒/)木香　　　檳榔　　　三稜(炒各/半兩)
　　茯苓　　　青皮(去白/)　全蝎　　　肉桂
　　附子(炮/)　　硼砂(各一分/)
　右為末將硼砂浸洗去土頓在湯瓶上候成膏子和
　糖醋打麪糊圓如菉豆大每服三十圓空心温酒送
　下未效再服
又方金鈴子圓治疝氣小腹痛引腰脊攣曲身不能直
　　木香　　　檳榔　　　三稜　　　蓬术(炮/)
　　青皮(去白/)　陳皮　　　川楝肉　　芫花(醋浸/炒各)
　　(半/兩)　　　　辣桂　　　牽牛(生取仁/各三錢)川巴豆肉
　　(不去油/一錢)
　右為末麵糊圓麻子大毎三圓空心午前各一服薑
　湯下
五苓散治隂核氣結腫大釣痛多因啼怒不止傷動隂
氣結聚不散得之或胎婦啼泣過傷令兒生下小腸氣
閉加以風冷血水相聚水氣上乗於肺故先喘而後疝
痛外腎木硬臍下痛楚不可忍惟利二便則安以木通
葱白茴香食鹽煎湯調下得小便利為效(方見大方/科傷暑類)
當歸散治疝氣大腑秘小腹隂囊牽引撮聚痛甚
　　辣桂　　　牽牛(炒取仁/各半兩)當歸　　　北大黄
　　桃仁(浸去皮焙/各二錢上)　　　　全蝎(一錢半/)
　右剉散毎一錢入蜜煎温服以利大便利后以青皮
　陳皮茯苓木香縮砂甘草為散生薑煎和胃唇青不
　治
鈎藤膏治盤腸内釣腹中極痛乾啼
　　明乳香　　没藥(同上/别研)　木香　　　薑黄(各四/錢半)
　　木鱉子(十二箇爛/去皮研)
　右以木鱉子搜和四味末為圓櫻桃大煎鈎藤湯化
　下一嵗可服半圓次魏香散
阿魏散用蓬莪术半兩真阿魏一錢先以温水化開阿
　魏浸莪术一日夜焙乾為末毎服一字或半錢煎蘇
　葉米飲空心調下
　　　吐衂
蒲黄散治吐血咯血
　　生蒲黄　　油髪灰(等分/)
　右研細每服一錢煖生地黄汁調下米飲亦可
生地黄汁方治吐血衂血
　生地黄汁取一合髮灰半錢調分作兩服食后少頃
　灌下
鼻衂方
　生蘿蔔汁仰頭滴下鼻仍飲其汁
　　　腫滿
五苓散香薷散治伏暑感濕腫滿用生薑皮木瓜車前
草山茵陳煎(方見大方/科傷暑類)
分氣飲治腫脹作喘氣短而急
　　北梗　　　赤茯苓　　陳皮　　　桑白皮
　　大腹皮　　枳殻　　　半夏麯　　真蘇子(炒/)
　　紫蘇　　　甘草(各二錢/)草果仁(一錢/)
　右剉散每服一錢半水一盞生薑二片棗子一枚煎
　服若臍心凸起掌心平缺盆平背心平不治大喘氣
　麄不食乃腎水盈溢上行傍浸於肺亦不治
五皮散神助散相兼服(方見大方/科腫滿類)
竒方治熱毒遊腫破草鞋人亂髮燒灰醋調傅熱毒處
三黄散貼腫毒
　右用大黄黄柏黄連各等分為末獖猪膽汁調塗頭
　心及脚心又方斫石白麪等分研匀井水調睡時塗
　脚心效
單方治脚氣腫痛及蠱腫
　右商陸不以多少切碎酒煮熟候酒温連商陸飲喫
　腹肚蠱腫同米煮粥喫大人亦可服
　　　盜汗
白术散安神圓小驚圓牡蠣麻黄根煎湯下(方並/見前)
又方治心腋汗大人小兒皆有之大人乃心血溢盛面
常發赤者是也小兒因驚得之有人常有盜汗不止氣
弱體羸乆醫不可乃心血溢盛為汗非虚也宜用藥収
歛心血
　　川當歸　　人參(各半兩/)
　右剉散用猪心二箇可切三片藥亦分三服每服水
　一椀猪心一片煎服
黄耆健中湯治盜汗入米糖煎服效
牡蠣散治血虚自汗或病後暴虚津液不固自汗夜卧
愈甚又不止則枯瘦短氣煩倦(方見大方/科自汗類)
竒方治脚汗白礬乾葛為散煎水洗效
又方治睡中汗出酸棗仁人參茯苓為細末米飲下半
錢
　　　項軟
天柱圓治風氣頸起軟頭不得正或去前或去后
　　蛇含石(大一塊服七次/用醋淬七次)　川鬱金末(少許/)
　右碾細又入鉢内研極細和前藥米入少麝香和匀
　用雪白大米飯圓龍眼大毎服一圓荆芥湯化下或
　又入生薑汁一二滴或用金銀薄荷湯早晨不拘時
　下風熱項軟合用涼肝圓(方見前/)
五加皮散治頸軟
　右用五加皮為末酒調塗傅頸骨上
健骨散治乆患疳疾體虚不食及諸病後天柱骨倒醫
者不識謂之五軟
　白殭蠶為末三嵗兒半錢薄荷酒調下後用生筋散
　貼
生筋散治如前
　　木鱉子(六个/去殻)黄麻子(六拾箇/去殻)
　右研細先拖起顱摩項上令熱津唾調貼之效又方
　用附子生用去皮臍天南星切各等分生薑自然汁
　調貼項軟處
　　　語遲
菖蒲圓治受胎其母卒有驚怖邪氣乗心舌本不通四
五嵗長猶不能言
　　人參　　　石菖蒲　　麥門冬(去心/)逺志(取肉/薑汁)
　　(炒/)　　　　川芎　　　當歸(各二錢/)滴乳香
　　朱砂(各一錢/别研)
　右為末煉蜜圓麻子大每服十圓粳米米飲下
　　　聤耳
明礬散治腎經有熱上衝於耳遂使津液壅滯為稠膿
為清汁耳内痛亦有沐浴水入耳中濕氣停滯為膿但
不疼二證乆不瘥變成聾耳
　　明礬(煅/)　　龍骨(研三錢/各)黄丹(煅錢/二)　胭脂(一錢/)
　　麝(少許/)
　右為末先以綿枚取去水次以鵝毛管吹藥入耳本
　方加海螵蛸末亦好
月蝕耳瘡方胡粉和東方壁土為末傅
又方蝦蟆燒灰存性搗為末和猪膏傅
　　　重舌
傅藥治重舌乃心脾俱有熱也心候於舌所主者血脾
之脈絡出於舌下若心脾有熱則血氣俱盛附舌根而
重生一物形如舌而短小是也有著頰裏及上腭者曰
重腭有著齒齗者曰重齗皆當刺去其血也用真蒲黄
傅之或髪灰傅之或馬牙硝傅之或竹瀝浸黄柏㸃之
燄消亦好(其餘並見大方科舌病類/)
　　　木舌
紫雪治木舌舌迺心之候脾之脈絡於舌臟腑壅滯心
脾積熱熱氣上衝故令舌腫漸漸脹大塞滿口中是為
木舌若不急療必至害人每用一字研細竹瀝調下(方/見)
(和劑/局方)
又方黄蜀葵花研細黄丹半之同研㸃七次
又方川朴消二分紫雪一分白鹽半分同研每半錢竹
　瀝井水調傅
　　　滯頤
冷證温脾圓治滯頤涎流出而潰於頥間也涎者脾之
液脾胃虚冷故涎液自流不能収約法當温脾
　　半夏　　　木香　　　丁香(各半兩/)川白薑(生/)
　　白术　　　青皮　　　陳皮(各二錢半/)
　右為末糕糊圓麻子大一嵗十圓二嵗二十圓米湯
　灌下
　　　脚拳不展
海桐皮散治稟受腎氣不足血氣未榮脚指拳縮無力
不能伸展
　　海桐皮　　牡丹皮　　當歸　　　熟地黄
　　牛膝(各一兩/)山茱萸　　補骨脂(各半兩/)
　右為末毎服一錢葱白二寸煎食前服
　　　行遲
地黄圓治氣血不充骨髓不滿軟弱不能行或肝腎俱
虚肝主筋筋弱不能束所致一方加川牛膝五加皮酒
炙鹿茸妙(方見前/)
又方虎骨圓
　　虎股骨(酒炙/赤)生乾地黄　酸棗仁(酒浸去/皮炒香)
　　白茯苓　　辣桂　　　防風　　　當歸
　　川芎　　　牛膝(等分右為末煉蜜圓麻子大每/五圓酒吞下或木瓜湯)
五加皮散治三嵗不能行者
　　真五加皮(一/分)牛膝　　　酸木瓜乾(各半分/)
　右為末每服一錢半粥飲調次入好酒兩㸃再調食
　前服日二劑
　　　鶴節
地黄圓治稟受不足血氣不充故肌肉瘦薄骨節呈露
如鶴之膝乃腎虚得之腎虚則精髓内耗膚革不榮易
為邪氣所襲日就枯瘁其殆鶴脚之節乎本方加鹿茸
酥炙川牛膝各二錢修合服餌並同三嵗以下與十圓
三嵗以上與十五圓(方見前/)
　　　龜胷
百合丹胸髙脹滿其狀如龜此肺經受熱所致也乳母
酒麪無度或夏月熱煩熱乳與兒得之或乳母多食五
辛而亦成此疾
　　川大黄(三分/焙)天門冬(去心/焙)杏仁(去皮炒/)百合
　　木通　　　桑白皮(炒/)　甜葶􁋜(紙上/炒)爛石膏(各/半)
　　(兩/)
　右為末煉蜜圓菉豆大每服五圓食后臨卧熟水化
　下
　　　龜背
松蘂丹治嬰兒生下不能䕶背客風吹脊入於骨髓致
之或坐太早亦致傴僂背髙如龜多成痼疾
　　松花　　　枳殻　　　防風　　　獨活(各一/兩)
　　麻黄　　　川大黄　　前胡　　　桂心(各半/兩)
　右為末蜜圓黍米大每服十粒粥飲下量兒加減
灸法肺腧穴第三椎骨下兩傍各一寸半膈俞穴第七
　椎骨下兩傍各一寸半以小兒手中指中節為一寸
　艾炷如小麥大但三五壯而止
　　　髮不生
蓯蓉圓治稟受血氣不足不能榮於髮
　　當歸(去尾/)　生乾地黄　肉蓯蓉(酒洗/炙)揚芍藥(各/一)
　　(兩/)　　　　胡粉(五錢/)
　右為末煉蜜圓如黍米大毎服十粒煎黒豆湯下兼
　磨化塗抹頭上
　　　齒不生
地黄散治齒不生齒者由骨之所終髓之所養稟氣不
足則髓不能充於骨故齒久不生
　　川芎　　　乾地黄　　當歸　　　山藥
　　白芍藥(各一/兩)沈香(半兩/)　粉草(三錢/)
　右為末温鹽湯調服半錢用少許揩齒脚亦佳
　　　瘡毒
濕癬用蛇床子為末先以韭菜根煎湯洗次用臈月猪
　脂調藥傅之
炙甲散治眉叢中生瘡名曰錬銀癬
　右用穿山甲前膊鱗炙焦為末清油輕粉調傅
漏瘡方錬成松脂末并髮灰生黄丹填傅
白歛散治凍耳成瘡或痒或痛
　　黄蘗　　　白歛(各半兩/)
　右為末先以湯洗瘡後用生清油調塗
三物散治鬢邉生軟癤名發鬢有數年不愈者此極妙
　　猪頸上毛　猫頸上毛(各一撮/燒灰)　　　鼠屎(一粒/)
　右為末清油調傅或加輕粉尤妙
生附散治凍爛脚成瘡
　　生附子(半个去皮臍/)
　右為末麪水調貼之即愈
隂瘡方治隂股間汁出先痒后痛愈後復發及隂囊生
　瘡以火炙瘡􁗒去痂令乾以蜜傅却搜麪作燒餅炙
　熟以餳塗於燒餅上乗熱熨之冷則再炙再熨數度
　為妙
胎毒瘡方治一嵗二嵗内滿頭延及遍身生瘡皆因在
　胎中父母恣情交合所致名曰胎蛆經乆不瘥先用
　化毒丹消毒飲服却用父小便以鵝翎刷洗瘡上青
　黛為細末乾糝效
即效方治頭上生瘡及肥疳瘡猪筒骨中髓調輕粉早
　傅晩愈又用樹上乾桃燒灰清水調傅效暑毒軟節
　皆可
疣目瘡方治遍身如魚目無膿又名征膚瘡川升麻剉
　散煎百一沸入蜜一二匙以磁器盛鵝翎蘸拭瘡上
諸惡瘡生頭面南星貝母等分用湯泡七次研為細末
　入土朱少許乾則清油調搽濕則乾糝
　　　口瘡
㵼心湯治血盛將養過温心有客熱熏發於上焦遂成
　瘡
　右用黄連一兩去鬚或加腦子麝香硼砂為末毎服
　一字温水臨卧服
連翹飲治心肺有熱瘡發班駁如丹身體有熱或熟煮
大栗與食亦佳(方見疹瘡類/)
洗心散治心熱煩渇作成口瘡毎用一字乾糝兒口中
　嚥喫亦無妨乳母同服尤妙(方見大方/科積熱類)
傅藥治滿口瘡爛
　黄丹一兩好蜜一兩瓦盞盛甑上蒸一炊乆取出以
　鵝翎刷瘡上效
貼藥吳茱萸末醋調貼兩脚心移夜即愈藥性雖熱能
　引熱就下至良
又方天南星密陀僧為末(治口瘡不能吮乳醋調貼兩手内/心即洗去背熱加薄荷水拭口)
又方生硫黄為末新汲水調貼手心脚心效即洗去
　　　軟癤
猪頭散治軟癤愈而再作用野蜂房一二箇燒灰存性
　以巴豆三七粒去殻煎清油三二沸去巴豆以油調
　藥敷立效白礬枯為末清油調傅亦效(此藥有驗人/以猪頭為謝)
　(遂名/之)
又方大枳殻一枚去穰令空地上磨令口平以稠麪糊
　搽四唇霑在癤上自破膿溜出盡更無瘢痕
又方治軟癤屢安再作者
　右用桑螵消燒炙存性以清油調傅
又方鷄抱卵殻燒灰存性為末入輕粉少許清油調傅
　此物難得只以雞子抱退殻如上法用亦可
敷瘡口方
　　白芨　　　赤石脂(各一/錢研)當歸(三錢/去蘆)　龍骨(少許/研)
　右為細末乾糝
　　　脱肛
釣腸圓治大腸虚寒或因服涼藥過度或乆痢後臟寒
所致圓如粟米大大者細嚼胡桃温酒送下小者木香
湯下(方見大方科諸痔類/)
瓜蔞圓治初病脱肛鼻梁青脈唇白齒根燋黄乆病兩
頰光眉赤唇燋多啼哭
　　黄瓜蔞(一箇/)白礬(半兩/)
　右將白礬入瓜蔞内固濟火煅為末米糊圓每服三
　十圓米湯送下
痢頻脱肛黒色生殻方
　右用巴豆殻燒灰芭蕉自然汁煑入朴消少許洗軟
　用真清油㸃三滴放三角白礬煆過研爛真龍骨少
　許同研糝肛頭用芭蕉葉托上勿令便去出入令大
　兒抱定
龍骨散治大腸虚肛門出
　　龍骨　　　訶子肉(炒各二錢半/)　　没石子(大/者)
　　(二/枚)　　　　罌粟殻(去頰/醋炒)赤石脂(各二錢/)
　右為末每服一錢米飲調下
洗方香附子荆芥皂角煎水洗
又方以葱湯洗令軟用芭蕉葉托上
又方五倍子朴消大腹皮煎水洗以赤石脂末糝在芭
　蕉葉上托入
貼方萆麻子四十九粒研爛水調作餅子貼腮頂上収
　上立有效
水聖散子治脱肛不収
　右用浮萍草不以多少杵為細末乾貼患處
紫蕺膏治臟熱肛門脱出
　右用紫背蕺一大握又為魚腥草擂爛如泥先用朴
　消水洗參肛門用芭蕉托入却用藥於臀下貼坐自
　然致入
又方用新磚一片燒紅以醋澆之氣上即用脚布疊數
　重壓定使熱氣上透不可過熱令病者以臀坐於布
　上如覺布温逐旋減之以常得温熱為度
灸法頂上旋毛中三壯即入又灸尾翠骨三壯又灸臍
　中隨年壯
　　　遺尿
鷄腸散治腎與膀胱俱虚冷氣乗之不能約制故遺尿
不禁或睡裏自出
　　辣桂　　　龍骨(各二/錢半)　雞腸(燒/)　　牡蠣灰
　　白茯苓　　真桑螵蛸(炒半兩/各)
　右剉散每服一錢水一盞薑二片棗一枚煎服
又方
　　鷄䏶胵(一具/)鷄腸(燒/)　　猪胞(炙焦/)
　右為末毎服一錢酒調下男用雌鷄女用雄鷄者
尿白茯苓散治乳哺失節有傷於脾致使清濁色白也
乆而成疳亦心膈伏熱兼而得之
　　京三稜　　蓬莪术(煨/)　縮砂仁　　赤茯苓(各/半)
　　(兩/)　　　　青皮　　　陳皮　　　滑石
　　甘草(炙各二/錢半)
　右為末毎服一錢麥門冬燈心煎湯調下
又方大甘草頭煎湯服
　　　淋閉
葵子散治諸淋兼小便不通
　　葵子　　　車前子　　木通　　　瞿麥
　　桑白皮(炒/)　赤茯苓　　山梔子仁　甘草(炙各/等分)
　右剉散每服一錢井水一小盞葱白二寸煎食前服
導赤散治血淋仍以米飲調油髮灰少許空心灌下(方/見)
(前/)
尿血方
　　生蒲黄　　生地黄　　赤茯苓　　甘草(炙各/等分)
　右剉散毎服一錢水一小盞煎調油髪灰少許食前
　服
順經散治十餘嵗因驚之候心氣下行小便淋瀝日夕
三四十次漸覺黄瘦宜服
　　韭子(炒/)　　琥珀(别研/)　益智(去殻/炒)　金毛狗脊
　　(去/毛)　　　　白茯苓(去皮/)石燕子(火煅醋淬研/細各半兩)
　　石韋(去毛/一錢)
　右為末毎服一錢韭湯調日二服
　　　大便秘
没藥散治風與滯血留蓄上焦胸膈髙起大便不通
　　没藥　　　大黄　　　枳殻(炒/)　　北梗(各二/錢)
　　木香　　　甘草(炙一錢/各)
　右剉散每服一錢薑二片水一盞煎服
　　　隂腫
三白散治膀胱藴熱風濕相乗隂囊腫脹大小便不利
　　白牽牛(二兩/)桑白皮　　白术　　　木通(去節/)
　　陳皮(去白兩/各半)
　右為末每服二錢薑湯調空心服
桃仁圓治啼呌怒氣鬬擊於下結聚不散水竇不行發
為此疾
　　桃仁(浸去皮麩/微炒三錢)　　　　辣桂　　　牽牛(炒碾/取仁)
　　白蒺蔾(炒香劑/搗去)　　　　牡丹皮　　北大黄(各/二)
　　(錢/)
　右為末煉蜜圓如麻子大每服五圓或七圓青皮木
　通葱白鹽少許煎湯灌下或煎大流氣飲研青术香
　圓灌下
蟬退散治隂囊忽腫多坐地為風或蟲蟻咬著
　右用蟬退半兩水一椀煎湯洗腫處其痛立止腫亦
　消再温再洗洗后仍與五苓散加燈心煎服又方用
　葱園内蚯蚓糞甘草汁調塗
傅藥地龍膏治外腎腫硬或疝或風熱暴腫及隂瘡
　乾地黄不以多少為末先以葱椒湯於避風處洗次
　用津唾調傅其上外腎熱者雞子清調傅或加牡蠣
　少許
又方地龍糞研生薄荷汁調傅
牡蠣散治外腎腫大莖物通明
　牡蠣粉研極細先以津唾塗腫處次用糝傅
又方卵腫研桃仁唾調傅
遇仙方治風熱外腎焮赤腫痛日夜啼呌不數日退皮
　如鷄卵殻愈而復作用老杉木燒灰入膩粉清油調
　傅效
　　　卒暴
捷方治卒然腹皮青黒而死灸臍上下左右去臍各半
　寸并鳩尾骨下一寸凡五處各灸三壯仍用酒和胡
　粉塗其腹
又暴腹滿欲死半夏不以多少微火炮為末酒和為圓
　如粟米大三五粒淡薑湯或蜜湯下
又中惡暴死葱白納下部及鼻中立活或用菖蒲末著
　舌底及吹入兩鼻兩耳中效
又中蠱欲死甘草濃煎湯服立驗
　　　斷乳
畫眉膏
　　梔子(三箇燒/存性)雌黄　　　朱砂(各少許/)
　右為末入生清油輕粉少許調匀候兒睡著濃抹於
　兩眉醒来自不喫乳未效再用即驗
　
　
　
　
　
　
　
　
　
　
　世醫得效方卷十二
欽定四庫全書
　世醫得效方卷十三
　　　　　　　　　　　　元　危亦林　撰
　　風科
　　　論雜風狀
中風大法有四一曰偏枯二曰風疳三曰風懿四曰風
痺凡諸急牽病多是風初得輕微人所不悟宜速治之
偏枯者半身不遂肌肉偏不用而痛言不變智不亂病
在分腠之間温卧取汗益其不足損其有餘庶可復也
風疳者身無痛四肢不收智亂不甚言微可知則可治
甚即不能言不可治
風懿者奄忽不知人咽中塞閉木然舌强不能言病在
臓腑先入陰後入陽治之先補於隂後瀉於陽發其汗
身轉輭者生汗不出身直者七日死
風痺濕痺周痺筋痺脈痺肌痺皮痺骨痺胞痺各有證
候形如風狀得脈别也脈微濇其證身體不仁
　　　中風惡證
口開者心氣閉絶也遺尿者腎氣閉絶也手撒者脾氣
閉絶也眼合者肝氣閉絶鼻鼾者肺氣閉絶備此五證
尤不可治五證中纔見一證猶當審餘證以救療蓋以初
中則眼合者多痰上則鼻鼾者亦多痰惟遺尿口開俱見
為惡心為五臓主君腎為一身根本誠不可閉絶也
　　　中風要說
凡中風脈無不大者非熱也是風脈也中風有冷熱陽
病則熱隂病則冷冷則用温風藥熱則用凉風藥不可
一概用也凡中風皆不可吐出涎人骨節中皆有涎所
以轉動滑利中風則涎上潮喉中作響以藥壓下涎再
歸骨節可也不可吐出若吐出涎時閉塞之既久枯了手
足不可不戒小兒驚風亦不可吐出涎其患與大人同方
其發搐搦之時不可捉住手足捉住則涎不歸手足當
不隨但寛抱之可也
中風須大作湯劑方有成效若風歸手足名曰小中不
宜用中風藥深治但用平和湯劑雖不能為全功亦可
留連嵗月戒之戒之
　　　虚證
通氣驅風湯治男子婦人血氣虚弱虚風攻注肌體顫
掉肩背刺痛手足拳攣口眼喎斜半身不遂頭目旋暈
痰涎壅盛語言蹇澁行步艱難心忪氣短客風所凑四
肢拘急鼻塞聲重頭疼脾胃不和心腹刺痛胸膈不快
少力多困精神不爽不思飲食嘔吐惡心霍亂吐瀉胎
前産後但是氣虚百病皆可服之
　　天台烏藥(五/兩)桔梗(去苗/)　川白芷　　川芎
　　甘草(炙/)　　陳皮(去白/)　白术(各三/兩半)　麻黄(去根/)
　　枳殻(麩炒去穣/各兩半)　　　　人參(去蘆/半兩)
　右為末每服三錢紫蘇木瓜煎湯調下去白术加亁
　薑僵蠶名烏藥順氣散卒中風氣不順手足偏枯流
　注經絡四肢骨節疼痛或身如板片舉動不得筋脈
　拘攣先宜多服得手足間微汗為妙又脚氣歩履艱
　難脚膝軟弱婦人血風老人冷氣上攻胸臆兩臂刺
　痛咳𠻳心腹膨脹為散每服四錢生薑三片紅棗二
　枚煎服或閃挫身體不能屈伸温酒調服遍身搔癢
　抓成瘡薄荷煎服常服疎風通滯氣調榮衞進飲食
　大有神效一方毎料加天麻一兩沈香五錢亦效並
　不拘時候
加减續命湯治中風不省人事漸覺半身不遂口眼喎
斜手足顫掉語言蹇澁肢體痿痺神氣昬亂頭目眩重
筋脈拘攣不能屈伸骨節煩疼不得轉側亦治脚氣緩
弱久服之瘥有病風人常服不可缺以防瘖啞
　　麻黄(去根/)　人參　　　黄芩　　　白芍藥
　　川芎　　　甘草　　　杏仁(去皮/尖炒)　防己
　　桂(各二兩/)　防風(一兩半/)附子(炮去皮臍有熱者/用白附子良一兩)
　　(半/)
　右剉散每服四錢水一盞半生薑三片棗二枚煎不
　拘時候温服取汗隨人虚實與所中輕重也　筋急
　拘攣語遲脈弦加薏苡仁　治筋急加人参黄蓍白芍
　藥以避中寒服後稍輕再加當歸全愈　脚氣虚弱
　不能轉側心神恍惚加茯神逺志　骨節煩疼有熱
　者去附子倍加芍藥　煩燥大便澁去附子倍芍藥
　加竹瀝　臟寒大便自利去黄芩加白术附子　骨
　肉冷痛者加肉桂附子煩燥多驚者加犀角嘔逆腹
　脹人參半夏　自汗去麻黄　語言蹇澁手足顫掉
　石菖蒲竹瀝　大便秘胸中不快枳殻大黄　氣塞
　不通沈香　有痰南星數片　發渴麥門冬亁葛瓜
　根　身疼秦艽　上氣浮腫喘急防風桑白皮以上
　所加各一兩小兒慢驚煎取藥汁一盞入生薑汁再
　煎一二沸日三服夜二服夏間又有熱者減桂一半
　春加麻黄一兩夏加黄芩一兩秋加當歸四兩冬加
　附子半兩風虚加川芎一兩一方加木香縮砂獨活
　各一兩川烏炮三分亦效牙關𦂳用南星末半錢龍
　腦一字頻擦牙上令熱即自開
大省風湯治諸虚風涎潮痰厥神昬頭暈語澁手足搐
搦半身不遂及歴節風痛筋脈攣急
　　川芎　　　半夏　　　防風(各一兩/)甘草(炙兩/半)
　　全蝎(去毒/三箇)　附子(生皮/去)　川烏(去皮臍/)木香
　　南星(各半兩/)
　右剉散每服四錢水一盞半生薑十片煎温服不拘
　時候氣虚加沈香氣逆紫蘇胸膈不利有痰倍加半
　夏人參頭暈頭疼加天麻半兩全蝎二錢煎熟入麝
　香熱風左癱右瘓口眼喎斜口噤不能言手足頑麻
　於本方中去附子川烏
順元散治卒中昬不知人口眼喎斜半身不遂咽喉作
聲痰氣上壅六脈沈伏或浮盛兼治痰厥飲厥及氣虚
眩暈
　　川烏(二兩/)　天南星　　附子(各一兩/並炮)木香(半兩/)
　右剉散每服三大錢水一盞半生薑七片煎稍熱服
　　感風濕卒中五積散合和服　不省人事細辛皂
　角少許為末或只用半夏為末以蘆管吹入鼻中候
　噴嚏少蘇然後進藥　痰涎壅盛每服加全蝎五枚
　仍服養正丹每服三七粒鎭墜之以其用硫黄黒錫
　皆有利益則痰涎隨去矣因氣中者以沸湯化蘇合
　香圓一粒乘熱灌下仍用前藥汁濃磨沈香汁少許
　同煎一沸服之　四體冷厥用靈砂丹歲丹二七粒
　兼服(方並見傷寒痼/冷中冷類)
二香三建湯治男子婦人中風虚極六脈沈伏舌强不
能言語痰涎併多精神如癡手足偏廢不能舉動此等
證狀不可攻風只宜扶虚
　　天雄　　　附子　　　川烏(並生去皮/各一兩)
　　木香(不見火/半兩)沈香(濃磨水入/臨熟旋)
　右剉散毎服四錢水二盞生薑十片煎七分空心温
　服
　一粒金丹治一切風疾氣血俱虚隂陽偏廢卒暴中風
僵卧昬塞涎潮搐搦不省人事失音舌强手足嚲曵口
眼喎斜或癱瘓偏枯半身不遂語言蹇澁舉止錯亂四
肢麻痺及治顛癎倒卧目瞑不開涎盛作聲或角弓反
張目睛直視口禁悶絶牙關𦂳急并治風摶於陽經目眩
頭暈牙齒疼痛耳作蟬鳴皮膚撋搐頻欠喜睡項强拘
急不能回顧及腎臟風虚脚膝疼痛歩履艱難偏風流
注一邉屈伸不得無問新久並能治之
　　川烏頭(炮去/皮臍)大附子(炮去/臍)白附子(炮各/一兩)白僵蠶(炒/去)
　　(絲/淨)　　　　白蒺䔧(炒刺/去)五靈脂(去石/)白礬(枯/)
　　没藥(研各/半兩)　朱砂(研/)　　細墨(磨汁/)　麝香(研二/各)
　　(錢/半)
　右為末用墨汁和藥每兩作六圓窨乾金箔為衣每
　服一圓生薑半兩和皮擦取自然汁化盡為度用無
　灰酒半盞温熱調前藥温服量病人酒性多少更飲
　酒一二升投之以助藥力次用衣被葢覆便卧汗出
　為效勢輕毎服半圓不以時候如有風疾常服尤佳
　補益五臟固密眞元通流關節祛逐風邪壯筋續骨
　神效
萬金湯治風補虚順榮衞通血脈并腰脚膝沈重緩弱
無力及治手足風累驗
　　續斷　　　杜仲(去麄皮/炙香切)防風　　　牛膝(酒浸/焙)
　　華隂細辛　白茯苓　　人參　　　肉桂(去麄/皮)
　　當歸(切焙/)　甘草(炙一兩/各)川芎　　　獨活
　　秦艽(去土/)　熟地黄(各半兩切酒/拌微火炒)
　右剉散毎服五錢水二盞煎過空腹熱服若左臂不
　遂得痊愈後而手指不便無力試諸藥不效者不半
　劑可愈血虚體弱加鹿茸肉蓯蓉各半兩
萬病回春湯治一切諸虚不足風疾血氣交攻凝滯脈
絡拘急攣拳氣不升降癱中疼痛痰涎壅盛脾胃不和
飲食不進此藥去風和氣活血大有神效凡治風不可
専用風藥攻之愈急則愈甚服此輕者一月重者二三
月自然愈矣且無再作夫血氣和平榮衞調順則風症
不攻而自去
　　附子(炮/)　　人參　　　麻黄(去節/)　黄芩
　　防己　　　香附子(去毛/)杏仁(去皮/)　川芎
　　當歸(各一兩/)茯神(兩半/)　陳皮　　　防風(各一/兩)
　　白芍藥(五兩/)沈香　　　川烏(炮半兩/各)半夏(兩半/)
　　桂(一兩/)　　白术(二兩/)　天台烏藥(半/兩)乾薑(一兩/)
　　黄耆(三兩/)　甘草　　　熟地黄(各一/兩)生亁地黄
　　(一/兩)
　右二十四味八味去風八味和氣八味活血同剉散
　每三錢水一盞半薑三片棗一枚煎空心通口服常
　服效
眞珠圓治肝虚為風邪所干卧則魂散而不守狀若驚
悸
　　真珠母(三分/研)當歸　　　熟地黄(各一/兩半)人參
　　酸棗仁　　柏子仁(各一/兩)犀角　　　茯神
　　沈香　　　龍齒(各半錢/)
　右為末煉蜜圓梧桐子大朱砂為衣每服四五十圓
　金鐵器薄荷煎湯食后吞下
禦風膏治口眼喎斜
　右用萆麻子去殻碾碎塗在手心以一盂子置在手
　心萆麻子上用熱水置盂中口正則急取盂子左癱
　塗右手心右癱塗左手心口眼纔正急洗去藥只隨
　病手左右貼亦可又治産難者爛研塗兩脚心纔生
　下便洗去
又方用桂心酒煮取汁故紙蘸貼患處左喎貼右右喎
　貼左即正
又方括蔞擂爛絞取汁和大麥麫搜作餅炙令熱熨如
　正便止不令太過
又方大鱔魚一條以針刺頭上血左斜塗右右斜塗左
　以平正即洗去鱔放之
虎脛方治諸般風痺手足疼痛步履艱難腿膝緩弱久
服身輕體健行動快㨗大和氣血通行榮衞補虚排邪
有益眞氣
　　虎脛骨(酥炙半/三兩)　　　　川當歸(酒洗/)川附子(炮/去)
　　(皮/臍)　　　　大川烏(炮去皮尖/各一兩半)　　　川羗活
　　川芎　　　獨活　　　赤芍藥　　白术
　　杜仲(去粗皮薑/炒去絲)　　　　萆薢　　　防風(去蘆/)
　　肉桂(去麄皮/)肉蓯蓉(酒洗/焙)川牛膝(酒洗/)黄耆(去蘆/)
　　金毛狗脊　白茯苓(去皮/)白蒺蔾(炒刺/去)人參(去蘆/)
　　天麻(已上兩/各二)川續斷(一兩/)
　右剉散以生絹袋盛了用無灰酒一斗浸之密封瓶
　口春浸三日夏二日秋七日冬十日每服一盃温過
　空心服神效留滓日乾或焙乾為末酒糊圓温酒下
　　　熱證
金沸草散治卒中風痰上壅頭項强急肢體煩疼筋脈
拘攣偏廢發熱先以解之(方見大方科/傷寒陽正語)
人參羗活散治風壅痰實頭目昏暈遍體拘攣頭項强
急肢節煩疼壯熱煩渴
　　前胡　　　羗活　　　人參　　　防風
　　天麻　　　赤茯苓(去皮/)薄苛葉　　蔓荆子
　　川芎　　　粉草　　　黄芩　　　枳殻(去穰/)
　　桔梗　　　川獨活(各一兩/)
　右剉散每服四錢薑三片桑白皮七寸煎不拘時服
星香散治中風痰盛服熱藥不得者
　　南星(八錢/)　木香(一錢/)
　右剉散每服四錢生薑十片水一大盞煎温服
防風通聖散治一切風熱頭目昏痛肢體煩疼咳𠻳喘
滿涕唾稠粘口苦咽乾膓胃結燥
　　防風(二錢半/)川芎(半兩/)　石膏(一兩/)　滑石(三兩/)
　　當歸(一兩/)　赤芍藥　　大黄(各半兩/)甘草(炒/)
　　荆芥穗(各二/錢半)薄荷葉(一兩/)麻黄(去根節/)白术
　　連翹　　　黄芩　　　桔梗　　　牛膝(酒浸/去蘆)
　　人參　　　半夏(薑汁製/各半兩)山梔子(三錢/)
　右剉散毎服四錢水一盞生薑三片煎温服不以時
　候
麻黄湯治中風手足拘攣百節疼痛煩熱心亂惡寒不
欲飲食兼治賊風偏風猥退風半身不遂失瘖不言
　　麻黄(去根節/)黄耆(半兩/)黄芩(三分/)　　獨活
　右剉散每服四錢水一盞半煎不以時候服取汗為
　效心熱加大黄半兩氣滿枳實一分氣逆人參三分
　心悸牡蠣三分渴加瓜蔞根寒加附子一枚炮煎熟
　入
小省風湯治左癱右瘓口眼喎斜口噤全不能言半身
不遂手足頑麻
　　防風(去蘆/)　天南星(湯泡各三兩/)　　甘草(炙兩/一)
　右剉散每服四錢生薑十片水一大盞煎熱服
洗心散治因食熱物過度作成中風其狀手足如火煩
燥眼赤肌肉瞤動筋脈拘攣痰涎壅塞大小便閉澁依
證用之大效(方見大方/科積熱類)
四順清涼飲治血熱藴結壅滯遂成風證煩渴喘悶譫
妄驚狂舌强口噤
小通聖散治風熱上攻目赤頭痛咽疼齒牙兩頰腫滿
口乾煩燥筋脈攣急併解酒毒
　　當歸　　　薄苛　　　羗活　　　防風
　　梔子　　　粉草　　　大黄　　　川芎
　　防己　　　桔梗(各一兩/)
　右剉散每服四錢水一盞半燈心二十莖靑竹葉七
　皮煎食后服小兒急驚可服二錢
清神散消風壅化痰涎治頭昏目眩心忪靣熱腦痛耳
鳴鼻塞聲重口眼瞤動精神昏憒肢體疼倦頸項𦂳急
心膈煩悶咽嗌不下
　　檀香　　　人參(去蘆/)　羗活(去苗/)　防風(去蘆/)
　　薄荷(去毛/)　荆芥穗(去毛/)甘草(爁二兩/各)石膏(研/)
　　細辛(去苗洗焙各五分/)
　右為末每服二錢沸湯㸃服或入末茶少許食后服
茶調散治同上或加石膏亦可(亦見大方/科頭痛類)
川芎芍藥湯治風熱上攻頭目眩痛咽乾煩渴痰壅喘
𠻳筋脈拘攣偏枯調理勞復諸病
　　川芎　　　芍藥　　　當歸　　　山梔子
　　黄芩　　　大黄　　　菊花　　　荆芥穗
　　人參　　　白术(各半兩/)滑石(四兩/)　寒水石
　　桔梗(各二兩/)甘草(三兩/)　縮砂仁(三錢/)石膏
　　防風　　　連翹　　　薄荷葉(各一兩/)
　右剉散每服三錢水一盞食后煎服熱甚者為末冷
　水下
消風散治諸風上攻頭目昏痛項背拘急肢體煩疼肌
肉蠕動目眩耳鳴眼澁好睡鼻寒多嚏皮膚頑麻瘙痒
瘟疹又治婦人血風頭皮腫痒眉稜骨痛旋運欲倒痰
逆惡心
　　荆芥穗　　甘草　　　川芎　　　羗活
　　人參　　　茯苓　　　白僵蠶(炒去/絲觜)蟬退(去足/翼各)
　　(二兩/)　　　厚朴(去麄皮/薑汁炒)陳皮(去白兩/各半)
　右為末每服二錢茶清調下如久病偏風每日三服
　便覺輕減如脱者沐浴㬥感風寒頭痛聲重寒熱倦
　疼用荆芥茶清調下温酒亦可可併服之小兒虚風
　目澁及急慢驚風用乳香荆芥湯調下半錢並不拘
　時候一方治口眼喎斜半身不遂多因下元虚弱為
　風所乘先服順氣藥次服補劑却用清茶調此吞青
　州白圓子
透冰丹治一切風毒上攻頭面腫痒痰涎壅塞心胷不
利口舌乾澁風毒下注腰脚沈重腫痛生瘡大便多秘
小便赤澁中風癱瘓一切諸疾
　　川大黄　　益智仁　　白茯苓　　茯神
　　山梔仁　　蔓荆子　　葳靈仙　　天麻
　　白芷(各半兩/)香墨(燒醋淬/細研)麝香(研各一/錢一字)仙靈脾葉
　　(洗兩/半)　　　川烏(二兩河水浸半月三日一換水/切片焙乾用鹽一兩炒黄去鹽)
　　(用/)
　右為末煉蜜搜如麥飯相似以真酥塗杵臼搗萬杵
　如乾旋入蜜令得所和搜成劑每服旋圓如梧桐子
　大用薄荷自然汁同温酒化下兩圓　卒中風涎潮
　昬塞煎皂角莢白礬湯放温化四圓灌下　癱瘓風
　每日服三五圓漸覺有效　常服一圓疎痰利膈温
　酒食后下　小兒驚風入膩粉少許薄荷汁化下半
　圓立效　治瘰癧葱湯下一圓忌動風毒物
觧毒雄黄圓治中風卒然倒仆牙關𦂳急不省人事并
解上膈壅熱痰涎不利咽喉腫閉一切熱毒
　　鬱金(二錢半/)巴豆(去皮油/十四箇)雄黄(别研半/四錢)
　右為末醋煮麫糊圓菉豆大每服七圓用熱茶清下
　吐出頑涎立蘇未吐再服如牙關緊閉灌藥不下者
　即以刀鐵匙斡開口灌下
川牛膝㪚治風壅痰盛四體重著或軟瘓疼痛或拘攣
麻痺顫掉口乾目赤煩熱睡卧不寕
　　條參(去蘆/)　川羗活(去蘆/)枳殻(去穣/)　秦艽(去蘆/)
　　赤芍藥　　苦梗(去蘆/)　前胡(去蘆/)　川芎
　　白芷　　　黄芩　　　薄荷　　　天麻
　　桑白皮(去赤/)防己　　　防風　　　粉草
　　荆芥穗　　赤茯苓　　川牛膝(去苖/)木𤓰(各等/分)
　右剉㪚毎服四錢水一盞半薑三片煎溫服不以時
　候
通闗㪚治卒暴中風昏塞不省牙闗𦂳藥不得下咽
　　細辛　　　薄荷葉　　牙皂(去子/)　雄黄(各一/錢)
　右研為末毎用少許銅管吹入鼻中候噴嚏然後進
　藥或用白梅擦牙更以菖蒲末著舌下牙闗即開
　　　通治
解語湯治中風客於心脾二經舌强不能言半身不遂
口眼喎斜神氣不清一切風氣並皆治之
　　附子(炮/)　　防風(去蘆/)　天麻　　　棗仁(炒各/二兩)
　　羚羊角屑　官桂(各七/錢半)　甘草(炙/)　　羗活(各半/兩)
　右剉㪚毎服半兩水二盞煎八分去滓入竹瀝兩匙
　再煎兩三沸溫服不拘時候
琥珀南星圓治因事驚憂涎留心包精神不守事多健
忘狂言妄語如有所見不得安臥或風痰潮作手足抽
掣或心虚煩燥
　　天南星(三兩/)母珍珠(一錢/)真琥珀(五分/)枯礬(五錢/)
　　圓白半夏(五/兩)大硃砂(細研一/兩為衣)
　右為末生薑自然汁煮麵糊為圓梧桐子大毎服三
　十五圓淡薑湯下心氣狂甚加鐵膩粉一兩　氣不
　順人參湯下　驚悸金銀器竈心土湯　上熱煩燥
　淡竹葉麥門冬湯　寧心定志石菖蒲湯　痰盛喘
　急桑白皮湯　小兒急驚麥門冬青竹葉湯　慢驚
　冬𤓰仁木香湯下
祛風湯治風虚濕冷邪氣入臟狂言妄語精神錯亂肝
風發則靣青心悶吐逆嘔沫肋滿頭眩不聞人聲偏枯
筋急曲踡而卧心風發則靣赤翕然而熱悲傷嗔怒目
張呼喚脾風發則靣黄身體不仁不能行步飲食無味
夢寐顛倒與亡人相隨肺風發則靣白欬逆唾膿血上
氣奄然而極腎風發則靣黒手足不隨腰痛難以俯仰
冷痺骨疼諸有此證令人心驚志意不定恍惚多忘服
此安心定志聰耳明目通臟腑諸風疾悉主之
　　白鮮皮　　白朮　　　芍藥　　　桂心
　　川芎　　　當歸　　　杏仁(去皮/尖)　防風
　　甘草(炙各/二兩)　獨活　　　麻黄(去節/)　茯苓(各三/兩)
　右剉㪚毎服四錢水一盞半薑七片棗二枚煎溫服
又方治一切風證小兒驚風婦人血風並皆治之
　　半夏(七兩/)　川烏(一兩/)　白附子(二兩/)天南星(三/兩)
　　天麻(一兩/)　全蝎(五錢/)　防風(一兩/)　生麝香(半/錢)
　右為末薑汁糯米糊圓梧桐子大每服一二十圓淡
　薑湯不以時吞下癱瘓風温酒下日三服一二日后
　當有汗便能舒展經三五日頻呵欠是應常服除風
　化痰治膈壅小兒驚風薄苛湯化二三圓
救急控涎散治中風忽然若醉形體昏悶四肢不收涎
潮於上氣閉不通
　　猪牙皂角(四條肥實不/注者去黑皮)　白礬(一兩者/光明)
　右為末輕者半錢重者三字温水調灌下不至大嘔
　吐但微出冷涎一二升便醒次緩調治不可大吐恐
　虚人
苦丁香散治風涎暴作氣塞倒卧或有稠涎諸藥化不
下者
　　甜𤓰蒂(亦名苦丁香/日乾為末)
　右每用一二錢加輕粉一字以水半合同調匀灌之
　良久涎自出如涎未出噙沙糖一塊下藥涎即出不
　損人
禹功散治卒暴昏憒不知人事牙關緊急藥不下咽
　　黒牽牛末(一錢/)　　　　茴香(二錢半/)
　右用生薑自然汁調藥少許灌入鼻中立醒一方用
　牽牛木香尤良
又方治暴患痰飲不省人事
　右用生清油一盞灌入喉中須㬰逐出風痰立醒然
　后隨證用藥
又方治中風痰壅不能治
　　猪牙皂角(胞實者去皮/弦及子二片)　延胡索(七箇/)青黛(二錢/)
　右為末極細用一字以新汲水調成稀糊令患者仰
　卧男左女右將藥入病人鼻内覺藥味到喉少酸令
　患人坐却令咬筆筒一枚涎盡為度
神柏散治中風不省人事涎潮口噤語言不出手足嚲
曵得病之日便進此藥可使風退氣和不成廢人卒有
此證無藥去處用之得力
　　柏葉(一握/去枝)　葱白(一握/同根)
　右細研如泥用無灰酒一升同煎一二十沸去滓温
　服不拘時如不飲酒須分作四五次方進他藥
去風丹治癱風瘓風大風一切諸風仍治脚氣并攧撲
傷折及破傷風服過百粒即為全人尤能出汗
　　紫色浮萍(不拘多少/)
　右以七月半旬或朢日採萍擇淨者先以盆盛水以
　竹篩盛萍於水盆上曬乾研為細末煉蜜圓如彈子
　大每服一粒豆淋酒空心食前化下
豆淋酒法用黒豆半升揀洗令淨炒令烟出以無灰酒
　三升浸一晝夜去豆取酒用之亦可常服
枳皮酒治中風身體强直不得屈伸反覆
　右取枳樹皮細切成片以酒二升浸一宿每日温酒
　飲半升酒盡再作
莱服膏治大人小兒禁口風
　　皂角(不注者子/炙去皮)　　　　蘿蔔(如無以子代之/)
　右以皂角為末以蘿蔔同釅醋研雞翎蘸藥塗牙齦
　即愈
一得散治中風口噤不知人事産後中風同
　右用白术四兩水三升煎一升頓服
又方治中風通身冷口噤不知人者
　右用川獨活四兩好酒一升煎至半升分温服
獨行散治失音
　槐花一味炒香熟三更后床上仰卧隨意服亦治咯
　血
又方治中風心煩恍惚或腹中痛滿或時絶而復蘇
　竈心土五升搗為末以冷水八升和之取汁服口噤
　者以竹筒灌下即愈
趂風膏治中風手足偏廢不舉
　　川山甲　(左廢用左足/右廢用右足)　紅海蛤(如棋子者/)
　　大川烏頭(生用各二兩/)
　右為末每用半兩搗葱白汁和成厚餅約徑一寸半
　貼在所患一邉脚中心用舊絹緊縛定於無風密室
　中椅子上坐用湯一盆將貼藥脚於盆内浸仍用人
　扶病人恐汗出不能支持候汗出即急去了藥汗欲
　出身麻木得汗周遍為妙切宜避風自然手足可舉
　如病未盡除半月二十日已后再依此法用一次自
　除其根仍服消風通理藥逺慾以自養
乳靈圓治痛風數年不能舉日夜呻吟不數圓大效
　　川烏(去皮臍兩/生用半)　　　　生乾地黄(酒浸一宿/一兩)
　　草烏頭(小者去皮臍/炒半兩去鹽)　　木香(不見火/二錢半)
　　五靈脂(揀去沙石/微炒)　　　麻黄(去根節/微炒)
　　自然銅(火煅七次米醋/淬七次另研)　虎脛骨(死虎尤好各一/兩酥塗火炙存)
　　(性/)　　　　　　　　　乾木𤓰(酸明者/二兩)
　　滴乳香(好者和燈心研二/錢半為末去燈心)敗龜(取市肆間卜筮鑚/過下截龜殻者是)
　　(米醋浸三日炙黄色/再用醋淬七錢半)
　右研細如粉煉蜜去上白沫為圓如龍眼大每一兩
　重作十二圓以帶皮生薑自然汁化開一圓熱酒服
　更以酒半盞送下病在下空心食前服病在上食后
　停少時服一日二服口有少麻勿疑
追風獨活散治氣虚感風或驚恐相乘肝膽受邪使上
氣不守致頭目招搖手足顫掉漸成目昏
　　獨活　　　正地骨皮　北細辛　　大川芎
　　菊花　　　防風(去义/)　甘草(各等分/)
　右剉散每服三錢水一盞半煎取六分清汁入少竹
　瀝再煎食后服
仙桃圓治丈夫婦人手足麻痺時發疼痛腰間氣閉作
痛不止或冷地冰身血氣不運打撲閃朒不可忍及癱
瘓等疾
　　生川烏(三兩/)五靈脂(四兩/)葳靈仙(五兩/)
　右各燒焙同研為末醋糊圓梧桐子大每服七八圓
　空心白水下
竒方治中風牙已𦂳無門下藥
　天南星末半錢白龍腦一字頻擦令熱牙自開
又治暗風倒地北細辛為末毎挑一字搐鼻中
神應方治諸風癎乆服其涎自大便中出生白礬一兩
　研好臈茶半兩煉蜜為圓梧子大三十圓臈茶湯下
烏蝎圓治手足拳攣痛不可忍者
　　蜈蚣(一條去/足炒)乳香　　　沒藥(另研/)　地龍(去土/)
　　全蝎(去足/翅)　草烏(各五/分)　烏藥(炒/)　　麝香(各一/錢)
　　川烏(二隻生用/去皮尖)
　右為末麵糊為圓梧桐子大毎服七圓至十圓十五
　圓用麝香少許好酒送下空心服服至七日畧利至
　半月或滿身發風丹經月方沒乆服其病安全后常
　用生川烏沒藥浸酒日二服通氣驅風湯加乳香沒
　藥生川烏麝香少許酒調服不飲木𤓰湯下服此忌
　熱食一時
四神圓治手足頑麻痰涎壅盛頭目昏眩肩背拘急
　　天麻　　　南星(各湯/洗浄)　防風(去蘆各/一兩)薄荷葉(半/兩)
　右為末酒煮薄麵糊圓菉豆大毎服二十圓荆芥生
　薑煎湯送下
腎瀝湯腎虚為厲風所傷語音蹇吃不轉偏枯腿脚跛
蹇緩弱不能動口喎言音混濁便利耳聾塞腰背相引
　　羊腎(一具/)　黄蓍　　　川芎　　　桂心
　　當歸　　　人參　　　防風　　　甘草
　　五味子(各一/兩)磁石(一兩/七錢)　𤣥參　　　芍藥
　　茯苓(各一兩/二錢半)地骨皮(五錢/)生薑(二兩/)
　右剉㪚水一斗煮羊腎取五升下藥取二升分三服
神效止痛圓治中風癱瘓不遂手足嚲曵口眼喎斜或
旋運僵臥涎潮搐搦卒中急風不省人事毎服二十圓
黒豆淋酒下風虚眩冒項筋拘急太陽穴疼痛亦用生
地黄汁調酒下腰脚疼重行步艱辛筋脉攣促俯仰不
利賊風所中痛如錐刺皮膚頑厚麻痺不仁或血脈不
行肌拘乾瘦生葱酒下或生葱茶亦可風濕脚氣腿膝
無力或腫或疼不能舉步兩脚生瘡濃血浸潰痒痛無
時愈而又發温鹽酒下打撲閃肭筋骨内損已經多年
毎遇天寒時發疼痛沒藥酒下
　　乳香　　　川烏　　　沒藥　　　地龍
　　五靈脂　　白膠香　　白薑　　　半夏
　　五加皮　　赤小豆(各等/分)
　右為末糊圓隨證湯引如前並空心服
牛黄清心圓治諸風緩縱不收語言蹇澁痰涎壅盛心
怔健忘或發顛狂並皆治之
　　白芍藥(一兩/半)柴胡(去苖/)　桔梗(各一兩/二錢半)甘草(剉炒/五兩)
　　山藥　　　麥門冬(去心/)黄芩　　　黄連(各一/兩半)
　　杏仁(去皮尖取仁麩炒黄/一兩二錢半别研)大棗(一百枚蒸熟去/皮核研成膏)
　　神麯(研/)　　蒲黄(炒各二/兩半)大豆黄卷(炒/)肉桂(去皮/各一)
　　(兩七錢半/)　白斂(七錢半/)當歸(去苗/)　防風(去苗/)
　　白术(各一兩/半)羚羊角末　麝香　　　龍腦(研各/一兩)
　　人參(去蘆半/二兩)白茯苓(去皮/)芎藭(各一兩/二錢半)乾薑(炮七/錢半)
　　阿膠(炒一兩/七錢半)牛黄(一兩二/錢研)犀角末(二兩/)雄黄(研飛/八錢)
　　金箔(一千二百箔/内四百為衣)
　右除棗杏仁金箔二角末及牛黄麝香雄黄龍腦四
　味别為末入餘藥和包煉蜜棗膏為丸每兩作十丸
　以金箔為衣毎服一丸食后温水化下
烏荆丸治諸風緩縱手足不隨口眼喎斜言語蹇澁眉
目瞤動頭昏腦悶筋脈拘急不得屈伸遍身麻痺百節
疼痛皮膚瘙癢抓成瘡瘍又治婦人血風渾見痒痛頭
疼眼暈及腸風臟毒下血血下不止服之尤效久服令
人顔色和悦力强輕健鬚髪不白
　　川烏(去皮臍/炮一兩)荆芥穗(二兩/)
　右為末醋麫糊丸梧桐子大每服二十丸酒或熟水
　任下有痰食空時日三四服無痰早一服
青州白丸子治男子婦人手足癱瘓風痰壅盛嘔吐涎
沬及小兒驚風並皆治之
　　半夏(白好者水浸洗/過七兩生用)　　川烏頭(去皮臍用/半兩生)
　　白附子(二兩/生用)天南星(三兩/生用)
　右為末以生絹袋盛於井花水内擺出未出者更以
　手握令出以滓更研再入絹袋擺盡為度放甆盆中
　日曬夜露每日一換新水攪而復澄春五日夏三日
　秋七日冬十日去水曬乾如玉片碎研以糯米粉煎
　粥清為丸如菉豆大常服二十丸生姜湯下不拘時
　如癱瘓風温酒下小兒驚風薄苛湯下三五丸
蘇毒丸和氣宇散風痰亦可常服
　右以蘇合香丸(方見大方/科中氣類)與青州白丸子(方見/前)打和
　姜蘇湯化下
蛇黄散治暗風忽然仆地不知人事良久方醒
　　蛇黄(不拘多少七次/米醋燒淬)
　右為末每服二錢温酒下數服便愈年深者亦效
琥珀丸治暗風百日内者
　　天南星(二兩大者掘地坑深尺餘火煅令紅去火/安南星在内即以醋沃之瓦盆葢一伏時)
　　(取出先去灰/土焙乾為末)朱砂(半兩/别研)　琥珀(二錢通明/者别研)
　　真金泊(十片/)
　右剉勻以獖猪心血為丸梧桐子大每服十五丸人
　參或麥門冬湯下臨卧服
辰砂丸治暗風年深日近發搐不省人事
　　好辰砂(五錢/)好雄黄(三錢各研極細/再同一處研)
　右用烏雞心内血和丸梧桐子大毎服十丸以煑獖
　猪心湯吞下如不省人事則灌下仍灸百㑹穴九壯
妙應丸治諸風攣急滿體疼痛遊走無定百藥所不效
者
　　穿山甲(十五片石/灰炒去灰)　　　全蝎(去毒箇/三七)蜈蚣(七條/生用)
　　麝香(一字/别研)　草烏(生去皮/一兩)地龍(去土/一兩)　没藥(别研/)
　　乳香(别研錢/各二)松脂(半兩/)　斑蝥(七箇糯米炒/去頭足)
　　白僵蠶(姜汁炒/半兩)　　　　五靈脂(三錢石/去沙)
　右為末酒糊圓菉豆大青黛為衣毎服二十圓不拘
　時温酒送下忌食熱物
大九寳飲治挾氣中風已微微去其痰或非重熱氣實
者亦可服
　　天雄(氣弱者以/大附子代)　　　　南星(炮/)　　薄荷葉
　　地龍(搥去土/)木香　　　全蝎　　　防風
　　沈香(各等分/)麝香(别入/)
　右剉散毎服四錢水一盞半生姜五片煎熟入麝香
　啜服不拘時候
烏附圓去風疎氣
　　川烏(二十枚或用草烏一斤苐/功效稍劣油燒存性)香附子(半斤薑汁/淹一宿)
　右焙乾為末酒糊圓量數服之若只用草烏當防其
　麻木人也然肌體肥壯之人及有風疾人宜常服
葳靈仙圓治腎臟風壅積滯腰膝沈重
　　葳靈仙(酒洗酒/浸七日)
　右為末煉蜜圓梧桐子大起初服用温酒下八十圓
　平明微利惡物如青膿即是風毒積滯也如未動其
　夜更服百圓后喫少粥補之
茯神圓主四肢攣縮不伸等證曾有人自㓜年酒多長
而風痰為酒使痰注骨節四肢不能運動服此有效
　　茯神心木　白茯苓(去皮/)薑黄　　　白术(炒/)
　　黄耆　　　羌活　　　五加皮　　川烏(炮去/皮臍)
　　薏苡仁　　木𤓰(去皮穰/)半夏麯　　神麯(炒/)
　　天雄(炮皮/去)　白芍藥　　乳香(别研/)　没藥(研/)
　　防風　　　獨活　　　當歸　　　延胡索
　　桑寄生　　海桐皮(去麄/皮)木香　　　陳皮(去白/)
　　枳殻(炮去穰/)南星(炮/)　　地龍(搥去土/)荆芥穗(各/五)
　　(錢/)　　　　麝香(一錢/)
　右用獖肝一具洗淨煑存性研爛同酒麫為糊圓如
　梧桐子大毎服三十圓温酒吞下不飲木𤓰湯下
皂角六一圓疎風活血起癱瘓除脚疾烏鬚髪注紅顔
肌肉不緊實久生風證切宜此藥
　　川烏　　　草烏(各一兩/)天台烏藥　何首烏(各/二)
　　(兩/)　　　　猪牙皂角(五錢湯炮/去皮弦)　　烏梅(肉厚/者去)
　　(核五/十箇)　　　烏豆(一升/)
　右剉如指靣大以冬月無灰酒好醋各二升浸一宿
　瓦銚内慢火煎乾取出曬焦乾何首烏一味别為末
　煑膏六味焙乾為末以前煑藥餘酒醋及何首烏膏
　和圓每服三十圓酒吞下
金汞靈丹治卒暴中風奄忽手足拖曵口靣喎斜舌强
痰盛搐搦戰掉或角弓反張目睛正視口禁閉絶每日
三服中風數年不能步履服至十圓復舊新中風三服
可無事常服半圓滋養五臟補益真元通流關節袪逐
風邪强筋健骨
　　金箔(二錢半以火烘過用法醋/淬五十次為度細剪如絲)　　　水銀(一兩/)
　　辰砂(半兩/)　好硫黄(一兩/)自然銅(四兩搗細末用/銀鍋子一箇盛)
　　(之不封於地爐内以炭一斤煅之火盡候冷取出/研細水飛候乾即同四味同入乳鉢研細如麫不)
　　(見水無沙/子為度)　生犀角(半兩/鎊)羚羊角(三分/鎊)乾蝎(炒尾/去)
　　白僵蠶(炒去/絲)南星(炮皮/去)　藿香葉(各半/兩)官桂(一兩/)
　　烏蛇(三兩法酒浸/軟剥去皮骨)　　　白花蛇(同上/製)白术(炒/)
　　白芷　　　川芎　　　破故紙(炒/)　蓽澄茄
　　羌活(去蘆/)　當歸(法酒洗/各一兩)防風(去蘆/)　牛膝(酒浸/一宿)
　　鹿茸(火燎去毛/炙各三錢)　　　　附子(炮去/皮臍)　川烏(炮去/皮尖)
　　(各一兩/三錢)　　沈香(半兩/鎊)　天麻(一兩/二錢)　木香(三錢/三分)
　　安息香(半兩/别研)白附子(炒/)
　右先將二十六味為末却連前五味拌和入安息香
　膏搜和再入臼中杵五百下毎一兩作十圓毎服一
　圓空心細嚼温酒吞下
香附湯治十手足指疼痛麻木
　　附子　　　木香
　右等分剉散生薑煎服木香隨氣虚實加減如治足
　弱去附子用烏頭甚妙
正舌散治中風舌本强難轉語不正神妙
　　蝎梢(去毒/一分)　茯苓(一兩/)　龍腦薄苛(二兩/)
　右為末毎服二錢温酒下或擦牙頰亦可
仙茅散治背膊手足頭目筋脈虚掣一切風證疼痛不
可忍立有效
　　仙茅(無則好蒼术/代之一兩)　　　陳皮　　　枳殻(炮/)
　　厚朴(製/)　　官桂　　　秦芁(各一錢/)當歸
　　白茯苓　　白芍藥　　白芷　　　川芎
　　半夏餅(各一/錢半)麻黄(不去節/二錢半)没藥　　　甘草
　　川烏(炮半兩/各)白姜　　　乳香　　　川獨活(各/二)
　　(錢/)　　　　全蝎(七箇/)　麝香(半錢/)
　右除桂芷麝没乳餘並炒轉色却入不炒藥同為末
　每服三大錢炒大黒豆同木𤓰䕃酒旋温調服不拘
　時候
活經丹治丈夫元臟氣虚婦人脾血久冷諸般風邪濕
毒之氣留滯經絡流注脚手筋脈攣拳或發赤腫行步
艱辛腰腿沈重脚心吊痛及上衝腹脇膨脹胸膈痞悶
不思飲食衝心悶亂及一切痛風走注渾身疼痛
　　川烏(炮去皮/臍六兩)草烏(炮去皮/臍六兩)地龍(去土/)　天南星(炮/各)
　　(六兩/)　　　乳香　　　没藥(研二兩二錢/)
　右為末入研藥和勻酒麫糊為圓梧桐子大毎服止
　十圓空心日午冷酒送下荆芥茶亦可
黑附丹治諸風疾夫風之為病半身不遂口眼喎斜手
足拘攣或生嚲曵語言蹇澁心多驚悸其狀多端各隨
所中由氣血俱虚腠理疎弱風邪外中真氣失守邪正
相干而生焉
　　自然銅(一觔好者用生鐵銚子内以炭火一秤漸/漸煆煉初起聞銅氣或似硫黄氣其藥乃)
　　(成放冷取出如藥有五色者甚妙然後安向淨黄/濕土上著紙先襯其藥用盆子合之不得通風一)
　　(宿出火毒乳鉢内研細以水淨淘黒汁濃者收取/次更洗淘又取濃者三五度淘澄定去清水用新)
　　(瓦盆内將紙盖著令自乾如黒粉一/秤六兩候炮製右藥了當却入下味)　川烏(四兩/略炮)
　　麻黄(三兩/去節)　黒附子(炮裂/)烏蛇(酒浸一夕/去皮骨炙)
　　厚朴(去麄皮/薑汁炒)防風　　　蒼术(麩炒/)　川芎
　　陳皮　　　白芷　　　白术(炒黄兩/各二)芍藥
　　呉茱茰(各兩/半)南星(半兩/)
　右為末與自然銅粉相和匀搗細煉蜜圓梧桐子大
　臈月合甚妙　男女中風癱瘓半身不遂起止不能
　者空心服臨卧豆淋酒下一粒六十日内必瘥　男
　女患筋骨腰膝疼痛走注不定坐則刺腰卧則刺背
　行即入脚跟亦用豆淋酒下須㬰以葱粥一盞投之
　衣被蓋覆出汗然後更喫一粒必差或患五七日間
　未得汗亦如前法服纔入口汗即出便安依法服二
　十日定愈　治破傷風頑麻風暗風偏風並用豆淋
　酒下一粒至二粒即見功效　丈夫元臟氣虚臍下
　撮痛不可忍者以檳榔一箇酒磨一半入生薑自然
　汁少許同煎五七沸研二粒服之須㬰以小麥麩醋
　拌炒熨臍下便止　治痃癖氣發時有搐得兩頭相
　就者用檳榔一箇中分破半生用半炙黄一處為末
　酒一盞葱白一握同一處煎葱白傾盞内俟酒得所
　時先呷兩口檳榔酒葱白和藥一粒爛嚼以煎酒嚥
　之但依法服立效須㬰間下泄三二度隨即便愈凡
　些小風疾即一服瘥忌動風有毒物休食
左經圓治左癱右瘓手足顫掉言語蹇澁渾身疼痛筋
骨拘攣不得屈伸項背强直下注脚膝行履艱難骨節
煩疼不能轉側跌撲閃挫外傷内損並皆治之
　　草烏(炮兩/四)　川烏(炮去皮/臍二兩)乳香(研/)　　没藥(各一/兩)
　　生黒豆(一升以斑蝥二十一箇去頭足同煑/俟豆漲為皮去斑蝥取豆焙乾入)
　右為末醋糊圓梧桐子大每服三十圓温酒下不拘
　時常服通經絡活血脈疎風順氣壯骨輕身
川芎散治鷄爪風手口搖動不能舉物
　　五加皮　　海桐皮　　川烏　　　牡丹皮
　　川芎　　　赤芍藥(各五/錢)乾薑　　　肉桂(各一/錢)
　右為末每服三錢水一盞將十口銅錢一箇入清油内
　浸每煎藥入錢同煎不拘時服
枳實酒治遍身白疹瘙痒不止切不可全用風藥治之
盖寒邪伏於肌膚相搏凝滯而成瘡或天色冷則重或
因患風中若遇天晴日暖則輕宜用烏藥順氣圓為妙
更用此酒服累用神效(順氣散方見前/)
　　枳實(不拘多少麫炒黄切片/)
　右剉散每服二大錢用酒浸少時去枳實但飲酒最
　後用枳實煎水洗患處佳
秘方芫花散治臂腿間忽一兩㸃痛著骨不可忍
　芫花根研為末米醋調隨大小傅之
天仙膏治卒中風口眼喎斜
　　南星(大者/一箇)　白及(一錢/)　草烏(大者/一箇)　僵蠶(七箇/)
　右為末用生鱔魚血調成膏傅喎處覺正便洗去
洗方治風損風腫及瘡痔石楠葉馬鞭草貼壁草煎湯
洗
燒竹瀝法新竹截尺許長用兩磚對立相去八寸置竹
　在上毎截破二片仰安磚上急著火磚外兩頭各置
　碗以盛瀝瀝盡以絹濾澄清夏秋須沈冷水中防瀝
　酸大熱有風人亦可單服冷煖隨人勿過度荆瀝亦
　然
灸法治口喎斜即效
　耳垂下麥粒大艾炷三壯左灸右右灸左
又法治痰涎壅塞聲如牽鋸服藥不下宜於關元丹田
　二穴多灸之良
　治卒中風口噤不開灸頰車二穴在耳下八分小近
　前灸五壯隨愈中風失瘖不能言語緩縱不隨先灸
　天倉二穴五十壯其穴在頸大筋前曲頰下扶突穴
　后動應手䧟中息火仍移灸百㑹穴五十壯其穴在
　頂正中心灸畢還灸天倉五十壯始發先灸百㑹則
　風氣不得泄内攻五臟喜閉伏仍失音也所以先灸
　天倉次百㑹佳一灸五十壯悉泄火勢復灸之視病
　輕重重者一處三百壯大效凡中風服藥劇者但是
　風穴悉皆灸之三壯無不愈也勿疑惑不至心者勿
　浪盡灸
　　　癘風
得效癘風方治癘風即大風惡疾癩是也雖名曰風未
必皆因風大率多是嗜慾勞動氣血熱發汗泄不避邪
風使淫氣與衞氣相干則肌肉不仁勞氣泣濁則胕熱
不利故色敗皮膚瘍潰鼻梁闒壞或自作不仁極猥之
業所致久則或遍身白皮脱落如蛇蜕狀
　右用桑枝灰一斗熱湯淋取汁洗頭面次用大豆及
　菉豆漿添熟水三日一浴一日一洗面却用側柏葉
　蒸曝乾白膠香各等分為末蜜圓温水下三七粒日
　三服
仙方治大風惡疾雙眼昏咫尺不辨人物髪眉自落鼻
梁崩倒肌膚瘡如荅蘚勢若不可救此方特效
　右用皂角刺三觔炭火蒸久曬乾為末濃煎大黄湯
　下一匕服旬日間眉髪再生肌膚悦潤眼目愈明
解毒雄黄圓治多啖炙煿成此癘風茶清下三四服效
(方見大方科積熱類/)
浴法
　　麻黄根　　地骨皮　　草烏頭(二兩/)
　右剉散研朴消二兩勻和毎用藥一兩水一桶椒一
　合葱三十莖艾葉一兩同煎十沸用米醋一中盞又
　打勻去滓坐温室中自用手巾搭四肢候湯可浴則
　浴令汗透面上如珠流更坐室中或睡片時尤佳汗
　解方著衣避風而出五日再浴如此兩三浴便服換
　骨丹
换骨丹
　　九肋鱉甲　海蜈蚣(細剉兩/各二)
　右以鹽泥固濟候乾火煅存二分性為末巴豆半兩
　去皮膜順手研青州棗七枚去核入巴豆膏在棗中
　火燒令焦存巴豆五分性將棗巴豆研爛如泥入前
　二味末研匀以醋煮糊圓如菉豆大毎服七圓虚中
　四五圓用温虀湯下候利惡物如膿血爛魚腸即住
　三兩服未利更加三圓次服遇仙丹
遇仙丹
　　人參　　　紫參(各一兩/)苦參(二兩/)　白僵蠶(去/觜)
　　(二兩/)
　右為末麫糊圓梧桐子大每服三十圓温鹽湯吞下
　食前日二服次服疎風散
疎風散
　　山梔子仁(兩/半)大黄　　　白滑石　　熟地黄
　右為末入朴硝半兩令匀每服一錢食后淡茶清調
　下次以佛手膏
佛手膏去黑紫瘡核
　　斑蝥(七箇去/翅足)巴豆(七粒/去皮)　杏仁(二十箇/去皮)砒霜(一錢/另研)
　　紅娘子(二七箇/去翅足)　　　　盆硝(一兩/)　黄蠟
　　韶粉(各半兩/)瀝青(研兩/一)　硫黄　　　黄丹(各三/錢)
　　膩粉(炒兩/一)　菉豆(一合/)　槐角(三條/)　清油(四兩/)
　　亂髪(一兩/)
　右用油煎令髪化次下紅娘子次下巴豆槐角等逐
　味下焦者漉出方下硫黄盆硝及丹粉等以竿子不
　住手攪令勻滴水成珠為度用時先將針刺瘡核用
　藥一粟米大放針處次日擠瘡有黒臭膿血出三兩
　日血漸少次服去毒丹
去毒丹
　　赤芍藥　　甘草　　　白滑石(各半/兩)朴硝
　　大黄(各一分/)巴豆(去皮炒别/研后入)　　　　黒牽牛(一/兩)
　　(半生半炒/)
　右為末麫糊圓菉豆大臨卧服十五圓金銀薄荷湯
　下加至三十圓次服甘草散
甘草散
　　甘草　　　白滑石(各半/兩)山豆根(一兩/)大黄(一分/)
　右為末每服一錢蜜湯調下日二服次服解毒圓
解毒圓
　　瓜蔞根(三兩/)甘草(半兩/炒)　大黄(一分/生)　朴硝(一分/别研)
　右為末麫糊圓如菉豆大每服二十圓至五十圓白
　湯下次服福神丹
福神丹
　　訶子(四箇/炒)　巴㦸(炒/)　　黒牽牛(生各/半兩)甘遂(三錢/)
　　赤小豆(四十九/粒生)
　右為末麫糊圓菉豆大每服十圓至十五圓薄苛湯
　下次用水膏藥
水膏藥傅貼破處及面脚上瘡令生肉
　　陳皮(去灰土半觔炒紫色/)陳米(半觔炒/)藿香
　　馬蹄香(各一/兩)麝香(一錢别研/)
　右為末入麝香用冷水調掃傅瘡上有膿處如損破
　即煎槐枝湯洗再上藥此十方乃秘𫝊有驗大要病
　人猶宜如法將息理㑹敬而信之
通天再造散治大風惡疾
　　鬱金(一兩半/)大黄(一兩炮/)白牽牛(六錢半生半炒/)
　　皂角刺(一兩炮經年者/)
　右為末每服五錢日未出面東以無灰酒下盡量為
　度晚利黒頭小蟲病稍輕者止利如魚腸臭穢物忌
　葷半年但食稠粥軟飯漸漸頭毛皮膚如常甚者不
　過三兩次須將息不可妄有勞動及終身不得食牛
　馬驢騾等肉犯者死不救
三濟丸治如前
　　當歸　　　熟地黄　　川芎　　　荆芥穗(各/二)
　　(兩/)　　　　防風　　　北細辛(各一兩去葉/)
　　桂心(一分/)
　右剉散先以醋一升浸一宿漉出焙乾再以生地黄
　一觔搗汁浸一宿焙乾酒一升浸一宿焙乾旋入乳
　香半兩以餘酒醋地黄汁釋蒸餅為圓梧桐子大用
　好川烏頭一箇炮裂剉荆芥穗半兩浸酒三升旋温
　下藥五十圓
八葉湯淋洗大風瘡
　　桑葉　　　荷葉　　　地黄葉　　皂角葉
　　蒻葉　　　蒼耳葉　　菖蒲葉　　何首烏葉
　右等分曬乾燒存性為末如面藥用洗手面身體大風
　惡疾瘡痍荼毒膿汁淋漓眉鬢墜落手足指脱頑痺
　痛痒顔色枯瘁鼻塌眼爛齒豁唇揭病證之患無越
　於斯負此病者百無一生猶且愛戀妻孥復著名利
　不仁之行死而無悔深可悲傷凡遇此疾切須戒鹽
　及一切口味公私世務悉宜屏置
　　　瘓風
排風湯治五臟風瘓風亦治風毒脚氣腫痛每服三錢
水一盞半生薑四片煎温服(方見前/)
加減續命湯治中風諸風迷仆涎潮舌强語蹇或昏潰
痿陁或厥冷拘攣不論表裏淺深服之效(方見前/)
蘇合香圓理氣氣和則風散(方見大方/科中氣散)
不换金正氣散服之則氣順血行瘓風自愈(方見大方/科傷寒類)
一粒金丹疎風健筋骨(方見前/)
大鐵强圓治諸風癱瘓
　　川烏(炮去皮/一兩半)　　　　　川五靈脂(四/兩)乳香
　　没藥(各一兩/)生麝(一錢/)
　右乳香以乾竹葉包裹用熨斗火熨過即研成末餘
　藥末和勻再研滴水圓彈子大每服一圓薄荷酒磨
　下
大四觔圓治風寒濕毒與血氣相摶筋骨緩弱四肢痰
疼痒痛
　　天麻　　　川牛膝(去苗/)宣州木瓜　肉蓯蓉(洗/切)
　　(片四味各一觔用/好酒五升浸三日)　　　熟附子　　虎骨(酒炙/各二)
　　(兩/)　　　　大當歸(三分/)乳香　　　没藥
　　五靈脂(各半/兩)生麝香(一錢/)
　右為末浸藥酒煮麫糊圓梧桐子大每服三四十圓
　食前温酒或豆淋酒下未效木瓜湯下亦治脚氣
　　　歴節風
羌活湯治白虎歴節風短氣自汗頭眩欲吐手指攣曲
身體魁瘰其腫如脱其痛如掣因體虛飲酒當風汗出
入水受風寒濕毒之氣凝滯筋脈藴於骨節或在四肢
肉色不變晝靜夜劇痛徹骨如虎囓不可忍久不治令
人骨節蹉跌一名癘風須大作湯圓救治不可以淺近
之劑則無驗
　　羌活(去蘆/二兩)　附子(炮去/皮臍)　秦芁(去蘆/)　桂心(不見/火)
　　木香(不見火/)川芎　　　當歸(去蘆/)　川牛膝(去/蘆)
　　(酒浸/)　　　桃仁(去皮尖/麪炒)骨碎補　　防風(去蘆/各一)
　　(兩/)　　　　甘草(炙兩/半)
　右剉散每服四錢水一盞半生薑五片煎不拘時温
　服
軟痛圓治走注歴節諸風軟痛卒中倒地跌撲傷損
　　草烏頭　　烏藥　　　熟地黄　　南星
　　半夏麯　　白僵蠶(各半/兩)
　右為末酒糊圓梧桐子大每服五十圓空心日午夜
　間温酒下如跌撲損傷痛甚薑汁和酒研十粒塗傷
　處卒中倒薑汁茶清研五七粒灌下立醒
附子八物湯治歴節風四肢疼痛如槌鍛不可忍
　　附子(炮去/皮臍)　乾薑　　　芍藥　　　茯苓
　　甘草(炙/)　　桂心(各三兩/)白术(四兩/)　人參(三兩/)
　右剉散每服四大錢水二盞煎食前服一方去桂心
　用乾地黄二兩
烏頭湯治病歴節痛不可屈伸
　　烏頭(五枚剉以蜜二升/並取一升去烏頭)　甘草　　　麻黄(去節/)
　　芍藥　　　黄耆
　右剉散每服四錢水盞半煎去滓投蜜再煎空心服
　或加老薑桂心大棗不用麻黄黄耆治寒疝腹中絞
　痛賊風入腹攻五臟拘急不得轉側呌呼發作有時
　使人手足厥冷
虎骨散治白虎風肢節疼痛發則不可忍或痒痛不得
屈伸
　　虎骨(炙酥/二兩)　花蛇(酒浸/取肉)　天麻　　　防風(去蘆/)
　　川牛膝(酒浸/去蘆)白僵蠶(炒除/去觜)川當歸(去蘆/酒浸)乳香(别研/)
　　桂心(不見火/各一兩)甘草(炙/)　　全蝎(去毒兩/各半)麝香(一錢/别研)
　右為末每服一錢温酒調不拘時服豆淋酒亦可
麝香圓治白虎歴節諸風疼痛遊走無定狀如蟲噬晝
靜夜劇一切手足不測疼痛及脚痛
　　川烏(大八角/者三箇)全蝎(二十/一箇)　黒豆(二十/一箇)　地龍(半頭/並生)
　　(用/)
　右為末入麝香半分以糯糊圓菉豆大每服七圓甚
　者十圓
　
　
　
　
　
　
　
　世醫得效方卷十三
欽定四庫全書
　世醫得效方卷十四
　　　　　　　　　　　　元　危亦林　撰
　　産科兼婦人雜病科
　　　濟陰論
夫濟世之道莫先於醫論醫之難濟陰猶急何則婦人
之病比之男子十倍難療或云七癥八瘕九痛十二帶
下共三十六病雖有名數莫詳證狀推原其理無非血
病多因經脉失於將理臨蓐不善調䕶内作七情外感
六淫隂陽勞逸飲食生冷遂致榮衞不輸新陳干忤隨
經致濁淋露凝滯為癥為瘕流溢穢惡痛害傷痼以致
所患不一而止犯時微若秋毫感病重於山嶽是也故
女子十四而天癸至天謂天真之氣降癸謂壬癸水名
故云天癸而衝任脉主之衝任者血之海也月水者經
絡之餘也蓋婦人以血為本心生血肝行血榮衛四體
如環無端灌注百脉餘者為月候以時而行若水溢自
流不自知覺故纎痾不作而氣體充盛而有子矣其有
來多不斷或過期不來或未期而先來參差不一而病
生當其來時則一二日之前腰腹滿痛或頭疼作熱百
節攣急甚於重患過此則發為虛熱自汗加以五心内
熱遂為虛勞血少水涸燥氣乘肺則為喘𠻳宿寒留滯
血與氣搏則為腹痛敗血結塊時發寒熱則為癥瘕或
風寒濕滯經血化為水流溢四肢謂之血分脾不能制
血與水并浮脹肌肉謂之虛腫或衝任氣虛内慾過度
風邪冷熱之氣入於胞門穢液與血兼下冷則多白熱
則多赤冷熱不調赤白相半或為赤白帶下若衝任勞
損經海動傷脾虛胃弱不能約制其血倐然暴下故謂
崩中漏下所下五色各應五臟五臟俱虛五色併下以
致眩暈煩悶嘔惡怔忡迷亂多忘發狂妄語小便不禁
是皆血之為病也復有生於嬌貴之家愛憎在念而氣
逆于中故氣有一息不行血有一息不運則胷腹脹痛
眩暈嘔噦倦乏不自勝持飲食不為肌膚致成重患治
療之際調氣為上調經次之斯可為定法受孕之後切
宜避忌胎殺所遊如經云刀犯者形必傷泥犯者竅必
塞打擊者色青黯繫縛者相拘攣甚至毋殞驗若返掌
斷不可忽半産一證非如正産正産如果中栗熟其殻
自開兩無所損若半産則比之採斫新栗碎其膚殻損
其皮膜然後取得其實半産正類此以其胎臟傷損胞
繫斷去而後胎墜下皆因月未滿足誤服藥餌或寒邪
熱毒所傷或舉重打傷跌撲或犯禁忌或衝任脉虛漏
下所致生死形候亦如正産察認大抵半産須加十倍
調治或外證喘促痰壅恍惚昏迷不語惡露斷絶煩渇
或變痙候無復生全其有惡露通昏迷乍醒不喘促猶
可治也復有市井之家村落之婦恣情妄作偷生不正
或多日女厭於養育往往以早藥毒之驚憂敗血不下
衝心悶亂喘痰虛汗交作死者罔記聞者可不為戒治
之者須以解毒行血藥亟救則十全二三矣逮夫正産
有娠六七月切忌恣情交合入月亦忌飲酒呌怒洗頭
臨産必難産婦古以陣面健兒為喻可謂危矣臨産之
初先脫尋常所穿衣以籠竈頭及竈口則易産不可喧
閧宜謹選一熟善坐婆及得力家人扶持無使揮霍致
令産婦憂恐惟當飡軟飯麋粥之類若腹中痛且令扶
行或痛或止名曰弄痛不可便行試水手探聼産母坐
卧切須熟忍或服催生符藥却不可曲腰眠睡如連腰
引痛眼中如見火色此是兒轉葢腎則繫於腰胞繫於
腎貼於脊更盡脉轉甚弦如急珠者即其驗矣又須令
人扶䇿徐徐而行若行歩艱難即凭物立須臾扶䇿再
行直至腰腹相引陣痛頻作又服催生藥勉强扶行痛
陣轉甚難於行立認是産時將至然後坐草切勿太早
恐子在腹中難於轉側及胞漿先破子道乾澁皆至難
産務要産婦惜力若心中熱悶以蜜一匙新汲水調下
若熱悶未解以生雞子一箇打破吞服直待兒迫産門
頭面端正然後令人抱腰其抱腰之人不得傾斜則兒
順其理自然易産又有卧産者須待卧定背平著席體
不傴曲則兒不失其道必無難産之理時當盛暑宜居
深幽净室日色逺處開啟牎户多貯清水以防血暈血
悶血溢妄行血虛發熱之證如冬末春初天色凝寒宜
宻閉産室糊塞窓隙内外生火常令暖氣如春仍下襲
衣服不可去綿方免胎寒血結毋致難産矣及至産訖
先令飲童子小便一盞無使就睡且令閉目而坐頃之
方可扶置於床宜仰卧立膝勿令伸足睡熟亦宜頻喚
醒産室無俾風著其肌致生他疾况産下切未可以得
男為喜恐為紅汗之證得女為憂恐致敗血衝心之患
惟當頻啜艾醋等湯藥常焠醋煙以防紫悶逡巡進少
白粥毋令過飽其有破水之後經日而不産者又當隨
證細辨身重躬熱作寒面黒舌青及舌上冷母死子活
面赤舌青母活子死唇口俱青吐沫子母俱斃倉皇之
間救治不可不審且當預與病家言之若胎衣不下者
停待稍久非惟産母疲倦又且血流入胞中為血所脹
上衝心胸喘急疼痛必至危篤宜急斷臍帶以少物繫
墜繫墜之時尤宜用心拴繫然後截斷不爾則胞上掩
心而死須使其子血脉不潮入胞中則胞衣自當痿縮
而下縱淹延數日亦不害人予治療多見之惟欲産母
心懐安泰終自下矣未可輕信坐婆妄用手法因此而
殂正産後中風口眼喎斜角弓反張六脉𦂳大自汗過
多虛極生風唇青肉冷剛柔二痙項背彊硬手足攣急
咬齒嚼舌血虛眩暈頻發悶絶氣冷口鼻黒起出血不
止虛熱變生名胃絶肺䝮喉中氣急喘促不息煩渇殊
甚惡露斷絶名孤陽絶陰五七日内彊力下床或憂怒
太過一月之内或傷於房事或亂行針艾以致眼昏口
噤肌肉瞤搐腰脊彊直語言不出類皆難治猶宜敬謹
外此傷寒及諸雜病與男子等當以理血藥為助臨治
之際宜以意消息而加減之
　　　䕶胎
驗胎法婦人經脉不行已經三月欲驗有胎
　　川芎(一兩半生用不見火/)
　右為末空心濃煎艾湯調下方寸已覺腹内㣲動則
　有胎
參蘇飲治外感風寒渾身壯熱眼暈頭旋或洗項背或
當風取凉致令頭目昏痛増寒甚至心胸煩悶姙娠不可
輕易投劑止宜用此以散表邪及治痰飲嘈煩忪悸嘔
逆不食腹滿此藥至和而且平嘔加白术腹脹枳實虛
煩竹葉煩燥大渇麥門冬知母水停心下微吐逆茯苓
頭痛川芎腹疼加白芍藥(方見大方/科傷寒類)
香蘇散治姙婦増寒壯熱頭痛身疼加川芎川白芷生
薑葱白煎得㣲汗解(方見大方/科傷寒類)
石膏湯治姙婦傷暑頭疼惡寒身熱躁悶四肢疼痛背
項拘急唇口乾燥
　　柴胡(四兩/)　甘草(二兩/炙)　石膏(八兩/)
　右剉散每服三錢水一盞生姜五片煎不拘時候温
　服若氣虛體冷加人參二兩
加減安胎飲凡婦人晝眠不起倦於梳飾乾惡心擇食
怕聞飯氣但喜鹹酸止經候明矣氣血弱者宜服此兼
進脾藥安胎温養令母臟氣平和隂陽全備免有損墮
之患成者受胎母無疾耳温胎保養之劑恐非所宜此
方兼治胎動不安腹痛漏下或胎奔上刺心短氣大效
漏胎下血不可用僣燥熱藥
　　條參(去蘆/)　嫩黄耆(去蘆/)揚芍藥　　大川芎
　　熟地黄(酒洗/炒)川續斷(去蘆/)側栢葉(炒/)　阿膠(麩炒/)
　　粉草　　　當歸(去尾分/各等)
　右剉散每服四錢水一盞半生姜三片金銀器各一
　半漏下不止加熟艾一握又如胎動口噤唇青下利
　不入亦用熟艾一兩酒三盞煑至二盞去滓灌之即
　安
桑寄生散治姙娠或因房室驚觸勞力過度傷動胞胎
或食毒物致令子宫虚滑經血淋瀝若不急治敗血湊
心子母難保日漸胎乾危亡不久
　　桑寄生　　當歸(去蘆/酒浸)　川續斷(酒浸/)川芎
　　香附子(炒毛/去)茯神(去木/)　阿膠(剉蚌粉炒/成珠子)
　　白术(各一兩/)人參　　　甘草(炙各/半兩)　陳艾葉(一/兩)
　　青皮(去核/半兩)
　右剉用每服四錢水一盞半生姜五片煎不以時温
　服
治漏胎下血胎上衝手足逆冷欲死
　右用生艾汁二盞阿膠白蜜各二兩煎一盞半稍熱
　服之無生艾濃煎熟艾一方加竹茹一大塊同煎
治胎動出血産門痛用黄連為末酒調一錢日三服
急救方治漏胎下血不止胞乾子母即死
　生地黄汁一升好酒五盞煎五沸分三服或為末酒
　服
黄芩湯治胎孕不安
　　黄芩　　　白术　　　縮砂　　　當歸(各等/分)
　右剉散每服三錢水一盞半煎温服
小安胎飲治姙娠從高墜下或為重物所壓觸動胎氣
腹痛下血服此後覺胎動極熱胎已安矣
　　縮砂(不拘多少/)
　右於熨斗内炒令熱透却去皮取仁研為末每服二
　錢熱酒調服不飲煎艾塩湯或米飲不拘時候調服
加减二陳湯治受胎一月或兩月嘔吐擇食縁中脘宿
有痰飲經水止後氣上逆作名曰惡阻
　　陳皮　　　白茯苓(各一/兩半)半夏(一兩/)　白术(七錢/半)
　　粉草(三錢/)
　右剉散每服四錢生姜三片烏梅一箇煎食前服未
　効加生姜汁
小紫蘇飲
　　紫蘇　　　厚朴　　　白茯苓(各五/錢)半夏
　　甘草(各三/錢)
　右剉散每服三錢水一盞生姜五片棗二枚煎温服
　客熱煩渇口生瘡者加知母前胡胞冷下利加桂心
　炒胃中虚熱大小便秘加黄芩頭疼加細辛川芎
參苓圓治姙娠飲食過度
　　木香(不見火/)三稜(炮/)　　人參　　　白茯苓(去/皮)
　　(等/分)
　右為末麫糊圓菉豆大每服三十圓熟水下不拘時
　候
白术散治姙娠氣不和飲食不美
　　白术(炒/)　　紫蘇(各一兩/)白芷(㣲炒/)　人參(各三/兩)
　　訶子皮　　青皮(去白/)　川芎(各二/分)　甘草(炙一/分)
　右剉散每服三錢水一盞生姜三片煎不拘時候
紅圓子治惡阻竒效每服三十圓空心薑湯服(方見大/方科)
保生圓治姙娠將理失宜或勞役胎動不安腰腹痛重
胞阻漏胎惡露時下或子臟挾疾久不成胎或受姙不
能固養痿燥不長過年不産日月雖滿轉動無力或致
損墮
　　麻仁(去殻/一兩)　當歸(半兩/㣲炒)　乾薑(炮/)　　肉桂(去皮/)
　　秦椒(去目閉口/者炒出汗)　　　　石斛(去根/)　石膏(研如/粉)
　　黄芩　　　糯米　　　知母　　　甘草(炙赤/)
　　大豆黄卷(各一分/)
　右為末煉蜜圓彈子犬每一圓温酒棗湯化下空心
　嚼下亦可方内用北黄芩麻仁性寒之藥人疑不服
　殊不知娠中有風風中有熱風熱既静其胎必固黄
　芩能去子熱麻仁能去子風亦可服后參苓白术散
參苓白术散(方見大方科脾胃類/)
杜仲圓治姙娠二三月胎動不安或㑹受此苦每遇有
懐至期損墮可預服此以養胎氣不爾胎墮其危甚於
正産
　　杜仲(去皮剉薑/汁炒斷絲)　　　　川續斷(酒浸洗焙/各二兩)
　右為末棗肉煑爛杵和為圓梧子大每服七十圓空
　心米飲送下日三服
掃凉節命散治姙娠恣情飲酒或食生果魚羊雞麫毒
物致令百節酸疼大小腑秘澁面赤口苦心煩腹脹
　　川芎　　　苧根　　　揚芍藥　　麥門冬(去/心)
　　當歸(去蘆/)　白术(各一兩/)糯米(半合/)　甘草(炙兩/半)
　右剉散每服三錢水一盞煎温服不拘時候
内補圓安胎扶虚助隂滋血
　　熟地黄(二兩洗/酒拌炒)　　　　大當歸(一兩去尾/切片㣲炒)
　右為末煉蜜圓梧子大每服三十五圓温酒下與枳
　殻散兼服若單服枳殻散恐有胎寒腹痛之疾二藥
　皆不群隊為妙仍用平胃散蘇塩湯調助脾進食
竹茹湯治姙娠嘔吐頭痛寒熱往來五心煩悶四肢不
和
　　人參　　　陳皮(去白/)　白术　　　麥門冬(去/心)
　　(各五/錢)　　　甘草(二錢半/)厚朴(去麄皮/切姜炒)茯苓
　　竹茹(各五錢/)
　右剉散每服三錢水一盞半生姜三片煎不以時温
　服
竹葉湯治姙娠苦煩悶者以四月受少隂君火氣以養
精六月受少隂相火氣以養氣若母心驚膽寒多好煩
悶名子煩
　　防風(去义/)　黄芩(各三兩/)麥門冬(去心/三兩)白茯苓(四/兩)
　右剉散每服四大錢水壹盞半竹葉十數皮煎温服
　方去黄芩加人參半兩
知母圓治産難及日月未足而痛如欲産者
　　知母
　右為末煉蜜圓如雞頭子每服一圓温酒嚼下日三
　服
榆白皮散滑胎易産治姙娠漏胎去血及臨産驚動太
早産時未至穢露先下致使胞胎乾燥臨産艱難並宜
服之
　　榆白皮　　葵根　　　瞿麥(各一兩/)大麻仁(去/殻)
　　木通(半兩/)　川牛膝(三分去苖酒浸切焙/)
　右剉散每服三錢水一盞半煎温服
知母飲治姙娠心脾壅熱口乾渇苦煩悶
　　赤茯苓　　黄芩　　　黄耆(各三兩/)知母
　　麥門冬(去心/)甘草(各二兩/)
　右剉散每服三錢水一盞半桑白皮七寸煎成入竹
　瀝一合服不拘時候胎臟受熱最宜服之一方去黄
　耆知母加地骨皮犀角屑嫩葛各三分
保氣散安胎寛氣進食瘦胎易産設或居處失宜偶然
顛仆胎痛漏胎下血兼服芎歸湯枳殻散
　　大腹皮　　紫蘇　　　枳殻(去穣/)　桔梗(去蘆/)
　　粉草　　　縮砂　　　香附子(各等一分/)
　右剉散每服三錢水一盞半煎食前服
冬葵子散治姙娠小便不利身重惡寒起則眩暈及水
腫
　　冬葵子(三錢/)赤茯苓(二錢/)
　右為末每服三錢米飲調服不拘時候利則住服如
　不通恐是轉胞加髮灰少許神效
大腹皮治姙娠大小便赤澁浮腫
　　枳殻(去穰/麩炒)　大腹皮　　甘草(炙一錢/各)赤茯苓(三/錢)
　右為末每服二錢濃煎葱白湯調下不拘時候
鯉魚湯(治同上/)
　　當歸(去蘆/酒浸)　白芍藥(各三/錢)白茯苓(四錢/)白术(五錢/)
　右剉散每服四錢用鯉魚一尾不拘大小破洗鱗腸
　白水煑熟去魚每用魚汁一盞半生姜七片橘皮少
　許煎至一盞空心服如胎水未盡再服
八味圓治婦人病食飲如故煩熱不得卧而反倚息以
胞糸了戾不得溺故致此病名轉胞但利小便則愈以
此藥中有茯苓故也(方見大方/科脚氣類)
赤小豆湯治姙娠手脚腫滿攣急
　　赤小豆　　商陸乾(各等分/)
　右剉散每一兩用水一碗煎七分盞取清汁服
腎著湯治姙娠腰脚腫痛
　　茯苓　　　白术(各四兩/)乾薑　　　甘草
　　杏仁(湯洗去皮尖各三兩重/)
　右剉散每服四錢水盞半煎食前服
安胎和氣散治胎冷腹脹虚痛兩脇虚鳴臍下冷疼小
便數大便滑
　　訶子(麫裹煨/去核)白术(各一兩/)陳皮　　　高良薑(炒/)
　　木香(不見火/)白芍藥　　陳皮(炒/)　　甘草(炙各/半兩)
　右剉散每服四錢水一盞半生姜五片煎不以時温
　服忌生冷
紫蘇飲子治胎氣不和懐胎近上脹滿疼痛謂之子懸
又治臨産驚恐氣結連日不下
　　紫蘇(連莖/一兩)　川當歸(三分/)人參　　　川芎
　　白芍藥　　陳皮(各半兩/)甘草(炙分/一)　大腹皮(半/兩)
　右剉散每服三錢水一盞半姜四片葱六寸煎空心服
安榮散治小便淋瀝名曰子淋或作轉脬治不愈者
　　麥門冬　　通草　　　滑石(各/)一(錢/)當歸(去蘆/酒浸)
　　燈心　　　甘草(炙各/半兩)　人參　　　細辛(洗各/一錢)
　右為末每服三錢煎麥門冬湯調不拘時服一方止
　用檳榔赤芍藥各等分水煎空心服屢效
桑螵蛸散治姙娠小便不禁
　　桑螵蛸(十二箇/炙)
　右為末每服二錢空心食前米飲調下
二白散治姙娠遺尿不知出
　　白薇　　　白芍藥(各等分/)
　右為末每服二錢食前酒調服
當歸芍藥湯治姙娠腹中疼痛下痢心下急滿
　　白芍藥　　白茯苓　　當歸(去蘆/酒洗)　澤瀉
　　川芎(各一兩/)白术　　(半/)
　右為末每服三錢温酒或米飲調空心食前服忌生
家薑黄連圓治姙娠下痢赤白腸鳴後重榖道疼痛
　　乾薑(炮/)　　黄連(去鬚/)　縮砂仁(炒/)　芎藭
　　阿膠(剉焙/粉炒)　白术(各一兩/)乳香(另研/三錢)　枳殻(去穣/面炒)
　　(半/兩)
　右為末用塩梅三箇取肉入少醋糊同杵勻圓如梧
　子大每服四十圓白痢乾薑湯下赤痢甘草湯赤白
　痢乾姜甘草湯下不拘時服
雞黄散治懐身下痢赤白絞刺疼痛
　　雞子(一箇烏者尤妙挖頭作/竅傾出青者留黄者)
　　黄丹(一錢入前雞子殻内打令黄匀以/厚紙褁黄泥固濟火上煨取焙乾)
　右為末每服二錢米飲調下一服愈者是男兩服愈
　者是女竒效
生料平胃散治姙婦兩脚浮腫名曰脆脚因脾衰不能
制水血化為水所致每服三錢薑棗煎服為末蘇湯調
亦可(方見大方/科脾胃類)
百合散治姙娠風壅相交咳嗽痰多心胸滿悶
　　百合(蒸/)　　紫苑茸(洗/)　貝母(去心/)　白芍藥
　　前胡(去蘆/)　赤茯苓(各一/兩)桔梗(去蘆/一兩)　甘草(炙兩/半)
　右剉散每服四錢水一盞半生薑五片煎不以時温
　服
羚羊角散治姙娠中風頭項强直筋脉攣急言語蹇澁
痰涎不消或發搐不省人事名曰子癎宜服
　　羚羊角　　川獨活(去蘆/)酸棗仁(炒殻/去)五加皮(去/木)
　　(各二/錢)　　　薏苡仁(炒/)　防風(去蘆/)　當歸(去蘆/酒浸)
　　川芎　　　　茯神(去木/)杏仁(去皮尖/各四錢)木香(不見/火)
　　甘草(炙各二/錢半)
　右剉散每服四錢水一盞半生薑五片煎不拘時温
　服
人參養胃湯治姙娠作瘧寒多不食(方見大方科傷寒/隂證類未效畧加)
(常/山)
清脾湯治姙娠作瘧熱多者
　　青皮　　　厚朴(去麄皮/薑汁炒)白术　　　草果仁
　　柴胡(去蘆/)　茯苓　　　半夏(湯洗/)　黄芩
　　甘草　　　人參(各等分/)常山(一半/)
　右剉散每服四錢生薑五片正地骨皮少許煎不拘
　時温服或加麥門冬去心二十粒(未效服勝金圓方/見大方科痎瘧類)
消風散治姙娠頭旋目暈視物不見腮項腫核若加涎
壅危在須臾急宜服之
　　石膏　　　甘菊花(去枝/梗)防風(去蘆/)荆芥穗
　　川羗活(去蘆/)羚羊角(鎊/)　川芎　　大豆黄卷(炒/)
　　當歸(去蘆/酒洗)　白芷(各一兩/)甘草(半兩/)
　右剉散每服四錢水一盞半入好茶半錢煎食後通
　口服有一姙婦患此服之病減七八獲安分娩其眼
　帶弔起人物不辨後服四物湯加荆芥防風更服天
　門冬飲子但以此二藥相間服目漸稍明大忌酒麫
　煎炙燒􁳚鷄羊鵝鴨豆腐辛辣一切毒食并房勞及
　稍温藥如不然眼不復明矣葢此證為懐身多居火
　閤衣著裀褥厚葢伏熱在裏或服補藥因食熱物太
　過致令胎熱肝臟熱極風衝入腦所致
天門冬飲子
　　天門冬(去心/)知母　　　茺蔚子(各一/兩)防風(去蘆/半兩)
　　五味子　　茯苓　　　川羗活(去蘆/)人參(各七/錢半)
　　(重/)
　右剉散每服四錢生姜三片煎食後温服
治傷寒熱病䕶胎方
　　乾浮萍　　朴硝(另研/)　大黄(微炒/)　蛤粉(炒/)
　　藍根(各一兩/)
　右為末水調三錢貼臍上安胎觧煩極妙一法伏龍
　肝末水調塗臍下乾則換或用井中泥塗心下乾即
　換
罩胎散治姙娠傷寒大熱悶亂燥渇恐傷胎臟
　　蚌粉(半兩/)　嫩卷荷葉(焙乾一兩/)
　右為末每服二錢入蜜少許新汲水調下食前服研
　家園生葛汁服亦安
治姙娠咳𠻳方
　　麥門冬(去心/)紫苑(去土兩/各一)桑白皮(炙/)　杏仁(麩炒/去皮)
　　(尖/)　　　　甘草(炙一分/各)桔梗(泔浸一夜/畧炒三分)
　右剉散每服三錢水二盞竹茹一塊鷄子大煎至一
　盞入蜜半匙去滓頻服
又方治如前
　　貝母(去心剉麩炒令黄/)
　右為末研砂糖拌和令勻圓如鷄頭大含化一圓神
　效
苦參圓治姙娠小便難飲食如故
　　當歸(去尾/)　貝母(炒/)　　苦參(各三兩/)滑石(半兩/)
　右為末煉蜜圓如小豆大米飲下二十圓不拘時候
八味圓治法見前(方見大方/科脚氣類)
治姙娠大便秘方
　　防風(二兩/炙)　甘草(一兩/炙)　枳殻(三兩去/穰麩炒)
　右為末每服一錢沸湯㸃食前日二三服
治姙娠洞瀉寒中方
　　厚朴　　　乾薑
　右為末糊圓梧子大米飲下二十圓食前服
八正散治姙娠心氣壅胎氣八个月散墜手足浮腫急
痛不安難産
　　瞿麥(剉/)　　木通(剉去皮/節)滑石　　　大黄(剉麫/褁煨)
　　(切/焙)　　　　萹蓄(一名地/扁竹)車前子　　山梔仁
　　甘草(炙各等/分)
　右剉散每服三錢水一盞茴香一撮同煎熱服
治姙娠失音不語方
　竒病論曰人有重身九月而瘖何也岐伯對曰胞之
　絡脉絶也何以言之胞絡者繫於腎少隂之脉貫腎
　絡舌本不能言治之柰何曰無治也當十月復
産前軟胯方
　　甘草　　　生薑　　　烏梅(各等分/)
　右剉散水三盞煎服便令胯骨軟産宫受氣痛不攻
　作
木香調氣散治姙娠氣悶或為喧呼心忪悸亂睡裏多
驚兩脇膨脹腹滿連臍急痛坐卧不安氣急逼迫胎驚
者效
　　白茯苓(去皮/)川芎(各一兩/)麥門冬(去心/一兩)黄耆(去蘆/蜜炙)
　　(一/兩)　　　　當歸(去蘆酒/浸一兩)木香(不見火/)條参
　　甘草(各半兩/)
　右剉散每服肆錢水一盞半生姜五片煎温服不拘
　時候常服至分娩亦無恙安養胎氣甚佳
救生散安胎益氣易産令子𦂳小令母無病
　　人參　　　訶子(煨核/去)　麥糵(炒/)　　白术(炒/)
　　神麯(炒/)　　橘紅(炒等分/各)
　右剉散每服三錢水一盞半煎空心服
枳殻散痩胎易産抑陽降氣兼治胎中一切惡疾
　　枳殻(小厚突弦者麩/炒去穰二兩重)　粉草(一兩/)
　右為末每服二錢沸湯調空心日三服至七月方可
　服忌登高厠大便秘澁加防風體弱加大當歸去尾
　木香各等分胎肥壅溢動止艱難臨産難生加乳香
　髮灰效枳殻能逐水消脹滿逆氣若臨月多服則當
　産之時無脹滿逆氣産道順而易生誠有補於世也
　又治腸中諸疾下氣寛膈加炒去毛香附子一兩為
　末薑湯調下冷氣攻刺脅肋疼痛葱白湯脾寒血氣
　成塊作痛熱酒調大小便不通白牽牛為末加入熱
　湯調服
治兒在腹中哭方多年空屋下䑕穴中土一塊令産母
噙之即止一方川黄連濃煎汁母呷之
治腹脹如抱一甕方
　　茱萸　　　川烏(去皮臍/)秦芁　　　柴胡
　　白僵蚕(好者/洗)川巴㦸(生用/去心)巴豆(去殻油/不去)芫花(醋煑/各一)
　　(兩/)
　右為末煉蜜圓梧桐子大每服七粒蜜酒吞下惡物
　即時取下愈
　　　轉女為男法
論曰隂施陽化所以有娠遇二隂所㑹多生女子但懐
娠三月名曰始胎血脉不流象形而變是時男女未定
故令於未滿三月間服藥方術轉令生男也其法以斧
置姙婦床下繫刃向下勿令人知恐不信者令待雞抱
卵時依此置窠下一窠盡出雄雞此雖未試亦不可不
知凡受胎二月逐物變化故古人立胎教能令生子良
善長壽忠孝仁義聰明無疾葢須十月之内常見好境
象無近邪僻真良教也
月遊胎煞所值正月床二户三門四竈五母身六竈七
碓八厠九門十户十一爐十二床
日遊胎煞所值甲巳日門乙庚碓磨礱丙辛井竈丁壬
厨廨戌癸米倉子丑中堂寅卯辰酉竈巳午門未申籬
下戌亥房
　　　保産
收生法凡横逆等證則當以手法為活收生之人擇㨂
老成良善臨期湏心平氣和施以妙手亦宜直言叮嚀
詳盡其意乃可不可用燥性之徒恣其麄愚因而傷命
如横産謂兒先露手或臂者治法當令産母安於仰卧
收生之人徐徐先推兒下截令直上漸通手以中指摩
其肩推上而正之漸引手攀其耳令頭正候兒身正門
路順却投催生藥安詳上草自然易産若逆産謂兒先
露足者治法亦令産母仰卧分毫不得用力亦不得驚
恐收生之人徐徐推其足就一邉直上候兒自順若良
久不順又漸漸推兒頭就一邉令其順下待兒身轉順
門路正當却用催生之藥即産又如偏産謂兒頭偏拄
一傍雖逼近産門初非露正頂止露額角者治法亦令
産母仰卧收生之人輕輕推兒近上以手正其頭令兒
頭頂端正向産門又有兒頭后骨偏拄榖道者當以綿
衣炙焙令熱裹手急於榖道外傍徐徐推之漸漸近上
然後上草至如礙産謂兒頭雖正産門而不能生下者
或因兒轉臍帶攀挂其肩致不能生者治法令産母仰
卧收生之人輕手推兒近上徐徐通手引中指按兒兩
肩理脫臍帶兒正即産又有坐産謂兒將欲生産母疲
倦不能行立久坐椅蓐抵兒生路不能下生者治法當
於高處懸弔手巾或絹帛一條令産母手攀輕輕屈足
良久兒即順生更有盤腸産者臨分娩産腸先出兒即
隨産俗用冷水噀産母面其腸自收此法虚弱之人切
不可用恐驚怯成病或即脫絶舊法以萆麻子四十九
粒研爛塗腦頂自然收上如收上即以水洗去頂上萆
麻又有久而其腸為風吹乾不能收者以磨刀水少許
火上温過以潤其腸煎好磁石湯一盃令産母服其腸
自收矣
補中湯養新血去瘀血補虚扶危治月未滿半産
　　乾薑(炮/)　　阿膠(剉蛤/粉炒)　芎藭　　　五味子(各/一)
　　(兩/)　　　　白术　　　黄耆(去蘆蜜/水炙)當歸(去蘆/酒浸)
　　赤芍藥(各一/兩半)人參　　　木香(不見火/)杜仲(去皮/剉炒)
　　甘草(炙半兩/各)
　右剉散每服四錢水一盞半煎通口服不拘時候
神妙佛手散治姙娠自四五月至七月因而築心氣疾
欲絶用此探之若不損則痛止子母俱安若胎已損即
便墜
　　當歸(去蘆/酒浸)　芎藭(各一兩/)
　右剉散每服四錢酒一盞煎令欲乾却入水一盞再
　煎三二沸温服如口噤者徐徐灌下如人行五七里
　再進一服不過三服便生也
神應黒散最治難産因縁自有難易其如横逆皆因坐
草太早努力過多兒轉未逮或已破水其血必乾若先
露手謂之横或先露足謂之逆養生方云倉皇之間兩
命所係不可不知此藥之功也人多不服以為極賤之
藥大槩産難或一日兩日未免水血先下如舟坐灘殊
不知香白芷百草霜再固其血服之如魚得水决自轉
生兼治月水不調崩中等疾
　　香白芷　　百草霜(各等分/)
　右為末每服二錢童子小便米醋各半呷許沸湯澆
　入六七分㸃服見功甚速再服即分娩矣或用蜀葵
　子四十九粒白滑石末三錢順流水煎湯調空心二
　服如人行五里即下
龍蛻散催生秘傳
　　蟬退(一兩燒/存性)大蛇蛻(火燒存/性一條)滑石(半两/)葵子(一兩/㣲炒)
　右為末每服一錢順流水㣲温煖調下不可使熱湯
遇仙雄黄丹催生
　　雄黄(不夾/石者)　朱砂(各一/錢半)　萆麻(十四个/去皮)大蛇蛻(一/尺)
　右為末漿水飯和圓彈子大臨産時先用椒湯淋洗
　臍下次安藥於臍内用蠟紙數重傅藥上以闊帛繫
　之須臾即生急取下藥一圓可用三遍
加味芎歸湯治産五七日不下垂死者及矮小女子交
骨不開者
　右用川芎當歸各一兩自死乾龜殻一个酥炙多男
　女者婦人頭髮一握燒存性共為散每服三錢水一
　盞半煎服屢効約人行五里生胎死胎俱下无自死
　龜殻用鑚龜廢殻亦可
勝金散治難産逐敗血即自生若横逆則轉活子死腹
中則胎軟􁀙寛即産祖宗秘傳千金不授用者敬之
　　王不留行　酸漿(死胎/倍用)　茺蔚子　　白蒺蔾(去/刺)
　　五靈脂(行血宜生用/)
　右各等分為散每服三錢(取坤方水一盞半入白花/劉寄奴子一錢同煎温服)
　(大/效)
催生方催生隨其便而用之
　右用清油同蜜等分少許湯調頓服　蜀葵子炒為
　末順流水温煖調亦下死胎　好京墨新汲水濃磨
　服之墨水裹兒出立效　敗筆頭二个燒以藕節研
　自然汁温酒調下效
催生湯治姙娠欲産痛陣尚踈難産經三兩日不生胎
死腹中或産母氣乏萎頓産道乾澁纔覺痛宻破水后
便服
　　蒼术(二兩米泔浸/洗切炒黄色)　　　小厚枳殻(去作切/面炒)
　　白梧梗　　薄陳皮(去白/)揚芍藥　　川白芷
　　大川芎(各一/兩)大當歸(去尾/一兩)交趾桂(去粗皮/不見火)
　　半夏(湯洗/)　粉草　　　麻黄(去節/)　軍薑(去皮/)
　　厚朴(去粗皮/薑汁炒)南木香(不見/火)杏仁(去皮尖/别研)白茯苓(各/五)
　　(錢/)
　右為末每服二錢順流水温煖調下若覺熱悶白蜜
　湯下或剉散入真米醋一合煎方内用楊芍藥肉桂
　能開通子宫其餘藥味皆助氣之盛關竅自通麻黄
　内通陽氣陽氣盛側血行即産矣外却寒邪去積聚
　皆得其宜寒月用之甚為的當隆暑之時恐難輕服
　但以五苓散用葵子燈心煎湯調下郤暑清魂滑胎
　易産胞漿先破則胎乾難産用白蜜清油或以熱酒
　令得所滋養胎氣既潤即分娩矣
催生丹治産婦生理不順産育艱難並宜服之
　　十二月兎腦髓(去皮膜/研如泥)　通明乳香(一分/研細)
　　母丁香末(一錢/)　　　　麝香(一字/研細)
　右拌停以兎腦髓圓如雞頭穰大隂乾用油紙蜜封
　貼每服一圓温水下即産
烏金散治難産熱病胎死腹中或因頓仆或從高墜下
或房室驚搐或臨産驚動太早觸犯禁忌産時未到經
血先下惡露已盡致胎乾子死身冷不能自出但視産
婦面赤舌青是其候面青舌赤母死子活唇青吐沫子
母俱斃又有雙懐或一死一活其候猶難知須臨期觀
變
　　熟地黄(洗切焙/乾酒炒)　　　　真蒲黄　　大當歸
　　交趾桂　　揚芍藥　　軍薑(去皮/)　粉草(各一/兩)
　　小黒豆(四兩/)百草霜(五錢/)
　右為末每用二錢米醋半合許沸湯六七分侵起温
　服疑二之際且進佛手散酒水合煎三二服探之若
　未死子母俱安若胎已死立便逐下的知其胎死進
　此藥後更進香桂散須臾如手椎下常用催生更加
　好滑石末半兩葵子五十粒搥損黄柞葉七八皮葱
　白二寸順流水煎湯調下方内用滑石能利小便黄
　柞葉行氣逐血葱白内通陽氣氣盛血行即産祖宗
　以來用此藥救療不知其幾
香桂散下死胎
　　麝香(半錢/别研)　官桂末(三錢/)
　右和勻作一服温酒調下須臾如手推下真珠研末
　酒調一匕服亦効未効再多服
奪命圓專治小産下血至多而子死腹中其人増寒手
指唇口爪甲青白面色黄黒或胎上搶心則絶悶欲死
冷汗自出喘滿不食或食毒物誤服草藥傷動胎氣下
血不止胎尚未損服之可安胎已死服之即下
　　牡丹皮(去骨/)白茯苓(去黒皮/)桂枝(辛辣者刮/去麄皮)
　　桃仁(湯浸去皮尖麩/皮炒去麩不用)　　　赤芍藥(各等分/)
　右為末煉蜜圓如彈子大每服一圓細嚼淡醋湯下
　速進兩圓至胎腐爛腹中危甚者亦出
飬正丹治難産子死腹中昏沉脉㣲每服一百二十粒
濃煎乳香湯服兩手更把石燕子各一枚即當胎下人
活或只用朴硝末每服二錢童便好酒調下效(方見大/方科痼)
(冷/類)
備急圓治姙婦熱而大便秘脉實死胎昏不知人温水
下七圓即活(方見大方/科救急類)
蛇蛻散治姙婦欲産時不肯伸舒行動多是曲腰眠卧
忍痛兒在腹中不能得轉故脚先出謂之逆生須臾不
救母子俱亡
　右用烏蛇蛻一條蟬脫皮七箇血餘一握並燒為炭
　分二服温酒調併進二服仰卧霎時或用小絹針於
　兒脚心刺三七刺用鹽少許擦刺處即時順生母子
　俱活
妙聖散臨産腰疼方可服之
　　延胡索　　沒藥　　　白礬　　　白芷
　　薑黄　　　當歸　　　桂心(各等分/)
　右為末臨産陣痛時燒􁀙刃鉄(牛頭/是也)令通赤淬酒調
　下三錢服一二盃立産
乳珠丹
　右用乳香研細以猪心血為圓梧桐子大朱砂為衣
　日乾每服一粒如催生冷酒化下良久未下再服一
　粒若大叚難産以蓮葉心蒂七箇水二盞煎至一盞
　放温化下一粒良久未下可再服之效驗如神無有
　不下者如胞漿先下惡水來多胎乾不得卧時須先
　與四物湯及通真圓補養其血氣(方見/后)次更濃煎葱
　湯放冷令坐婆洗産户須是欵曲洗令氣上下通暢
　後更用酥調滑石末塗産户裏次服前催生藥則萬
　全矣如胎死不下者用黒豆三合好醋半升煮令豆
　爛取汁一盞放温化下藥一粒須臾下矣萬一未下
　亦可再服如胎下胞衣不下者服此亦便下若胎横
　逆不順即先服神應黒散再服此藥復以催之合藥
　時要五月五日午時極妙或七月七日三月三日及
　初上辰日亦可
神驗散
　産婦坐草時取路傍舊草馬一隻用鼻絡小耳繩燒
　灰温酒調服如得左足者男右足者女覆者兒死側
　者有驚自然理也似非切要之藥催生極驗
如意散臨産腰疼方可服之
　　人參(為末/)　乳香(各一錢/)辰砂(二錢/)
　右同研臨産時急用雞子清一箇調藥末再用生薑
　自然汁調開冷服如横生倒生即時端順子母平善
一字神散治子死胎不下胞破不生此方累效救人幾
萬數
　鬼臼不以多少黄色者去毛碾為末及細如粉不用
　羅以手指撚之每服二錢用無灰酒一盞同煎至八
　分通口服立生如神
療難産日久氣力乏不能生兼惡露出盡胞乾不産
　右用赤小豆二升以水九升煮熟取汁入炙了明阿
　膠一兩同煎少時一服五合未效再服不過三四服
　即産此古方用之極驗
又方救産難經日不生
　右用雲母粉半兩温酒調服入口當産不順者即産
　神效
治横生逆産神方手足先出或子死腹中
　右以伏龍肝細研每服一錢酒調服兒頭戴出妙更
　用搽産母臍中亦效或用兎絲子末車前子末酒調
　服一方取其父名書其足上即順生
治死胎不下方其證指甲青舌青脹悶甚者口中極臭
先以平胃散一貼作兩服每服酒水各一盞同煎至一
盞却投朴硝半兩研細再煎三五沸傾出候㣲温服盡
其胎即化血水而下(方見大方/科脾胃類)
治産難胞衣不出方兒死腹中欲絶半夏白歛各一兩
　為末酒服一錢若産難只一服横生二服倒生三服
　兒死四服或加代赭瞿麥各二兩為佳
單方治難産日月未至而痛如欲産者
　右以知母二兩為末蜜圓雞頭大温酒化一圓服
如聖方治難産胎衣不下及生産數日併死胎不下者
效
　右用萆麻子一兩去殻雄黄二錢研細成膏塗母右
　脚心纔下即速洗去不洗則腸出用此膏子塗頂上
　腸自入如聖之妙
奪命丹治産訖血流入胎衣中為血所漲不得下治之
稍緩脹滿腹中上衝心胷疼痛喘急服此以逐去衣中
之血血散脹消胎衣自下
　　附子(半兩炮/去皮臍)牡丹皮(一兩/)乾漆(一分搗碎/炒煙盡)
　右為末酸醋一升大黄末一兩同熬成膏和藥圓如
　梧子大温酒不拘時下五七圓
牛膝湯治産兒已出胞衣不下臍腹堅脹急痛甚及子
死腹中不得出者
　　牛膝(酒浸/)　瞿麥(各一兩/)滑石(二兩/)　赤小豆(二/合)
　　(半/)　　　　當歸(酒浸/)　木通(各一兩/半)葵子(一兩/二錢)
　　(半/)
　右剉散每服三錢水二盞煎不拘時服
花蕋石散治胞衣不下及惡露不行服之神效(方見大/方科失)
(血/類)
灸法治横生逆産諸藥不效灸右脚小指尖頭三壯艾
　壯如小麥大下火立産
方中戒忌不可便飲酒及多以酒調藥服之酒散五臟
　四肢致成百病凡一切藥止用水煎為上一兩服後
　方可
　　　産後
黒神散治産後惡露不盡或胎衣不下攻衝心腹胸膈
痞滿或臍腹堅脹撮痛及神昏血暈眼花口噤産後瘀
血諸疾(又名烏金散/)
　　熟地黄(生亦/可用)蒲黄　　　當歸　　　乾薑(炮/)
　　桂心　　　芍藥　　　甘草(半兩/)　黒豆(半升/炒去)
　　(皮/)
　右為末每服二錢酒半盞童便半盞同煎調下或去
　蒲黄用綿附量虚實用之
黒龍丹治産後一切血疾産難胞衣不下危急惡疾垂
死者但灌藥得下無不全活神驗不可言因驚敗血上
衝心痛頭痛欲死大效
　　當歸　　　五靈脂　　川芎　　　良薑
　　熟地黄(各一兩/)
　右細剉以沙合盛赤石脂冺縫紙筋鹽泥固濟炭火
　十斤煆令通赤去火候冷取開㸔成黒糟色取出細
　研却入后藥　百草霜(五兩/)硫黄　　　乳香(各一/錢半)
　　琥珀　　　花蘂石(各一/錢)
　右細研與前藥再研和勻米醋煑麫糊為圓如彈子
　大每服一圓炭火燒令通赤投於生薑自然汁與童
　子小便入酒漉出研細用其酒調下
坤順丹治婦人胎前産後諸般病症
　　益母草(帶子/三兩)南木香　　紫蘇(莖帶/子)　阿膠(蛤粉/炒珠)
　　雲南琥珀(栢子仁煮去栢子仁/不用各二錢五分)　　　人參
　　川牛膝(各二錢五/分酒洗)　　　砂仁(炒/)　　甘草(生用/各一)
　　(錢五/分)　　　白茯苓(去皮/)白朮(壁土/炒)　北香附(童/便)
　　(浸鹽/水洗)　　　烏藥　　　白芍　　　沉香(要沉/水者)
　　(忌見/火)　　　全當歸(酒洗/)川芎(薑汁/洗)　生地(薑汁/洗)
　　熟地(薑汁/洗)　條芩(酒洗/)　橘紅(鹽水洗/各五錢)
　右共為細末和匀煉蜜為圓蜜煉滴水成珠為度毎
　圓二錢五分用蠟為殻包之以全其藥味所用藥引
　開後
　嗽喘杏仁桑白皮湯下　嘔吐淡薑湯下　泄㵼米
　湯下　不思飲食身體羸瘦手足厥冷骨節酸軟白
　滚水下　遍身虚腫赤小豆湯下　氣疼木香湯下
　　氣血虚麥冬歸身湯下　遍身脹痛溫米湯下
　黄腫燈心木通湯下　乳腫蒲公英金銀花湯下
　兩脇疼艾湯下　氣衰血敗經水不調當歸地黄湯
　下　氣喘咳嗽口吐酸水遍身虚腫兩脇疼痛動止
　無力黄酒下　眼暗血暈口渴煩躁狂言亂語不省
　人事二便不通薄荷湯下或童便下　大便後下紅
　黄連生地黄湯下赤白痢疾連翹湯下如乆痢滑肛
　訶子肉豆䓻湯下　大便秘結陳皮湯下　小便不
　利木通燈心湯下　赤白𢃄阿膠艾湯下　經脉閉
　桃仁紅花歸尾湯下　行經時身腰疼痛防風羗活
　湯下　求孕歸身白朮白芍湯下　胎前疾病童便
　陳酒下　胎動下血阿膠湯下　胎前臍腹刺痛胎
　動不安下血不止糯米湯下　臨産五六日前又服
　一二圓免産後諸疾或水或酒下　横逆難産葵子
　湯下　包衣不下童便下　横生子死腹中炒鹽湯
　下　産後惡血不盡臍腹刺痛童便下　産後不能
　飲食山查麥芽湯下　産後閉結郁李仁湯下　産
　後惡血上衝心胸疼悶結瘀血塊臍腹刺痛發寒熱
　自汗不止薄荷紫蘇湯合童便陳酒下(自汗不止禁/用薄荷紫蘇)
　　産後中風牙闗緊閉半身不遂失音不語童便酒
　下　産後血崩漏下糯米湯下或荆芥蒲黄湯下
　産後血暈不省人事用當歸湯合童便下　産後調
　理去瘀生新木香當歸香附湯下
　以上所用藥引一味者用六分如三四味亦止用六
　分用水一茶鍾煎至六七分外加童便酒二三分和
　開丹藥服之用藥之後忌大葷氣惱生冷
參蘇飲治婦人産後血暈不省人事靣黒氣喘
　　人参(三錢或/五錢)蘇木(劈碎/三錢)
　右二味煎濃入童便一小鍾攙入藥内撬開産婦口
　灌之即甦
加减四物湯治因産勞傷血氣葢血屬隂氣屬陽血氣
兩傷隂陽不和以致乍寒乍熱
　　當歸　　　人參　　　芍藥　　　川芎
　　乾薑(炮一兩/各)甘草(四錢/)
　右剉散每服四錢水一盞生姜三片煎熱服不拘時
　候
五苓散治産後煩渇潮熱枇杷葉去白毛蜜塗炙麥門
冬二十粒去心煎湯服(方見大方/科傷暑類)
黄耆金損湯治産後血虚自汗痰嗽寒熱口淡㣲泄服
燥劑不得者宜服(方見大方/科虚損類)
竹葉防風湯治産後傷風發熱面赤喘而頭痛
　　淡竹葉(半把/)防風　　　人參　　　桂枝
　　苦梗　　　甘草(各半兩/)葛根(一兩半/)
　右剉散每服三錢生姜三片紅棗一枚煎温服使汗
　出頸項强用附子炮去皮臍剉如豆大抄一錢同煎
　嘔加半夏少許
陽旦湯治産後傷風十數日不觧頭㣲痛惡寒時時有
熱心下堅乾嘔汗出
　　桂枝　　　芍藥(各一/兩半)　甘草(炙/)　　黄芩(一/兩)
　右剉散每服三錢水一盞生姜三片棗子一枚煎不
　拘時候温服自汗多加炮熟附子一枚渇者去桂加
　括蔞一兩半下痢去芍藥加乾姜一兩半心下悸去
　芍藥加茯苓二兩虚勞裏熱者正藥主之煎時入少
　膠飴一匙服脉浮𦂳無汗發熱者勿與服
生乾地黄湯治産後惡露方下忽然斷絶晝日明了暮
則譫語寒熱徃來如見鬼狀此由熱入血室不即治之
諸變不測
　　北柴胡(去蘆/二兩)半夏(温洗/)　條參(去蘆/)　黄芩(各一/兩)
　　粉草(五錢/)　生乾地黄(二兩/)
　右剉散每服四錢水一盞半生姜三片紅棗一枚煎
　服未效再服四物湯加北柴胡有痰加半夏
神效白散子治産后痰血結滯發為潮熱心胸如火煩
燥口乾諸藥不效
　　大川烏(去皮/)南星　　　半夏　　白附子(各一/兩)
　　羗活(去蘆/)　黄芩(各五錢/)
　右生用剉散每服三錢生姜五片水一盞半煎服效
大調經散治産後血虚惡露未消氣為敗濁凝滯榮衞
不調隂陽相乘増寒發熱或自汗或腫滿皆氣血未平
所致
　　大豆(炒去皮/一兩半)茯神(一兩/)　真琥珀(一錢/)
　右為末濃煎烏豆紫蘇湯下喘急煩滿小便不利者
　亦效
枳术湯治心下堅大如盤邉如旋盤水飲所作名曰氣
分
　　枳實(麩炒去穰/一兩半)　　　　白术(三兩/)
　右剉散每服四錢水一盞半煎温服腹中軟即當散
　也
奪魄散治産後虚腫喘促利小便則愈
　　生薑(三兩/取汁)　半夏(湯洗/去滑)　白麫
　右用姜汁搜麫裹半夏為七餅手炙焦熟為末熟水
　調一錢小便利為效
大調經散治産後因驚敗血上干於心乍見鬼神言語
顛倒昏悶發狂煩燥卧起不安
　　没藥(别研/)　琥珀(别研/)　桂心　　　赤芍藥
　　當歸(各一兩/)細辛(去葉/)　麝香(半錢/)
　右為末每服半七加上龍腦少許生薑自然汁温酒
　少許調勻服服後三藥亦效
大聖散加朱砂酸棗仁湯下效(方見后/)
蘇合香圓童便調服即醒(方見大方科中氣方/)
妙香散生乾地黄當歸湯調立效(方見大方科心恙方/)
又大聖散治産後血虚肉理不宻故多汗因遇風邪搏
之則變􁁜口噤不開背强而直如發癎狀搖頭馬鳴身
反折須臾一發氣息即絶宜速斡開口此藥灌之稍緩
即汗出如雨手拭不及不可治宜加大川烏細辛防風
嫩黄耆(此方/見后)
大豆紫湯治産後百病或中風痱􁁜背强口噤有時煩
熱
　　獨活(一兩半/)大豆(半升/)黄酒(二升/)
　右以酒先浸獨活煎一二沸别炒大豆極焦煙出急
　投酒中宻封候冷去豆每服一二合許得少汗則愈
　日數十服此湯能去風消血結在妊娠折傷胎死腹
　中服此差
獨活寄生湯治産後血虚生風手足抽掣筋脉攣急時
發譫語手足不遂或因勞役太早風邪乘間而入服之
立效後再服加味壽星圓(方見大方科腰痛/及風科通治方)
濟老上丹治産後所下過多虚極生風唇青肉冷汗出
目瞑命在須臾却不可用正風藥亟投此
　　乳香　　　硫黄　　　五靈脂　　太隂𤣥精
　　石　　　　陳皮　　　桑寄生　　阿膠
　　卷柏(生等分/各)
　右將前四味同研匀石器内㣲火炒勿令焦了再細
　研後入餘藥為末用生地黄汁圓梧子大温酒或當
　歸酒下二十圓食前服
麻黄根散治産後虚汗不止
　　當歸　　　黄耆　　　麻黄根　　牡蠣(煆為/末)
　　人參　　　粉草(各等分/)小麥(二合/)
　右剉散每服四錢水一盞煎温服不拘時候
立效方凡産後忽冒悶汗出不識人者暴虚故也
　破雞子三枚吞之便醒若未醒可與童子小便一升
　甚驗丈夫小便亦得切不得用病人者　又若久不
　識人或時復發者此為有風因産血氣暴虚風行脉
　中故也若産後去血多者又増此疾與雞子不醒者
　可急作竹瀝汁一服五合須臾不定再與五合頻與
　三五服差
七珍散治産後虚弱敗血停積上閉心竅舌强不語
　　人參　　　石菖蒲　　生乾地黄　川芎(各一/兩)
　　細辛(一錢/)　防風　　　朱砂(别研一/各半兩)
　右為末毎服一錢薄荷湯調下
觧語散治産後閉目不語白礬一錢熟水調服
聖功散療産後中風口禁牙闗𦂳急手足瘈瘲
　　舉卿　　　古拜(即荆芥也/)
　右畧焙為末每服二大錢酒調下有神聖之功或用
　荆芥加當歸煎頓服甚則煎一盆濃湯坐病者其中
　先熏后淋沃名荆芥湯角弓反張以豆淋酒下尤快
交加散治産後中風
　　生地黄(五兩汁/研取)　　　　生薑(五兩汁/研取)
　右交互以汁浸滓一夕次日各炒黄漬盡為度乾為
　末酒調服平日腹痛酒下三錢産後猶不可缺女人
　榮衞不通經脉不調腹痛如撮氣多血少結聚為瘕
　及血風口禁項强頭痛壯熱運悶並皆治之用少酒
　尤速産后血衂血悶築心眼倒欲亡者如上湯引服
　噤甚灌之立效
趂痛散治産後身體疼痛不能轉側手足不能動搖
　　當歸　　　黄耆　　　牛膝　　　肉桂
　　白术(各半兩/)甘草(一分/)　獨活(二分/)
　右剉散每服五錢水五盞煎濾作二服或入薤白二
　箇生薑三片　此證産后百節開張血脉流走遇氣
　弱則經絡分肉之間血多留滯累月不散則骨節不
　利筋脉急引故腰背不能轉側手足不能動搖身弱
　頭痛若以傷寒治之則汗出而筋脉搖動手足厥冷
　變生他疾服此可黙除之
又方再加桃仁木𤓰煎治産後餘血不盡流入腰脚疼
痛至甚(即加味五積散方見后/)
五香連翹湯除大黄入竹瀝少許煎治惡露方行忽然
斷絶腰痛兩股如錐刀刺痛皮膚或有堅赤腫處恐為
癰瘍急服此散效(方見瘡腫/科癰瘍類)
抵聖湯治産後腹脹滿悶嘔吐不定
　　赤芍藥　　半夏　　　澤蘭葉　　人參
　　陳皮(各一分/)甘草(一錢/)
　右剉散每服一劑用水一椀生薑焙乾半兩煎至半
　碗分三服熱服
産後嘔逆不止方
　　橘紅(一兩/)　半夏麯　　甘草(各半兩/)藿香(三兩/)
　右剉散每服二錢水一盞生薑三片煎不拘時温服
産後霍亂三方渇而飲水者五苓散不飲水者理中圓
虚冷者加附子來復丹亦效(方見大方科傷暑/及油㵼痼冷類)
芎附散治産後敗血作梗頭痛諸不效者
　大附子一枚釅醋一椀用火四面炙透蘸醋令盡去
　皮臍川芎一兩同為末每服二錢茶清調下虚人最
　效
川芎茶調散治産後虚熱頭痛(方見大方/科頭痛類)
芎烏散治産後挾氣頭痛不可忍
　右用大川芎天台烏藥皮為末秤錘燒淬酒調下
二母散治産後惡露上攻流入於肺經咳𠻳宜服如傷
風痰喘却以尋常傷風藥治之
　　白芍　　　貝母　　　白茯苓　　人參(各一/兩)
　　桃仁　　　杏仁(並生去皮尖各一分/)
　右剉散每服三錢水一盞半煎不以時温服如覺腹
　痛併服之立有神效
旋覆花湯治産後血風感寒暑濕喘促痰涎壅盛咳嗽
坐卧不寧
　　旋覆花　　赤芍藥　　前胡　　半夏麯
　　荆芥穗　　五味子　　茯苓　　甘草(炙/)
　　麻黄　　　杏仁(各一分/)
　右剉散每服四錢姜五片棗一枚煎食前温服
人參思散治産后血入于肺面黒發喘欲死名孤陽絶
隂
　　人參(各一兩/别為末)　思木(二兩/)
　右用水二碗煑取一大椀去滓調參末隨時加減服
大發煮芎湯治産后榮血暴絶氣急喘促(方見前散/即佛手)
四物湯治産後血乾痞悶心煩去地黄加人參烏梅(方/見)
(后/)
人參散治産后惡露淋瀝不絶心悶短氣四肢乏弱不
思飲食頭目昏重五心煩熱面黄體瘦
　　牡礪　　　川芎　　　熟地黄　　白茯苓
　　龍骨(各一兩/)續斷　　　當歸(炒/)　　艾葉(酒炒/)
　　人參　　　五味子　　地榆(各半兩/)甘草(一分/)
　右剉散每服二錢生姜三片棗一个煎食前温服
正氣子散治産后臍下痛名兒枕痛不可忍此神藥也
　　延胡索　　桂心(各半兩/)當歸(一兩/)
　右為末每服二錢熱酒調下或用童便温煖調尤快
又方五靈脂慢火炒為末温酒服二錢
千金丸治産後惡露不快腰痛小便如刺時作寒熱頭
痛不思飲食及瘀血月水不調黄瘦不思飲食久有悉
治之
　　五靈脂(月淫去召焙/乾秤炒為末)　員蒲黄末
　右以好米醋調五靈脂末慢火熬成膏子次以蒲黄
　末搜和圓如櫻桃大每服一丸水與童便各半盞煎
　令化温服少頃再一服惡露即下久有瘀血成塊月
　信不利者並用酒磨下及治心腹痛欲死百藥不效
羊肉湯療虚及産婦腹中痛虚眩不去支持兩脇當臍
急痛氣上衝前后相引痛治之如神
　　精羊肉(四兩/)當歸　　　川芎(各半兩/)生姜(一兩/)
　右剉散以水十盞煎三盞掠去沫去滓分四服空心
　熱服一日來日再作二日滓合為一日煎當一劑服
經效方療産后血氣脇肋脹滿
　　當歸(八錢/)　芍藥　　　苦梗　　　檳榔
　　枳殻(各四/錢)　桂心　　　青木香　　柴胡(各三/錢)
　右剉散水二升煎取八合空心分温二服
人參當歸散治産后隂虚生内熱煩悶不安
　　人參　　　當歸(去尾/)　麥門冬(去心/)乾地黄
　　桂心(各一兩/)芍藥(二兩/)
　右剉散每服四錢水二盞先將粳米一合淡竹葉十
　片煎至一盞去米葉入藥併棗三枚煎食前服地黄
　用生乾者虚甚則用熟者
麻黄散治産後虚煩必效
　蒲黄不以多少紙上炒每一錢東流水調不拘時服
地黄湯治産後虚渇不止少氣脚弱眼昏頭眩飲食无
味
　　熟乾地黄(一/兩)人參(三兩/)　麥門冬(去心/三兩)栝樓根(四/兩)
　　甘草(半兩/)
　右剉散每服四錢水二盞糯米一撮生姜三片棗三
　枚煎食前服
當歸芍藥散血渇(方見前/)
草果飲子治産後瘧疾寒熱相半者或多熱者
　　半夏(湯洗/)　赤茯苓　　草果(去皮/)　甘草
　　川芎　　　陳皮　　　白芷(各二錢/)青皮(去白/)
　　良姜　　　紫思(各一錢/)乾葛(四錢/)
　右剉散每服三錢生姜三片棗二枚水一盞半煎當
　發日早連進三服旡不安者
生熟飲子治産後瘧疾多寒者
　　肉豆䓻　　草果仁　　厚朴(生去皮/)半夏
　　陳皮　　　甘草　　　大棗(去核/)　生姜(各等/分)
　右剉散和勻一半生一半以温紙褁煨令香熟去紙
　與生者和勻每一服主水二盞煎食前一服食后一
　服
床子湯治産后虚羸喘乏乍寒乍熱如瘧四肢疼痛面
色痿黄名蓐勞
　　猪腎(一雙去脂/膜四破)　　　　香豉(或無用/知母)葱白
　　粳米　　　當歸　　　芍藥(各二兩/)
　右剉散勻作兩劑用水三升煮取一十椀分三服或
　用人參無芍藥
人參鱉甲散治産後蓐勞皆由在産内未滿百日體中
虚損血氣尚弱失於將理或勞動作傷致成蓐勞其狀
虚弱乍起乍卧飲食不消時有咳嗽頭目昏痛發歇無
常夜有盗汗寒熱如瘧背膊拘急沉重在牀服此大效
　　人參　　　桂心　　　桑寄生　　當歸(去尾/)
　　白茯苓　　白芍藥　　桃仁(去皮尖/)熟地黄(洗/蒸)
　　麥門冬(去心/)甘草(各半兩/)續斷(一分/)　牛膝(三分/)
　　鱉甲(炙/)　　黄耆(各一兩/)
　右為末每服先以猪腎一對去脂膜用水二大盞生
　姜半分棗三枚煎至一盞去猪腎姜棗入藥末二錢
　葱三寸烏梅一个荆芥五穗煎空心晩食前温服神
　妙
人參散治産後虚羸脾胃乏弱四肢無力全不思飲食
心腹脹滿
　　黄耆　　　人參　　　草果仁　　厚朴
　　附子(各一兩/)白术　　　當歸　　　白茯苓
　　木香　　　川芎　　　桂心　　　甘草
　　陳皮(去白/)　良薑　　　阿黎勒皮(各半兩/)
　右剉散每服四錢生薑三片棗一枚煎不以時温服
羚羊散治産後風虚勞後羸瘦不思飲食四肢疼痛
　　黄耆　　　白术　　　木香　　　羚羊角屑
　　人參　　　當歸(去尾/)　桂心　　　白芍藥
　　川芎　　　白茯苓(各半/)　　　　　甘草(一分/)
　右剉散每服三錢生薑三片紅棗二枚煎不以時温
　服
小調經散産後性理鬰發喘急桑白皮杏仁煎湯調下
(見前/)
丁香散治産後心煩咳逆不止
　　丁香　　　白豆䓻仁(各半兩/)　　　伏龍肝(一/兩)
　右為末煎桃仁吳茱萸湯調下一錢如人行五里再
　服
石蓮散治咳逆嘔吐心怔目暈可思飲食
　　石蓮肉(炒半/兩)白茯苓(一兩/)丁香(半兩/)
　右為末每服三錢米飲調不以時服
固經圓治産後血崩不止或因飱極酸鹹物過度
　　艾葉　　　赤石脂(煆/)　補骨脂
　　木賊(各半兩/)附子(一个/炮)
　右為末陳米飲圓梧子大食前温酒下二十圓米飲
　亦可葢此證非輕病况産后有此是謂重傷恐不止
　鹹酸不節而致多因驚憂恚怒臟氣不平或産后服
　斷血藥太早致惡血不消鬰滿作堅亦成崩中此藥
　自難責效不若大料煮芎藭湯加芍藥候定續次隨
　證諸藥治不為得小腹滿痛肝經已壊難治(局方大/順散除)
　(杏仁酸醋煮附/子依等分入效)
加味五積散治産後因食動傷腹痛至甚水榖不化洞
泄腸鳴除麻黄加高良薑熟綿附生薑烏梅紅棗煎(方/見)
(後/)
四君子湯治産後腹微疼泄㵼不止烏梅陳米煎湯調
服(方見小方科通治類/)
的竒散治産後泄㵼惡露不行此餘血滲入大腸為㵼
分過則愈雖洞泄不禁下青黒色物亦驗
　大荆芥四五穗於盞内然火燒成灰不得犯油火入
　麝香少許研沸湯一二呷調下此藥雖微能愈大病
　勿忽
黄連阿膠圓治産後熱證下痢全赤煩渇發熱小腑不
利每服三十圓陳米烏梅湯下(方見大方/科咳嗽類)
理中湯治産後虚證下痢純白腹痛裏急外重手足冷
加木香煨肉豆䓻每服三錢陳米塩烏梅煎空心服(方/見)
(大方科/泄㵼類)
真人飬臟湯産後虚弱冷熱不調下痢赤白或有膿血
裏急後重臍腹疼痛日夜無度宜服(方見大方/科泄㵼類)
阿膠枳殻圓治産卧水血俱下膓胃虚竭津液不足大
便秘澁
　　阿膠(蚌粉炒/)枳殻(各等分/)
　右為末煉蜜圓梧桐子大别研滑石為衣温水下二
　十圓半日未通再服又一方蜜兊法(見大方科/秘澁類)
又方用葱涎調好茶為圓復以茶吞下必通或用葱白
頭十數莖濃煎㸃茶連葱嚼服神效不動真氣
活血養臟湯去熟地黄用生地黄加青皮去穰煎服效
生液方治産後有三種疾欝冐則多汗汗則大便秘難
於用藥以此方效(方見大方/科秘澁類)
木通散治産後小便不通
　　木通　　　大麻仁　　葵子　　　滑石
　　檳榔　　　枳實　　　甘草(各半兩/)
　右剉散每服三錢水一盞半煎温服不拘時候
灸法治産後小便不通腹脹如皷悶亂不醒縁未産之
　前内積冷氣遂致産時尿胞運功不順用塩於産婦
　臍中填可與臍平却用葱白剥去麄皮拾餘根作一
　束切作一指厚安塩上用大艾炷滿葱餅子大小以
　火灸之覺熱氣直入腹内即時便通神驗不可具述
茅根湯治産后諸淋無問冷熱膏石氣結悉主之
　　白茅根(四兩/)瞿麥穗　　白茯苓(各二/兩)葵子
　　人參(各一兩/)蒲黄　　　桃膠　　　滑石
　　甘草(各半兩/)紫貝(五个/燒)　石首魚頭中石(十个/燒)
　右剉散每服四大錢生姜三片燈心二十莖煎温服
　或為末木通煎湯調下二錢如氣壅木通橘皮煎湯
　調下
桑螵蛸散治産後小便數及遺尿
　　桑螵蛸(十五/个炒)鹿茸(酥炙/)　黄耆(各一/兩半)　牡蠣(煆/)
　　人參(去蘆/)　厚朴(去麄皮/姜汁炒)赤石脂(各一兩/)
　右為末空心粥飲調下二錢一方無厚朴有甘草
治隂瘡與男子姤精瘡略同
　右用黄丹枯白礬扁蓄藁本各一兩硫黄半兩白蛇
　皮一條燒灰荆芥蛇床子各半兩研為末别以荆芥
　蛇床子煎湯温洗軟帛挹乾清油調塗濕則乾摻
又方青黛黄丹氷粉五倍子肉鋪上拭肉巾燒灰為末
　用小絹巾入隂中挹乾如乾用荆芥薄荷柏葉煎水
　洗再挹乾清油調藥塗上
又方先用黄芩海桐皮白礬韭菜根煎湯洗後用敗皷
　皮燒存性細研入輕粉在内刮下鷄腸上膏調塗瘡
　上如蟲喫入隂内用雞子一箇煮熟去殻塗藥末於
　上綿子兠入隂中向火灸患處得痒即蟲行若身微
　作寒服霍香正氣散二三服
又方真平胃散加貫衆末每用二錢熟煮猪肝納藥入
　隂户内數日可安
治疳瘡月后便行房致成湛濁伏流隂道疳瘡遂生􁀙
疳無時先用胡椒葱白作湯一日兩三度淋洗却後服
藥
　　赤石脂　　龍骨　　黒牽牛(炒/)　兔絲子(酒浸/蒸)
　　黄耆(塩水炙/)沙苑蒺藜(炒/)
　右為末蜜圓梧子大每二十圓燕窠蒸酒澄上清者
　吞下
治隂中生瘡如蟲咬痛可生搗桃葉綿裹納隂中日三
四易
黄芩散治隂門生瘡
　右用黄芩當歸川芎白礬黄連剉散煮水熏洗即安
治隂門腫方
　右以甘菊苖研爛百沸湯淋洗熏后洗
月經不行說
　二七天癸至七七天癸竭行早性機巧行遲魯鈍通
　行則隂陽和合始能生子行年十四嵗當時二十嵗
　不行命如風燭朝不保暮有病發則死間有不死百
　中無一致令一生多病未嘗一日安裕然有四季行
　亦可又有一年數次者亦不甚佳或一生不循正道
　而行者晩年有僻疾則難治
洗心散(方見前/積熱類)治隂中生一物所大牽引腰腹膨痛至
甚了減飲食皆因多服熱藥及煎煿或犯非理房事兼
意淫不遂名隂挺每服二錢生地黄湯調仍用金毛狗
五倍子白礬水楊根魚腥草山黄連各一兩重為散分
作四服以有觜瓦罐煎熟預以銀錫作一長小筒下透
鑵觜上貫挺端慢慢熏之以挺収入為度其或血氣不
足熏過後羸瘦不復常者宜服
　　人參　　　赤芍藥　　川芎　　菖蒲(炒五兩/各)
　　當歸(二兩/)　熟地黄(五兩/)烏梅肉(三兩/)
　右為末蜜搜杵數千下圓如梧子大每服五十圓至
　一百圓温酒或米湯下食前服
單方治産婦腹脹痛不可忍煮䑕粘根為飲一服愈
㨗徑方治用毒藥攻胎藥毒衝心外證牙關𦂳急口不
　能言兩手强直握拳頭低自汗身㣲熱外證與中風
　相似但其脉浮而較十死一生醫多不識若作中風治
　之必死旡疑用白扁豆二兩生為末新汲水調下即效
内灸散治婦人産前産後一切血疾血崩虚憊腹脇疼
痛氣逆嘔吐冷血冷氣凝積塊硬刺痛泄下青白或下
五色腹中虚鳴氣滿堅脹瀝血腰疼口吐青水頻産血
衰顔色青黄勞傷劣弱月經不調下血墮胎血迷血運
血瘕時發疼痛頭目眩暈惡血上心悶絶昏迷惡露不
乾體虚多汗手足逆冷並宜服之
　　藿香葉　　丁香皮　　熟乾地黄(洗/焙)肉桂(去麄/皮各)
　　(一兩/半)　　　甘草(炙赤/)　山藥　　　當歸(去蘆/洗)
　　白术　　　白芷(各八兩/)藁本(去蘆/剉)　乾薑(炮/)
　　川芎　　　黄耆(去黄各/二兩)木香一(兩/)　陳皮(去白/四兩)
　　白芍藥(十兩/)茴香(一兩半/)
　右剉散每服三錢水一大盞入生姜五艾一團同煎
　至八分空心食前熱服為末温酒調下亦得如産後
　下血過多加蒲黄煎服惡露不快加當歸紅花煎服
　水瀉加肉豆蔲末煎服嘔吐加藿香生姜煎上熱下
　冷加荆芥煎但是腹中虚冷血氣不和並宜服産後
　每日一服則百病不生丈夫虚冷氣刺心腹疼痛尤
　宜服之
　　　下乳汁
竒效方麥門冬不拘多少去心焙為末酒磨真犀角約
一錢同麥門冬末二錢温酒調不過二服便下不以時
候
漏蘆散治乳婦氣脉壅塞乳汁不行及經絡凝滯乳内
脹痛留蓄邪毒或作癰腫服此自然内消乳汁通行
　　漏蘆(二兩半/)蛇蛻(炙十/條)　𤓰蔞(十个急火燒存性/)
　右為末每服二錢温酒調不以時服仍喫熱羮湯助
　之
成錬鍾乳粉治乳婦氣少血衰脉澁不行乳汁絶少
　右一味研細每服抄二錢濃煎漏蘆湯調下
母猪蹄湯治如前
　　母猪蹄(一隻食法/治如)　　　通草(四兩/)
　右以水一斗浸煮得四五升取汁飲不下更作服了
　用梳頭木梳於乳上梳下效
青來膏治乳硬作痛
　嫰桑葉左採研細米飲調攤紙花貼病處此證四十
　已下可治五十已上不可治治之則死不治則自得
　
　
　
　
　
　
　
　
　
　
　
　世醫得效方卷十四
欽定四庫全書
　世醫得效方卷十五
　　　　　　　　　　　　元　危亦林　撰
　　産科兼婦人雜病科
　　　通治
四物湯(隨證加味宜酌量入/)
　　當歸　　　川芎　　熟地黄(洗焙/酒炒)白芍藥(各等/分)
　右剉散每服四錢水一盞半煎至七分去滓食前熱
　服為末服亦可若平常血氣不調及常服只用本方
　春加當歸夏加芍藥秋加川芎冬加地黄各一兩半
　日二三服　姙婦作惡生寒面青不思飲食憔悴陳
　皮枳殻白术茯苓甘草　産后敗血築心地骨皮芍
　藥　潮熱黄芩地骨皮柴胡　咳𠻳桑白皮半夏生
　薑人參甘草北五味子地骨皮　損孕下血不止頭
　痛寒熱耳鳴氣血勞傷所致黄芩荆芥生地黄生薑
　赤芍藥　虚寒潮熱柴胡地骨皮白术茯苓甘草秦
　芁知母黄芩麥芽貝母人參烏梅棗子　心腹脹滿
　枳殻青皮　虚汗麻黄根　産後潮熱北柴胡白术
　甘草牡丹皮地骨皮有熱黄芩汗加浮麥　腸風下
　血槐角槐花枳殻荆芥黄芩大腹皮紅内消地榆石
　楠皮白雞冠花為散煎一半為末空心鹽湯舊酒調
　下　鼻衂吐紅竹青蒲黄藕節半夏丁香訶子桂花
　紅棗飛羅麫白茅根蚌粉　妳癰連翹茨菰子紅内
　消白芷菰片荆芥牛膝山蜈蚣乳香没藥漏蘆生地
　黄　血風兩脇築疼或盤腸成塊大黄蓽橃乳香
　胎動漏下不止黄耆側栢阿膠甘草續斷平常經血
　淋瀝不斷或多或少或赤或白非時漏下可多服有
　效　月水不通野苧根牛膝紅花蘇木舊酒水同煎
　臨産小腹𦂳痛紅花滑石甘草燈心葵子　閉經枳
　殻大黄荆芥黄芩青皮滑石木通瞿麥海金沙山梔
　子車前子　安胎及胎漏下血阿膠大艾甘草蒲黄
　炒過　産後腹痛血塊攻腸大艾没藥好酒　産後
　病眼北細辛荆芥羗活甘草菊花木賊石决明草决
　明　女人赤眼頭風疾薄荷清茶　赤眼生風防風
　黄芩　産後浮腫氣急腹大喉中水雞聲牡丹皮荆
　芥白术桑白皮赤小荳大腹皮杏仁半夏馬兠鈴生
　薑葱白薄荷　月水不調血崩或多少或前後嘔逆
　心膨陳艾黄耆　血弱生風四肢痺疼行步艱難乳
　香人參没藥麝香甘草五靈脂羗活獨活防風荆芥
　地龍南星白附子澤蘭為末蜜圓木𤓰鹽湯下　血
　氣膨脹甘草木香枳殻馬兠鈴葶􁋜紫蘇藿香地黄
　空心服　補血住崩百草霜敗棕灰月綿灰蒲黄炒
　過龍骨白薑　血成片地黄藕節　黒血片人參白
　术　白血片龍骨　青黄木𤓰　五色生麝香好酒
　鮮紅溫酒鹽湯　風瘡赤腫荆芥牛蒡子何首烏甘
　草防風羗活地黄鹽酒　帶下肉桂蒲黄百草霜甘
　草黒荳白术𤣥胡索白薑龍骨空心鹽酒　血寒甘
　草烏梅柴胡桃柳枝　感風勞𠻳欵花知母阿膠半
　夏麻黄甘草馬兠鈴黄芩杏仁柴胡姜錢訶子烏梅
　月經久閉肉桂甘草黄耆姜錢棗子木通紅花　大
　便下血四肢寒膨脹乃腸胃有風槐花枳殻漏蘆荆
　芥木香白雞冠花木通紅内消紫草石榴皮陳皮黄
　芩青皮甘草白茅根槐角　虚㵼人參川芎白芷蒲
　黄炒阿膠白术茱茰續斷乾薑黑附子肉桂黄耆赤
　石脂甘草蜜丸鹽梅湯下　白帶用龍骨酒　胎前
　産後痢後風乳香龍骨茱茰木香肉桂蒼术牡丹皮
　白薇人參甘草澤蘭大椒茴香煉蜜為圓木𤓰酒下
　亦治帶下　赤白痢陳米飲　心腹膨炒薑酒　血
　氣艾醋湯　渾泉勞倦為末炒薑酒陳青蒿鹽和調
　下　虚證四肢黄甘草牡丹皮澤蘭白薇蒼术桂心
　茴香蜜丸鹽湯温酒下　嘔逆飲食不入加白术丁
　香甘草人參縮砂益智仁胡椒　經行腹痛腰背痛
　蕓薹牛膝紅花吳茱茰菴䕡甘草銀器燈心熱服
　虚渇人參乾葛烏梅𤓰蔞根　受胎小腸氣痛木香
　銀器　胎前𠻳枳殻甘草欵花知母馬兠鈴半夏木
　通葶􁋜人參苦梗麥門冬　脚腫大腹皮赤小荳茯
　苓皮生薑皮　産後不語失音訶子人參砂蜜百藥
　煎　隂陽交合經脉行赤石脂黄耆肉桂百草霜敗
　棕灰肉荳䓻當歸木香龍骨白术茯苓地榆藕節
　胎氣衝肝腰脚痺行步艱難枳殻甘草木通連　荆
　芥地黄羗活獨活山梔子燈心空心服　氣築小腹
　痛𤣥胡索煎效　常服加茱茰陽臓少使隂臓多用
莪术湯(隨證加味宜酌量入/)
　　當歸(去尾/)　川芎　　莪术(煨/)　　甘草
　　楊芍藥　　熟地黄(酒蒸/洗)茴香　　　白芷
　右為末每服二錢鹽酒調下　月經不調銀器燈心
　安胎黄耆生地黄　補虚調氣生薑紅棗　遍身虚
　腫當歸　小便不通滑石末　心虚發狂朱砂研調
　敗血衝心腹痛如刀刺燒秤錘紅焠酒不退五靈脂
　酒　血閉身疼炒薑酒　吐酸水丁香七粒煎湯
　血風上攻眼目浮腫荆芥　小腹痛木𤓰　渾身浮
　腫薑湯或蔥湯　胃惡藿香　頭面腫赤荳荆芥湯
　下血不止木香湯　冷𠻳桑白皮乾柿　頭痛川芎
　細辛　血風熱潮生薑紅棗　虚汗麻黄根吐不止
　陳青蒿　血風腰疼蕓薹子搥碎　女人血結不通
　手發孿急不知苦薺菜一握順流水柳汁　手足痺
　樟柳根浸酒　血海虚冷大艾　腹脹不消芝麻一
　合炒薑酒　月水不匀當歸浸酒　女人血氣成塊
　築心銀子燈心　血崩赤白帶真龍骨末好紅酒調
　血風中心狂言亂語渾身壯熱桃柳枝七寸　血刺
　成塊不散菴䕡　女人癖氣膈氣炒茴香酒　婦人
　不問虚熱傷風血氣潮熱憎寒一切百病先以參服
　隨證湯引投之服以他藥調理無不應驗　冷𠻳猪
　血　心燥猪肝酒　催生順流子滑石禹餘糧榆白
　皮坯子乳香葵子酸車草汁煎湯　黄柞葉垂下者
　胎衣不下再加莪术地黄竹青　行血菴䕡生地黄
　紅花蘓木陳艾減揚芍藥加赤芍藥梢
加味五積散
　　厚朴(去麄皮/薑汁炒)半夏(洗/)　　楊芍藥　　枳殻(去穰/炒)
　　木香　　　肉桂(各一兩/)陳皮　　　白薑(一兩/三錢)
　　蒼术(六兩米/泔浸炒)桔梗　　　香附子(炒去/毛)茴香(炒/)
　　粉草　　　人參(去芦/)　茯苓(去皮/)　川芎
　　當歸(去尾/)　川白芷(各一兩/)
　右剉散生薑木𤓰入鹽煎服　隂證傷寒生薑附子
　血脉不匀紫蘇　氣𠻳烏梅姜錢　匀經棗子姜錢
　補益血海蘇鹽　産後生薑醋炒陳艾　胃冷不納
　食陳皮縮砂　赤白帶陳米　冷氣疾木香茱茰
　心燥背筋急頭暈腰脚痠生乾地黄當歸　脾虚蘇
　葉粉草　月中被驚或因争觸心頭結塊五膈五噎
　茴香棗子　口苦舌乾吞酸噫氣此為胃冷生薑鹽
　腰痛桃仁木𤓰杜仲川續斷　身疼秦芁　諸虚脾
　胃不和羸痩冷氣蘇鹽　冷㵼炒過生薑烏梅肉荳
　蔲陳米
芎歸湯治産前産後腹痛體熱脅疼及諸疾纔差了未
進藥即先服此能除諸疾逐敗血生新血
　　川芎(二兩/)　川當歸(三兩/)
　右剉散每服三錢水一盞酒二分煎温服為末亦可
　將産先安排兩服煎産了速進之三日内日二服三
　日外日一服　諸證失血傷胎去血産後去血崩中
　去血金瘡去血拔牙去血不止及一切去血過多心
　煩眩暈悶絶不省人事頭重目暗舉頭欲倒悉治若
　産後眩暈宜加楊芍藥　産後腹疼不可忍者加桂
　心酒與童子小便合煎立效　臨月服之則縮胎易
　産兼治産後諸疾　虚損羸乏腹中㽲痛徃來寒熱
　吸吸少氣不能支持頭眩自汗腹内拘急每服用精
　猪肉一兩薑十片水二盞煎温服　婦人室女心腹
　㽲痛經脉不匀水煎　姙婦胎氣不安産後諸疾酒
　煎　婦人血氣上喘下腫等分為末二錢空心煎艾
　湯　　産後及損娠敗血衝　腹脹氣絶者神效
　難生倒横子死腹中先用黒荳一大合炒熟水一盞
　入童子小便一盞藥四錢煎至一盞以上分為二服
　未效再作　産後惡血注心迷悶喘急腹痛依前用
　黒荳加生薑自然汁半合煎服　兼治臟毒每服一
　錢半入炒槐花半錢水一盞煎不以時服三日取下
　血塊即愈　産後頭痛荆芥　吐血亦宜服
通真丸(隨證加減/)
　　當歸(去尾/)　蒼术(切炒/)　肉桂　　　防風
　　川芎　　　人參　　　白芍藥　　白薇(去土/)
　　熟地黄(酒炒/)牡丹皮　　茴香　　　白术
　　白茯苓　　桔梗　　　附子(炮/)　　澤蘭葉(各/等)
　右為末蜜丸每服一丸　血崩經脉不匀赤白帶下
　炒當歸酒下　血風癮㾉瘙痒或痛薑下　冷氣塊
　築心腹嘔逆反胃炒鹽湯下　腸風㵼血赤白痢月
　信不止米飲下　血風勞倦青蒿酒　頭疼眼花荆
　芥茶下　月信不行室女紅脉不通産後諸風中風
　不語迷悶五丸紅花蘇木湯　胎漏下血氣刺心腹
　脹滿炒薑酒下
白薇散(隨證酌量用湯引/)
　　白薇(去土/)　川芎　　熟地黄(酒炒/)桂心
　　牡丹皮(去骨/)甘草　　當歸(去尾/)　澤蘭葉
　　蒼术(切炒/)　芍藥(各等分/)
　右為末每服三錢　氣刺心脅痛艾醋澤蘭湯　頭
　痛心燥米泔米飲　氣虚土芎湯　頭痛荆芥湯
　胎前潮熱氣急心悶生地黄燈心　産後腹膨吐逆
　藿香胡椒　胎氣不安陳艾　下血不止糯米地榆
　陳艾　産後血刺脇痛艾醋湯　小腹疼地黄薑汁
　好酒　産後腰腿疼背膊痛木𤓰白膠香没藥好酒
　月經不匀百草霜温酒若過多藕節酒煎又用陳艾
　阿膠月水不通杜牛膝野苧根蘇木紅花酒下　脅
　腰痛没藥　白𢃄黄耆切和鹽炒酒浸喫十服　胎
　衣不下順流水酸車草　産後血氣當歸鹽炒好酒
　産後勞𠻳糯米桑白皮　熱𠻳生地黄芭蕉水　産
　前産後浪熱桃柳枝　臨産小腹𦂳痛桑白皮葛根
　立便追生　産前産後臟腑結枳殻　下血地榆
　心神亂銀器　大小便秘麻仁蘇子　血風脚膝腫
　痛寒熱生薑黄水柳根　血崩竹青藕節霜梅　熱
　吐紅山梔子竹青藕節　妳癰蔓荆子酒煎調
大烏鷄圓治胎前産後諸般疾患並皆治之
　　烏雄雞　　烏藥(五錢/)　海桐皮(一兩/)草果(二錢半/)
　　石牀(五錢/)　肉桂(去麄皮/一兩)熟乾地黄(洗焙半/三錢)
　　人參　　　白术(各半兩/)附子(去皮臍/一兩)木香(二錢半/)
　　黄耆　　　牡丹皮(各半/兩)白芍藥　　蓬莪荗
　　川烏(炮/)　　陳皮　　　紅花(各一兩/)𤣥胡索
　　肉荳䓻(各二/錢半)蒼术(米泔浸切/  七錢半)　　　　琥珀(二錢半/)
　右剉散用烏雄鷄一隻湯撏去毛及腸肚將藥安置肚
　中用新甆瓶好酒一㪷同煑令乾去鷄骨以油單盛
　焙乾為末煉蜜丸梧桐子大每服三十丸　胎前産
　後傷寒蜜糖酒服　胎前氣悶壯熱炒薑酒　赤白
　𢃄下生薑地黄煑酒　産後敗血攻心童子小便炒
　薑酒　産後血塊築痛𤣥胡索酒　胎前嘔逆薑湯
　催生炒蜀葵子研入酒　安胎鹽酒　室女紅脉當
　通不通四肢疼痛煎紅花研入酒　血氣攻刺心腹
　疼痛煎當歸酒　血暈棕櫚燒灰入酒　血邪研朱
　砂麝香入酒　血悶煎烏梅湯入朱砂末　子宫乂
　冷温酒或棗湯空腹日一服　血風勞人參酒　小
　便㽲痛炒茴香食鹽入酒　血散四肢遍身虚浮黄
　腫赤小荳研細入酒　常服温酒醋湯並空心吞服
大效活血圓治産後虚羸及傷血過多虚竭少氣臍腹
拘急痛引腰面面白脱色嗜卧不眠唇口乾燥心忪煩
倦手足寒熱頭重目眩不思飲食或勞傷衝任内積風
冷崩中漏下淋瀝不斷及月水將行腰腿重疼臍腹急
痛及治男子婦人從髙墜下内有瘀血吐血下血等病
　　真蒲黄(炒分半/三)　　　熟乾地黄(酒炒/)
　　阿膠(蛤粉炒成珠/)　　當歸　　　川續斷
　　乾薑　　甘草　　　芎藭　　　附子
　　白芷　　白术(各三兩/)肉桂(去麄皮/)白芍藥(各三/兩)
　　吳茱茰
　右為末煉蜜圓如梧桐子大每服二十圓食前温酒
　下漸加至五十圓一方加杜仲鹿茸肉蓯蓉北五味
　子
飬榮衛湯治榮衛不調血氣虚弱面色痿黄四肢無力
手足倦怠盗汗併出皮肉枯瘁骨肉羸瘦飲食不進日
漸著床病後不能調理變成崩漏用之神效
　　木香　　丁香　　　丁皮　　　巴㦸(去心/)
　　紫蘇葉　白茯苓　　蒼术　　　肉荳蔲
　　附子　　沉香　　　苦梗　　　粉草
　　茴香　　山藥　　　白荳蔲　　偏荳
　右剉散每服三錢水一盞半生薑三片紅棗煎温服
　止㵼加黒荳(炒/)止痢加粟殻(蜜炒/)
神應圓治月水過期不通乆無嗣息血癖氣痛四肢浮
腫嘔逆心疼虚煩欎悶面色痿黄崩漏𢃄下寒熱蒸勞
頭疼齒痛血下無度淋瀝諸疾産前安胎臨産催生産
後胎結疼痛傷寒煩渇㵼痢血暈血勞筋攣痰盛頭疼
敗血上衝血刺泄㵼咳𠻳喘急咯血血塊起伏氣痞氣
膈血滯腰痛小便不禁子死腹中傷寒汗不出血風脚
手痺頑凡産後諸疾並皆治之
　　牡丹皮(去骨/)川藁本　　人參(去蘆/)　川當歸(去尾/)
　　白茯苓　　赤石脂　　香白芷　　交趾桂(去麄/皮)
　　白薇(去土/)　川芎　　　𤣥胡索　　白芍藥
　　白术(米泔浸一/宿各一兩)　　　　甘草(炙/)　　沉香(不見火/)
　右件並用温水洗淨藥乾搗羅為末煉蜜丸如弹子大
　每服一丸空心温酒下凡姙娠臨月服此五六丸即
　易産如乆無子息服二十丸當月有子并治積年血
　風光身不遂種種血疾不問年深日乆皆療神效
大聖散治血海虚冷乆無子息及産後敗血衝心中風
口禁子死腹中擘開口灌藥湏㬰生下無恙并治墮胎
腹中攻刺疼痛横生逆産胎衣不下血暈血癖血滯血
崩血入四肢一應血臟有患及諸種風氣或傷寒吐逆
咳𠻳寒熱麻木遍身生瘡頭痛惡心經脉不調赤白𢃄
下乳生惡瘡胎産虚冷數曽墮胎崩中不定因兹成疾
及室女經脉不通並宜服之常服暖子宫和血氣悅顔
色退風冷消除萬病丈夫五勞七傷虚損一切疾證亦
治之
　　澤蘭葉　　石膏(研各/二兩)　白茯苓(去皮/)卷栢(去根/)
　　栢子仁(炒/)　防風(去蘆/)　厚朴(去麄皮/薑汁炙)細辛(去苗/)
　　人參(去苖/)　藁本(去苖/)　乾薑(炮/)　　五味子
　　白芷　　　川椒(去目及閉口/者炒出汁)　　　白术(各三分/)
　　當歸(去芦/)　蕪荑(炒/)　　甘草(炙/)　　川芎(各一兩/三分)
　　生乾地黄(一兩半/)　　　官桂(去皮一/兩一分)黄耆(去苗/三分)
　　芍藥(一兩/三分)　白薇(半兩/)　桔梗(一兩/)　川烏(三分/)
　　阿膠(半兩/)　丹參(三分/)　吳茱茰(湯洗七次/焙炒)
　右為末每服二錢空心熱酒調服若急有患不拘時
　候日三服
大𤣥胡索散治經病及産後腹痛脹滿喘悶癥瘕癖塊
一切心腹暴痛
　　甘草(一兩/)　桔梗　　黄芩　　　大黄(各半兩/)
　　當歸(去尾/)　三稜　　莪蒁(煨/)　　官桂(去麄皮/)
　　𤣥胡索　　赤芍藥　厚朴　　　木香
　　㯽榔　　　川練子(各二錢半/)
　右剉散每服三錢水一盞煎熱服食前日三服惡物
　過多去大黄官桂加入黄藥子槐子龍骨各半兩或
　平人心脾急痛服得利亦效後常服亦可
　專治睡後忽一㸃疼起遂致遍身亦痛諸藥不效用
　艾炷如小指頭大以水透濕紙約五六重纒褁其手
　痛止又用斷木匙頭安放濕紙上對抵痛處却將艾
　炷於木匙上灸其發艾之人黙念　大慈大悲救苦
　救難觀世音菩薩摩訶薩名號三七遍湏㬰諸痛悉
　除所灸處亦有膿水出生痂瘢而後愈
　　　感冐
麻黄湯發散四時傷寒潮熱頭痛時疫
　　前胡　　　柴胡(各去毛/)石膏　　蒼术(剉炒/)
　　藁本　　　赤芍藥　　白芷　　土芎
　　乾葛　　　升麻(各五錢/)麻黄(三錢/)
　右剉散每服四錢生薑三片連鬚蔥三根煎不拘時
　服　春加黄芩　夏用正方　秋加麻黄　冬加荳
　豉
觧肌湯治勞傷體熱鼻血兼退熱
　　柴胡　　　麻黄　　　木通　　茯苓
　　犀角　　　蒲黄　　　黄芩　　赤芍藥
　　葛粉　　　生地黄　　甘草(各等分/)
　右剉散每服四錢水一盞半生薑三片紅棗二枚煎
　不以時温服
人參湯治經水適斷熱入血室寒熱如瘧日晡最甚加
生乾地黄每服三錢水一盞半生薑三片紅棗二枚煎
温服不拘時候(方見大方科傷寒類即小柴胡湯/)
桂枝紅花湯治傷寒發熱惡寒四時拘急口燥舌乾經
水凝滯不得徃來
　　桂枝　　赤芍藥　　甘草(各一/兩半)　紅花(一兩/)
　右剉散每服五錢水一盞半生薑四片紅棗二枚煎
　温服良乆汗出而解
海蛤散治傷寒血結胸膈揉而痛不可撫近
　　海蛤　　滑石　　　甘草(各二兩/)芒硝(一兩/)
　右為末每服二錢雞子清調下小腸通利則胷膈血
　散膻中血聚則小腸壅既壅則膻中血不流行宜服
　此若小便利血數行更宜桂枝紅花湯發其汗則愈
三黄丸治陽毒傷寒棄衣而走不避親踈妄言罵詈以
朱砂為衣新汲水下十丸即效未效再服(方見大方/科積熱類)
　　　喘𠻳
人參散治血風勞𠻳乍寒乍熱傷寒咳嗽起坐不能
　　人參　　　知母　　　秦芁　　　欵冬花
　　麻黄　　　杏仁　　　苦梗　　　馬兠鈴
　　寒水石　　南星　　　地骨皮　　粉草
　　半夏(各等分/)
　右剉散每服三錢水一盞半麥門冬二十粒去心煎温
　服喘嗽加烏梅氣急桑白皮
噙化丸治患肺熱久嗽身如炙臠將成肺勞
　　枇杷葉(去毛/)桑白皮　　欵冬花　　木通
　　紫苑　　　杏仁(各等分/)大黄(減半/)
　右為末煉蜜丸如櫻桃大食後夜卧食化一丸
貝母湯治諸嗽久不差
　　貝母(生薑汁/浸半日)北五味子　黄芩　　　乾薑(熱者减/半)
　　陳皮(各一兩/)半夏　　　桑白皮　　桂心
　　北柴胡(各半兩熱甚/者减一半)　　木香　　　甘草(各一分/)
　右剉散每服五錢水一盞半杏仁七粒去皮尖碎之
　生薑二片煎熱服
金不換散治男子女人肺胃虚寒乆嗽不已喘促滿悶
咳嗽涎盛腹脇脹滿腰背倦痛或虚勞冷嗽咳唾紅痰
及逺年日近一切喘嗽諸藥不效者並治之
　　罌粟殻(半兩去膜/蜜炒乾)枳殻(四錢/)杏仁(去皮/尖)甘草(各三/錢)
　右剉散每服三錢水一盞生薑三片烏梅半個煎食
　後臨卧漸漸熱服
千緍湯治痰喘數服瘥
　　齊州半夏(七枚炮裂/四片破之)　　皂角(去皮炙/一寸)甘草(炙寸/一)
　　生薑(如指頭大/)
　右以水一碗煑去半頓服
　　　調經
煑附圓治婦人室女一切血氣經候不調臍腹㽲痛面
色痿黄心忪乏力腹脹脇疼頭暈惡心飲食減少崩漏
𢃄下大腸便血積聚癥瘕並皆治療若以其名人人言
之耗氣不喜此藥世訛之乆不肯服者甚多殊不知獲
效非常古方所載婦人仙藥不可輕忽修製相感豈同
日而語哉服之自顯其功耳
　右以香附子不拘多少先搗去毛浄用好醋煑半日
　出焙碾為末醋糊圓梧桐子大每服三四十圓米飲
　吞下不以時候婦人𢾗墮胎由氣不下降所以胎氣
　不固此藥尤妙一方加陳艾亦有加當歸鹿茸
滋血湯治血熱氣虚經候澁滯不通致使血聚肢體麻
木肌熱生瘡渾身疼倦將成勞瘵不可妄投他藥但宜
以此滋養通經
　　馬鞭草　　荆芥穗　　牡丹皮(去骨/)赤芍藥
　　枳殻(去穣/  炒)　肉桂　　　當歸(去尾/)　川芎(各等分/)
　右剉散每服四錢水二盞烏梅一個煎至一盞空心
　日四五服有此證服至半月或一月經脉自通百病
　皆除
凉血飲治血熱經水不調心煩口乾煩燥或遍體生瘡
　　赤芍藥　　黄芩　　　川芎　　　甘草
　　荆芥　　　生乾地黄(去/土)麥門冬(去心/)𤓰根
　右剉散每服三錢水一盞半燈心十莖淡竹葉十張
　煎温服不拘時有寒熱加秦芁北柴胡此濟隂為第
　一方
紫石英圓治月經乍多乍少或前或後時發疼痛醫者
一例呼為經病不曽說得隂勝陽陽勝隂服藥所以少
效盖隂氣乘陽則胞寒氣冷血不運行經所謂天寒地
凍水不成流故令乍少在月後若陽乘隂則血流散溢
所謂天暑地熱經水沸溢故令乍多兩在月前當知其
隂陽調其血氣使不相乘以平為福
　　紫石英(細研/水飛)人參　　　龍骨　　　川烏頭(炮/)
　　桂心　　　禹餘糧(煆/醋)　杜仲(炒絲/去)　逺志(去心/)
　　澤㵼　　　當歸　　　桑寄生　　蓯蓉(酒浸/)
　　乾薑(炮/)　　五味子　　石斛(去一兩/各)牡礪(煆/)
　　甘草(炙/)　　川椒(去目及閉口兩/炒出汗各半)
　右為末煉蜜圓梧桐子大每服三十至五十圓空心
　米飲下
當歸散治天癸已過期經脉不匀或三四月不行或一
月再至腰腹疼痛素問云七損七益謂女子七七數盡
而經脉不應時者血有餘也不可止之但令得應時不
腰痛為善
　　白术(半兩/)　黄芩　　　山茱茰(湯泡/取肉)當歸
　　川芎　　　楊芍藥(六味一同研細各一兩/病證若冷去黄芩加桂)
　右為末每二錢酒調空心日三服養胎益血安和子臟
通經圓治婦人室女月候不通疼痛或成血瘕
　　桂心　　　青皮(去白/)　大黄(炮/)　　乾薑(炮/)
　　川椒(炒出/)　蓬蒁(炮/)　　乾漆(炒去煙/)川烏(炮/)
　　當歸(去蘆/)　桃仁(炒等分/各)
　右為末取四分用米醋熬成膏和餘六分未成劑臼
　中治之圓如梧桐子大略曬乾每服二十圓至三十
　圓用醋湯温酒空心下尋常血氣凝滯疼痛𢾗服立
　效
鹿茸附子圓補氣固血治木臟因虚生寒月經行多或
少或及期腹痛怯風臟腑不和
　　鹿茸　　　五味子　蓯蓉　　　杜仲
　　赤石脂(各/兩)　吳茱茰　附子(炮/)　　乾薑
　　黒龍骨　　肉荳䓻　白茯苓(各半/兩)乾地黄(一兩/半)
　右為末酒煮麫糊為丸梧桐子大空心食前熱米飲
　下五七十丸一月血氣已安去龍骨加沉香半兩可
　以常服中年以後婦人最宜服此
三稜丸治紅脉不通氣痛滯下兼治血瘕形如鎌鐡樣
　　當歸(去尾/)　川芎　　　牛膝(去苗/)　芫花
　　三稜　　　莪蒁(煨/)　　蒲黄　　𤣥胡索
　　牡丹皮　　乾薑　　　菴䕡　　白芷
　　地龍(去泥土酒浸/炒各一兩)　　　大黄(二兩為末米醋一/升文武火熬成膏)
　右為末入大黄膏和研杵爛為丸每服二十丸氣痛
　淡醋湯下炒薑酒亦可未通紅花酒下
治經脉不利方縁經滯即為水水流走四肢悉皆腫滿
名曰血分其候與水相類醫作水治之非也宜此
　　人參　　　當歸　　大黄(濕紙褁三斗米下/蒸米熟去紙切焙)
　　桂心　　　瞿麥穗　赤芍藥　　白茯苓(各半/兩)
　　葶藶(炒别研一分/)
　右為末煉蜜丸梧桐子大每服十五丸至二三十丸
　空心米飲送下
獨勝方治月信退出皆為禽獸之狀似來傷人先將綿
塞隂戸只須服
　右以没藥一兩作丸散皆可服即愈
調氣阿魏丸大聖散兼服治經行腹痛不可忍者立效
紅丸子亦效(阿魏丸大方科心痛類/紅丸子大方)　(大聖散方見前/)
艾煎丸治婦人室女經候不調臍腹冷痛惡心腹常脹
滿至晚則増
　　食茱茰(湯洗/)當歸(各七/錢半)　熟地黄　　白芍藥
　　石菖蒲(炒/)　川芎　　人參(各一兩/)熟艾(四兩糯/米飲調)
　　(作餅/焙)
　右為末煑酒糊丸梧桐子大調縮砂香附湯送下五
　十丸(方見大方科諸氣類/)
濟隂丹治經水不時或崩中漏下一切血疾(方見前/)
杜牛膝散治婦人室女血閉不通五心煩熱
　　紅花(二錢半/)大當歸　杜牛膝(各五/錢)桃仁(去皮尖/炒研二)
　　(錢/半)
　右為末每服二錢空心温酒下
大油煎散治經候不調臍腹脹腰腿無力煩渇潮熱身
體拘倦日漸羸瘦
　　海桐皮　　五加皮　　牡丹皮　　地骨皮
　　桑白皮(各等分/)
　右剉散每服四錢生薑三片紅棗一枚清油數㸃水
　一盞半同煎空心温服
　　　血氣
抽刀散治血風血氣等疾
　　五靈脂(炒兩/一)莪蒁　　桂心　　　蕓薹子(炒各/半兩)
　右為末每服二大錢酒半盞煎八分疾作熱服
二神圓治血氣不和作痛不止及下血無時月水不調
　　真蒲黄(炒/)　蓽撥(鹽炒/)
　右等分為末煉蜜圓梧桐子大每服三十圓空心温
　酒送下不飲米飲下一二服即止
沒藥散治一切血氣臍腹撮痛及産後惡露不行兒枕
塊痛
　　血竭　　没藥(火煨/細研)　桂心　　　當歸(去尾/)
　　蒲黄　　　紅花　　　木香　　　延胡索
　　乾漆(炒/)　　赤芍藥(各等分/)
　右為末每服二錢食前熱酒調下
𤣥胡索湯治婦人室女七情傷感遂使血與氣併心腹
作痛或連腰脇或引背膂上下攻刺甚作搐搦經候不
匀但是一切血氣疼痛並可服之
　　當歸(去蘆酒/浸剉炒)𤣥胡索(炒去/毛)蒲黄(炒/)　　赤芍藥
　　官桂(不見火/各半兩)片子薑黄(洗/)乳香　　　没藥
　　木香(不見火/各三錢)甘草(炙錢半/二)
　右剉散每服四錢水一盞半生薑七片煎食前温服
　吐逆加半夏橘紅各半兩
寄奴圓治婦人室女月水凝滯脇肋脹刺臍腹㽲痛不
可忍及惡露不下血上攻心迷悶不省應有血氣腹痛
並
　　牡丹皮(去木/)赤芍藥　蓬莪蒁(剉/)　荆三稜(剉/用)
　　劉寄奴(去梗/)熟地黄(酒炒/)𤣥胡索(炒/)　當歸(酒浸/)
　　烏藥　　　官桂(不見火/各一兩)
　右用前五味以烏荳一升生薑半斤切片米醋四升
　同煮荳爛為度焙乾入後五味同為末每服二錢温
　酒調空心食前服
最神圓治室女血氣相摶腹中刺痛痛引心端經行澁
少或經事不調以致疼痛
　　橘紅(二兩/)　𤣥胡索(去皮/醋)當歸(去蘆酒浸剉/畧炒各一兩)
　右為末酒煑米糊為圓梧桐子大每服七十圓加至
　一百圓空心艾湯或米飲送下
失笑散治血氣心腹刺痛欲死諸藥不效服此頓愈
　　五靈脂　　蒲黄(㣲炒各等分/)
　右為末先用二錢醋調熬成膏入水一盞煎七分食
　前熱服
竒方治血氣痛遊走及腰痛
　右用莪蒁切片乾漆打碎各二兩同炒令漆焦香取
　出漆不用只以莪蒁為末温酒調下三錢腰痛胡桃
　酒下遊走痛冷水調下
手拈散治血氣刺痛不可忍者及諸般氣痛(方見前大/方息痛類)
二神圓治血氣絞刺痛方(見前/)
大效煎圓治血氣痞滿刺痛大效(方見大方/科諸氣類)
　　　血瘕
桃仁煎治血瘕血積經候不通
　　桃仁　　大黄(各一兩/)蝱虫(半兩/炒黒)　川朴硝(一兩/)
　右並為末以醇醋二升半銀石器中慢火煎取一升
　五合下大黄桃仁等不住手攪欲下手圓下朴硝更
　不住手攪良乆出之圓如梧子大前一日不喫晩食
　五更初用温酒吞下五圓取下如赤荳汁或如雞肝
　蝦蟆水狀未下再作如鮮血來即止續以調血氣藥
　補之虚人酌用
琥珀圓治血瘕腹中有塊攻刺小腹痛重或腰背相引
為痛久而不治黄瘦羸乏
　　琥珀(另研/)　白芍藥　川烏(炮去皮/)川牛膝(去蘆/酒浸)
　　鱉甲　　蓬莪蒁(炮/)　當歸(去蘆/酒浸)　梓厚朴(薑炒兩/各一)
　　木香(不見火/)澤蘭葉　　官桂(不見火/各半兩)麝香(另分/五)
　右為末酒糊圓梧桐子大每服七十圓空心温酒米飲
　下
通經圓治室女月經不行臍下堅結大如杯升發熱徃
來此名血瘕加紅花(方見前/)
黒神圓
　　神麯　　　茴香(各四兩/)木香　　　川椒(炒出汗/)
　　丁香(各半兩/)㯽榔(四枚/)　漆(六兩半生半/重湯煑半兩)
　右除椒漆餘五味皆半生半炒為末用生熟漆和圓
　如彈子大茴香末十二兩鋪隂地䕃乾候外乾并茴
　香收器中極乾去茴香　膀胱痃癖及疝墜五膈血
　崩産後血虚或下赤白並一圓分四服　死胎一圓
　舊綿灰酒下　難産炒葵子四十九粒搗碎酒煎下
　一圓　諸疫不過三服痃氣十服膈氣癥癖五服血
　瘕三圓當差
　　　血蠱
木香散治脾氣血氣血蠱氣蠱水蠱石蠱
　　木香　　　沉香　　　乳香(炮/)　　甘草(炙一分/各)
　　川芎　　　胡椒　　　陳皮　　　人􁁊
　　晉礬(各半兩/)桂心　　　乾薑(炮/)　　縮砂(各一兩/)
　　茴香　　　大茄(五兩赤小者乾秤/)
　右洗焙為末每服二錢空心陳米飲調下忌羊肉
茱萸圓治婦人諸疾繼續而生帶下淋瀝五邪失心愁
憂思慮意思不樂飲食無味月水不調及腹中一切疾
病有以懐孕連年累月羸瘦困弊或歌或哭如鬼所使
但服此藥無不愈者
　　吳茱茰(湯洗七次/焙炒半両)　　　桔梗(半兩/)　柴胡
　　菖蒲　　　紫苑(去苗/菓土)　黄連(去鬚/)　肉桂(去麄皮/)
　　茯苓　　　蜀椒(去目及閉口/者炒出汗)　　　人參(去蘆/)
　　厚朴(去麄皮/薑汁炒)巴豆(去皮心膜/出油炒研)　　　　皂莢(去皮子/各半兩)
　　川烏(炮去皮臍二兩半/)
　右為末入巴荳和匀煉蜜圓梧桐子大每服二圓生
　薑湯下食後臨卧漸加至五七圓
　　　血癖
紅圓子治經水不調腹中癖聚成塊流走作痛肌膚消
疚腹滿不敢食用烏梅濃煎湯入鹽少許服之薑湯下
亦可(方見大方科痎瘧類/)
大麝香圓治痃癖冷氣兼疰氣心腹痛不可忍
　　麝香(半兩/另研)　阿魏(一分麫裹煨/麫熟取出)　　　五靈脂
　　桃仁(去皮尖/)三稜(各三分/)芫花(醋炒/)　㯽榔(各一兩/)
　　莪荗(煨/)　　桂心　　　没藥(另研/)　木香
　　當歸(各半兩/)
　右為末入麝香令匀用粳米軟飯為丸梧桐子大每
　服十丸不以時淡薑湯下
神效方治痃癖及血氣
　右以獖猪肝一具可及十兩者用巴豆五十粒去大
　皮劄入肝内用釅醋三盌慢火熬令肝爛熟去巴豆
　入砂鉢内研極爛入荆三稜末和就得所丸如梧桐
　子大每服五丸食前熱酒下
小烏鷄煎丸治痃癖癥瘕血氣塊硬發歇刺痛甚則欲
死或塊如小盤每作痛要人伏定方少止數年不愈者
與
蔥白散間服即效
　　吳茱茰　　良薑　　　白薑　　　當歸(去頭/)
　　赤芍藥　　延胡索　　破故紙　　川椒
　　生乾地黄　劉寄奴　　蓬莪蒁　　橘紅
　　青皮　　　川芎(各一兩/)荷葉灰(四兩/)熟艾(二兩/)
　右為末醋煑麫糊丸梧桐子大每服三五十丸熱酒下
川芎散治産前後腹痛胎不安或血刺痛百兼治血臟
宿冷百節倦疼肌體怯弱勞傷𢃄癖久服盡除婦人一
切疾病最宜服之
　　川芎　　　當歸(去尾/)　枳殻　　　厚朴(去麄皮/薑汁炒)
　　桂心　　　乾薑　　　芍藥　　　舶上茴香
　　青皮　　　苦楝子　　木香　　　熟地黄(酒炒/)
　　麥芽　　　三稜　　　莪蒁(煨/)　　茯苓(去皮/)
　　神麯　　　人參(各等分/)
　右為末每服三錢連根蔥白二寸擘破鹽半錢煎服
　如大便不利入大黄煎却不入鹽若大便自利入訶
　子煎
　　　腸覃
烏啄丸治腸覃病因寒氣客於腸外與胃氣相摶正氣
不勝繫瘕内著惡氣乃起其生也始如鷄卵久久乃成
狀如懐胎按之堅推之即移月事時下故曰腸覃亦治
乳餘疾大小便不利并食有伏蠱臚服癰疽毒腫乆寒
邪氣
　　鳥喙(炮去皮/尖二錢)半夏(湯洗/四錢)　石膏(炮/)　　藜蘆(炒/)
　　牡䝉(即紫參/)蓯蓉(酒浸錢/各一)乾薑(炮/)　　桂心(各一錢/三字)
　　巴豆(六七粒研膏/)
　右為末煉蜜圓菉荳大每服三五丸食後酒或飲送下
　亦治男子疝痛
　　　食積
三稜煎治血癥血瘕食積痰滯
　　三稜(煨/)　　莪蒁(煨二兩/各)青橘皮(去白/)半夏
　　麥芽(炒各一兩/)
　右以好醋六升煑乾焙為末醋糊圓梧桐子大每服
　三四十圓淡醋湯下痰積多以薑湯送下
紅圓子治食積作塊膨痛面黄(方見大方/科痎瘧類)
膈氣五膈寛中散分心氣飲沉香降氣湯(方並見大方/科諸氣類)
　　　血風
人參荆芥散治血風勞氣身體疼痛頭昏目澁心忪煩
倦寒熱盗汗頰赤口乾痰嗽胸滿精神不爽或月水不
調臍腹㽲痛痃癖塊硬疼痛發歇或時嘔逆飲食不進
或因産將理失節淹延瘦瘁乍起乍卧甚即著牀常服
除一切風虚勞冷孕婦莫服
　　荆芥穗　　人參　　　桂心　　　生乾地黄
　　北柴胡(去苗/)鱉甲(醋炙/)　酸棗仁(炒/)　枳殻(去穰/)
　　羚羊角屑(另為末/)　　　白术(各七錢/半)川芎
　　當歸　　　防風　　　甘草(各半両/)
　右剉散每服三錢水一盞半生薑三片煎熱服日二服
單方治血風攻頭腦旋倒地不知人事
　右以嫩蒼耳草心不拘多少隂乾為末不以時服一
　錢效
小黒神圓治血風走注攻刺半身不遂麻痺瘙痒急風
口眼喎斜言語蹇澁手足拘攣
　　烏頭(一個/)　芫花　　　乾薑(各五錢/)
　右為末醋煑令乾更杵為末再入桂心(二/錢)天麻(一/錢)海
　桐皮(一/錢)黒荳為末入前藥和匀别用黒荳煑極爛研
　如泥以荳汁調和前末研合為圓每服七圓至十圓
　以黒荳淋酒下忌一切毒物
大芎藭散治婦人血風身體骨節疼痛心膈壅滯少思
飲食
　　川芎(一兩/)　赤茯苓　　赤芍藥　　酸棗仁(炒/)
　　桂心　　　當歸(去尾/)　木香　　　川牛膝(各三/分)
　　羗活　　　枳殻(去穰/麩炒)　甘草(各半兩/)
　右剉散每服三錢水一大盞薑三片煎不拘時熱服
羚羊角散治血風身體疼痛手足無力心神壅悶
　　羚羊角屑　酸棗仁(炒/)　生乾地黄　㯽榔(各一兩/)
　　五加皮　　防風(去叉/)　赤芍藥　　當歸
　　骨碎補(炒毛/去)海桐皮　　川芎(各三分/)甘草(半兩/)
　右為末每服二錢温酒調下
　　　歴節風
麝香圓治白虎歴節諸風疼痛遊走不定狀如蟲囓晝
静夜劇及一切手足不測痛
　　大八角川烏頭(二十三個去/一粒皮臍生)　生全蝎(二十/一個)
　　生黒荳　　生地龍(去土净/半兩)
　右為末入麝香一字同研停匀糯米糊圓菉荳大每服
　七圓甚者十圓夜卧令膈空温酒吞下微出冷汗便瘥
　　　血虚
大補血虚湯治頭痛發熱多汗六脉虚細尺脉或絶作
血虚治之服後藥見效
　术附湯加川芎先服(方見大方/科中濕類)十全大補湯加附子
　次服(大方科/虚損類)又服萬安圓(大方科/虚損類)神术散(大方科/傷寒類)内
　補圓　芎歸湯(方見/前)
靈砂丹有婦人頭痛惡風發熱六脉沉取無根浮取却
有乃是虚證(方見大方/科痼冷類)
　右用人參一二兩銀銚煎湯空心下二十粒五更又
　下二十粒天明而愈
鹿膠湯治血虚勞倦
　　鹿角膠　　當歸去(尾/)　黄耆(鹽炙/)　肉桂
　　乾地黄(酒炒/)石斛　　　木香　　　白术
　　白茯苓　　鱉甲(醋炙/)　秦芁　　　川巴㦸
　　柑子皮(各一/兩)牡丹皮　　天仙藤　　甘草(各半兩/)
　　人參(二錢/)　枳殻(三錢/)
　右剉散每服水盞半生薑九片薤白三寸煎空心温
　服
性香散治脾胃虚弱并脾血久冷
　　草荳蔲(去殻/炒用)甘草　　　髙良薑(剉炒/香)白术
　　縮砂仁(各一/兩)青皮(去穰/炒黄)　訶子肉(各半/兩)肉桂(一分/)
　　生薑(切炒乾/)厚朴(去麄皮/薑汁炒)棗肉(切三味各一兩水一/碗煑令乾同符為圓)
　　(焙/乾)
　右為末每服二錢入鹽少許沸湯㸃空心服及療腹
　痛又治冷㵼尤妙腹痛最難得藥此方只是温補藥
　耳特工止痛理不可知
　　　顛狂
加味逍遥散治患顛疾歌唱無時踰墻上屋乃榮血迷
於心包所致加逺志去心桃仁去皮尖蘇木紅花各一
錢水一盞半煎(方見/後)服後病退却用平胃散内減厚朴
三分之二加生蒼术二倍川升麻等蒼术一半水一盞
半煎一盞服之全安湏常服以絶其根(方見大方/科脾胃類)
小柴胡湯治血熱顛狂加生薑生地黄同煎日三服湏
服百餘服即安凡婦人顛狂未可頓服補心藥多(方見/大方)
(科傷/寒類)
　　　煩熱
油煎散治血風勞形憔悴肢節困倦喘滿虚煩噏噏少
氣發熱汗多口乾舌澁不思飲食
　　五加皮　　牡丹皮(去骨/)赤芍藥　當歸(去蘆各/一兩)
　右剉散每服三錢水一盞將青銅錢一文蘸油入藥
　同煎温服煎時不得攪喫不得吹日三服常服能肥
　婦人
逍遥散治血虚勞倦惡心煩熱肢體疼痛頭目昏重心
忪頰赤口燥咽乾發熱盜汗減食嗜卧及血熱相摶月
水不調臍腹脹痛寒熱如瘧又主室女血弱隂虚榮衛
不和瘀嗽潮熱肌體羸瘦漸成骨蒸
　　白茯苓　　白术(去蘆/)　當歸(去蘆酒浸/半日㣲炒)
　　白芍藥　　北柴胡(去一兩/各)　　　　甘草(炙兩半/)
　右剉散每服三錢水盞半薑三片麥門冬二十粒去
　心煎不拘時服一方加知母地骨皮
清心蓮子飲治同上(方見大方/科消渇類)
春雪膏凉心退煩悶熱極壅盛
　　寒水石　　石膏　　　滑石　　　赭石
　　朴硝(各五錢/)甘草(三錢/)
　右為末每服二錢井水調下
朱砂膏治心臟驚熱甚至不省人事
　　朱砂　　　鵬砂　　　燄硝(各二/錢半)　金銀箔(各五/片)
　　寒水石(五錢/)腦子(一字/)　石膏(五錢/)　粉草(三錢/)
　右為末每服二錢麥門冬二十粒去心煎湯調
敗毒散治但惡寒發熱煩燥縁表中寒邪故也服之立
效(方見大方科傷寒類/)
黄耆散治熱勞羸瘦四肢煩疼心燥口乾不食
　　人參　　　黄芩　　　黄耆　　　大當歸(各七/錢半)
　　北柴胡(去蘆/)麥門冬(去心/)地骨皮　　赤茯苓(各一/兩)
　　生地黄　　赤芍藥　　甘草(各五錢/)
　右剉散每服四錢水一盞半生薑五片煎温服
　　　心痛
九痛圓治九種心痛一蠱二疰三風四悸五食六飲七
冷八熱九種去來此悉主之又治連年積冷流注心胸
疼痛并療冷氣衝上落馬墮車瘀血等疾
　　狼毒(半兩/)　乾薑　　　人參(各一兩/)附子
　　茱茰(一兩炒/)巴荳(去皮心䏹炒/乾取一兩)
　右為末煉蜜和圓梧桐子大毎服一圓空心温酒下
　卒中惡心腹脹痛口不能言者服二圓立安
竒方治血刺心痛
　右用𤣥胡索不以多少新瓦上炒微黄不可焦為末
　每服三錢酒一盞煎服或陳米飲不炒亦可用酒服
　效速
又治急心痛用南康真蚱粉為末炒赤以酒調熱服
　　　腹痛
北亭圓治久積冷氣腹痛傍攻兩脇或上心間刺痛發
歇無時羸弱減食經年不愈或加嘔吐(方見大方/科虚損類)
當歸運中湯亦效(方見大方/科腹痛類)
竒方治臍腹刺痛不省人事一服立止若因為心氣痛
誤矣
　　白芍藥　　五靈脂　木通(去皮用/各五)
　右剉散每服四錢醋一盞煎一二沸再入水一盞再
　煎三沸去滓空心温服
　　　脇痛
木通散治脇肋苦痛
　　木通(去皮節/)青皮(去白/)　川棟子(去皮用各一兩三/錢用巴豆半兩同)
　　(炒黄去巴/豆不用)　蘿蔔子(炒/)　舶上茴香(炒一兩/)
　　莪蒁　　　木香　　　滑石(各半兩/)
　右為末煎蔥白酒調三錢一服愈甚者再服
腸氣散治兩脇刺痛攻心(方見大方/科諸氣類)
　　　風痺
三痺湯治血氣凝滯手足拘攣風痺氣痺等疾皆治之
　　川續斷(去蘆/)杜仲(去皮切/薑汁炒)防風　　　桂心
　　華隂細辛(去/葉)人參　　　白茯苓　　白芍
　　當歸　　　甘草(各一兩/)秦芁　　　生地
　　川芎　　　川獨活(各半/兩)川牛膝　　黄耆(各一/兩)
　右剉散每服五錢水二盞生薑三片棗子二枚煎一
　盞不以時熱服但腹稍空服有人病左臂不隨後已
　痊平而手指不便無力試諸藥不效服此纔半而安
　　　臂痛
舒經湯治臂痛又名五痺湯亦治腰下疾
　　片子薑黄(四/兩)甘草　　　羗活(各一兩/)白术
　　海桐皮　　當歸(去尾/)　赤芍藥(各二兩/)
　右剉散每服三錢水一盞煎温服如腰以下病空心
　腰以上食後服
交加散乃五積散敗毒散合和治弱者或兩臂或一臂
冷痺作痛起手甚艱每服四錢薑三片棗二枚木𤓰
二片水一盞半煎不拘時服未效再加川牛膝(方見大/方科傷)
(寒/類)仍間服通氣驅風湯(方見風科/)
稱保圓治因飡酒毒熱物過度痰飲與氣畜聚所作臂
痛每服二七粒柿蒂湯下得利或不利皆效(方見大方/科諸氣類)
三痺湯治血滯作臂痛加紅花煎(方見前/)
　　　搐搦
白薇圓治手足搐搦痰涎壅盛不省人事多因血虚七
情所感而生先將蘇合香圓温酒化開多服後服此
　　白薇　　　紫石英(火煆醋淬七次/)　琥珀(别研/)
　　白芍藥　　桂心(不見火/)川續斷(酒浸/)防風(去蘆/)
　　山茱茰(取肉/)當歸(去蘆/酒浸)　栢子仁(炒/)　川烏(炮去皮/尖)
　　牡丹皮(去木兩/各一)　　　　木香(不見火/半兩)麝香(另研/半分)
　右為末生姜自然汁打米糊圓梧桐子大每服七十
　圓空心食前温酒或米飲下
澤蘭圓治女子血實七情所感卒然手足搐搦狀類癎
證却不可作癎治之先多以蘇合香圓酒服却投此立
效
　　當歸(去蘆/酒浸)　澤蘭葉　　琥珀(别研/)　羚羊角(别鎊/研)
　　牡丹皮(去木/)防風(去蘆兩/各一)麝香(别研/半錢)　安息香(酒煑/去砂)
　　生地黄　　赤芍藥(各一/兩半)鉄粉　　　橘紅(各半兩/)
　右為末煉蜜圓梧桐子大每服七十圓空心食前温
　酒或米飲下
　　　湛濁
二荳散治耳鳴心燥腰脚疼重腹内虚鳴臍下冷痛頻
下白水如泔名湛濁證
　　肉荳䓻　　白荳䓻　　丁香　　巴㦸
　　丁皮　　　白茯苓　　蒼术　　桂心
　　黒附(火煨兩/各一)白术　　　人參　　山藥
　　桔梗　　　茴香　　　粉草(各五錢/)
　右剉散毎服三錢水一盞半生薑三片紫蘇葉三皮
　煎空腹温服
勝金圓治渾身壯熱頭疼臍下㽲痛下淡紅水
　　當歸(去尾/)　白芍藥　　鹿茸(燎去毛/酒炙)鱉甲
　　川芎　　　白术　　　大艾(炒/)　　側柏葉
　　赤石脂(醋煅/)川白芷　　烏賊魚骨(各等分/)
　右為末蜜圓如龍眼大每服一圓空心鹽酒下或敗
　棕燒灰調酒吞下
餘糧散治心燥四肢痠疼所下五色腰脚臍中𦂳痛
　　禹餘糧(醋煆/)地榆　　　阿膠　　赤石脂
　　紫金皮　　茴香　　　粉草　　側栢(各等分/)
　右為末每服二錢米飲調下
烏金散治身熱口燥頭痛如破氣塊築痛下黄水如葵
汁
　　百草霜(砂内炒煙/盡為度)紫金皮(米泔浸煑/熟炒焦色)　粉草(炙/)
　右為末每服二錢艾湯調或用淡醋湯空心服
又方加入　住紅蘇根金櫻子根　心嘈猪血入鹽炒
　酒　吐紅飯飲　匀月水木𤓰當歸浸酒　赤白帶
　下蔥白連根煎酒　血海虚冷下白不止用鯉魚一
　箇去腸肚不去鱗將油髮一塊入魚肚内黄泥固濟
　炭火内燒煙淡淡留性去泥碾為末後入當歸頭甘
　草炒為末每服一錢用舊酒調下
　　　白濁
一氣正元丹(方見大方/科虚損類)秘精圓(方見大方/科淋濁類)
四七湯吞青州白圓子(方見大方科喘急/類及風科通治類)
　　　崩漏
鎮宫圓治崩漏不止或五色或赤白不定或如荳汁或
狀若豚肝或下瘀血臍腹脹痛頭暈眼花久久不止令
人黄瘦口乾胸煩不食
　　代赭石(火煆醋/焠七次)　　　　紫石英(製同/上)禹餘糧(製同/上)
　　香附子(去毛醋煑/各二兩)　　　陽起石(煆紅/細研)芎藭
　　鹿茸(燎去毛/醋蒸焙)茯神(去木/)　阿膠(蛤粉炒/)當歸(去蘆/酒浸)
　　蒲黄(炒一兩/各)血竭(别研/半兩)
　右為末艾醋汁打糯米糊圓梧桐子大每服七十圓空
　心米飲下
川續斷湯治憂思過度勞傷心經心主血心虚不能維
持諸經之血亦能致崩中下血之患
　　當歸(去蘆/酒浸)　芎藭　　　茯神(去木/)　小草
　　阿膠(蛤粉炒/)鹿茸(燎去毛/酒蒸焙)栢子仁(炒各/一兩)香附子(二兩/)
　　甘草(炙半兩/)川續斷(酒浸半/一兩)
　右剉散每服四錢水盞半生薑五片煎空心食前温
　服
秘方龍骨圓治半産後及下虚數月崩漏不止
　　白牡蠣　　北赤石脂　大赭石(已上/並煅)白龍骨
　　伏龍肝　　海螵蛸　　五靈脂　　側柏葉(各等/分)
　　棕櫚(不拘多少/燒灰)　　　　真蒲黄(多加入/)
　右為末醋糊圓如梧桐子大每服三十五圓以十全
　大補湯三錢加嫰鹿茸去毛酒炙阿膠蚌粉炒各一
　錢半薑三片棗二枚烏梅二箇煎吞服立效
平胃散治脾血不固崩漏温酒調下(方見大方/科脾胃類)
滋榮圓治勞傷過度致傷臟腑衝任氣虚不能約制或
暴下崩中或下鮮血或瘀血連日不止淋瀝不斷形羸
氣劣倦怠困乏並皆治之
　　赤石脂　　海螵蛸(去殻/)側柏(去梗兩/各五)
　右為末醋糊圓梧桐子大每服三十圓飯飲送下空
　心日三服神效
加味四物湯治經斷後多年忽然再行遂成崩漏腹痛
寒熱加人參茱茰生薑紅棗煎兼用熟附圓(四物湯/方見前)
熟附圓
　　大川芎　　當歸　　赤石脂(煆/)　白龍骨
　　木賊(去節/)　熟附子(各等分/)
　右用醋米糊圓梧桐子大每服五十圓米飲吞下漸
　安
金華散治經血得熱崩漏不止口苦咽乾經候不通宜
服
　　延胡索　　瞿麥穗　　川當歸　牡丹皮
　　乾葛(各一兩/)石膏(一兩/)　蒲黄(半兩/)　桂心
　　葳靈仙(各三分/)
　右為末每服二錢水一盞薑三片煎食前温服日二
　三服
黄芩湯治崩中下血諸藥多用止血補血之劑此是陽
乘隂前所云天暑地熱經水沸溢是也
　右用黄芩不以多少為末燒秤錘淬酒調下
又方
　　黄芩　　　黄檗(各一錢/)黄連(三錢/去毛)
　右用水四盞煎取一半去滓入炒阿膠末五錢滓再
　煎温温分三服空心腹痛加梔子三錢亦可
又方治積年血崩一服而愈
　右以草血竭嫰者蒸油鹽姜淹喫小酒嚥下或收為
　末薑酒調服血竭草生於磚縫井頭少在地上
活血散治血崩不止用鹽梅七箇燒灰為末空心米飲
服
又方陳槐花一兩百草霜半兩為末燒紅科錘淬酒下
五倍子散治血崩帶下
　　大艾(一兩/醋炙)　五倍子(二兩/炒赤)烏梅(半兩/去核)　川芎(半兩/)
　右為末每服二錢空心米飲下兩服止
竒效四物湯治有熱久患血崩一服稍安八服無恙
　　當歸(頭尾用/)熟乾地黄(洗/焙)白芍藥　　大川芎
　　大艾葉　　阿膠(蛤粉炒/如珠)黄芩(去爛者/各半兩)
　右剉散每服四錢水一盞半薑五片煎空心温服
荳花散治白崩不止　白扁荳花焙乾為末(紫者/不用)炒米
　煑飲入燒鹽少許空心數服即效
又方用棕櫚絲𤓰燒灰等分為末鹽酒或鹽湯下
灸法治白崩小腹□文當臍空直下百壯又灸内踝上
　三寸左右各百壯名三隂
　治漏下不止或赤或白灸交儀穴在内踝上五寸
　　　帶下
白歛圓治衝任虚寒帶下純白
　　鹿茸(醋蒸焙/二兩)白歛　　　金毛狗脊(燎去毛/各一兩)
　右為末艾煎醋汁打糯米糊圓梧桐子犬每服五十
　圓空心温酒下
當歸煎治赤帶不止腹内疼痛四肢煩疼不欲飲食日
漸羸瘦
　　當歸(去蘆/酒浸)　赤芍藥　牡蠣(火煆/取粉)　熟地黄(酒蒸/焙)
　　阿膠(剉蚌/粉炒)　白芍藥　續斷(酒浸兩/各一)地榆(半兩/)
　右為末醋糊圓梧桐子大每服五十圓空心米飲送
　下
卷栢圓治腹臟冷熱相攻心腹絞痛腰腿俱疼赤白帶
下面色痿黄四肢羸乏
　　黄耆(去蘆炙/蜜水)熟地黄(洗各/半兩)卷栢(醋炙/)　赤石脂(煆醋/淬)
　　鹿茸(醋炙/)　白石脂　　芎藭　　　代赭石(煆醋/淬)
　　艾葉(醋炒/)　桑寄生　鱉甲(醋炙/)　　當歸(去蘆酒/洗炒)
　　地榆(各一兩/)木香(不見火/)龍骨(各半兩/)乾薑(炮一分/)
　右為末醋煑糯米糊圓梧桐子大每服七十圓空心
　食前米飲送下
温經散治衝任虚損月水過多崩漏帶下淋瀝不斷腰
腹重痛凡是五色帶疾並皆治之
　　禹餘糧(煅醋淬細研/水飛乾三兩)　　赤石脂(煅/)　龍骨(煆石/器研)
　　白芍藥　　川芎　　　附子　　　熟地黄
　　當歸(各一兩/)乾薑　　　肉桂(各半兩/)
　右為末每服二錢入麝香少許空心米飲調日二服
香附散治赤白帶下
　　百草霜(一兩/)當歸　　　香附子　　紫金皮
　　烏藥(八錢/)　伏龍肝(一兩/)
　右為末以水牛膏同茴香炒舊酒調三大錢不拘時
　候通口服忌卵魚腥母猪等肉
白芷圓治婦人帶下腸有敗膿淋露不已腥穢殊甚遂
至臍腹更増冷痛此盖為敗膿血所致卒無已期湏以
此排膿
　　白芷(一兩/)　單葉紅蜀葵根(二兩即争荅古梅根/無則以蘇木節代之)
　　(亦/可)　　　　白芍藥　　白礬(燒枯别研/各半兩)
　右為末蠟圓如梧桐子大空腹米飲下十圓或十五
　圓候膿盡仍以他藥補之
白芍藥散治赤白帶下臍腹疼痛神效
　　白芍藥(一兩/)乾薑(半兩/)
　右為末微炒黄色每服二錢空心米飲下脫又服半
　月效
秋霜丹治赤白帶下
　真秋石為末北棗去皮煑爛為圓梧桐子大每服五
　十圓空心醋湯下
　　　求嗣
温經湯治衝任虚損月候不調或來多不斷或過期不
來或崩中去血過多不止小腹有寒乆不受胎曽經損
娠瘀血停留小腹急痛發熱下痢手足煩熱唇口乾燥
　　吳茱茰(三兩湯洗/十次炒)　　　半夏(二兩半/洗七次)桂心(去麄皮/)
　　人參(去蘆/)　白芍藥　　牡丹皮　　當歸(去蘆/)
　　阿膠(搗破蚱/粉炒)川芎　　　甘草(炒各/二兩)　麥門冬(去心/兩半)
　右剉散每服四錢水一盞半薑五片煎空心熱服經
　事來多不斷以此吞服煖宫圓亦效
暖宫圓治婦人無子暖子宫冷服之神效
　　附子(炮去皮/臍一枚)杜仲(炒斷絲/)地榆　　桔梗
　　白薇(去土/)　川牛膝(去苖/)川白芷　黄耆
　　沙參　　　厚朴(去麄皮薑汁/炒各四錢)　　北細辛(去葉/)
　　乾薑　　　蜀椒(各二/錢半)
　右為末煉蜜圓梧桐子大每服二十圓鹽酒下服之
　一月自然有孕局方四物湯羊肉圓多服亦效
抑氣散治氣盛於血所以無子尋常頭暈膈滿體痛怔
忡皆可服之香附子乃婦人之仙藥不可謂其耗氣而
勿服
　　香附子(炒杵浄/四兩)　　　茯神(去木/一兩)　橘紅(二兩/)
　　甘草(炙兩/一)
　右為末每服二錢食前沸湯調服仍兼進紫石英圓
　炙用
小温經湯治經血不調血臟冷痛此方甚平易用藥且
不多
　　當歸(去尾/)　附子(炮去/皮臍)
　右為末每服三錢水一盞半煎空心温服
秦桂圓治婦人無子經進有效
　　秦芁　　　桂心　　　杜仲(炒斷絲/)防風
　　厚朴(各三/分)　附子(生/)　　白茯苓(各一/兩半)白薇
　　乾薑　　　沙參　　　牛膝　　　半夏(各半/兩)
　　人參(一兩/)　細辛(二兩一分/)
　右並生碾為末煉蜜圓如赤荳大每服三十圓空心
　食前醋湯或米飲下未效更加圓數次覺有孕便不
　可服
陽起石圓治丈夫真精氣不濃不能施化是以無子
　　陽起石(火煅紅/研極細)　　　　鹿茸(燎去毛/酒煑焙)
　　兎絲子(水淘浄酒浸/蒸焙别研)　　天雄(炮去皮/)韭子(炒/)
　　肉蓯蓉(酒浸已上/各一兩)　　　覆盆子(酒浸/)石斛(去根/)
　　桑寄生　　沉香(别研/)　原蚕蛾(酒炙/)五味子(各半/兩)
　右為末酒煑糯米糊圓梧桐子大每服七十圓空心
　鹽湯或鹽酒下
濟隂丹治婦人乆冷無子及數經墮胎皆因衝任之脉
虚損胞内宿挾疾病經水非時暴下不止月内再行或
前或後或崩中漏下三十六疾積聚癥瘕臍下冷痛小
便白濁心上疾訂皆令孕育不成以致絶嗣(方見前/)
　灸法婦人絶子灸然容五十壯在内踝前直下一寸
　又法絶嗣胞門閉塞灸闗元穴三十壯通之
　婦人姙子不成數墮腹痛漏下灸胞門五十壯在闗
　元左邉二寸是也右邉二寸名子户
　　　雜方
厚朴圓治婦人胃冷嘔吐不下食
　　厚朴(去麄皮切薑/汁炒三兩)　　　附子(去皮剉如/荳三兩)
　右以生薑汁一升水五合煑令汁盡焙乾為末以酒
　煑神麯為圓梧桐子大每服三十圓不拘時温酒下
芎歸湯治頭暈痛諸脉平和惟肝脉獨弱可預見有崩
疾來及治血虚頭暈(方見前即佛手散/)
橄㰖圓止渇潤咽乾
　　川百藥煎　烏梅　　甘草　　　石膏(各等分/)
　右為末煉蜜圓如彈子大每服一圓噙化
橘歸湯治肌膚手足俱有血線路此怒氣傷肝血失常
經以致如此服之神效
　　橘皮(二兩/)　當歸(一兩/)
　右為末煉蜜圓梧桐子大每服三十圓温酒下
八味圓治大小便秘澁此血弱不能榮飬臟腑津液枯
澁數服即愈(方見大方科痟渇類/)
鹿茸圓治虚弱服剛劑太過發搐此肝血不足為剛劑
所燥故令搐搦服此而愈(方見大方科痟渇類/)
芍藥湯治冷證脇痛諸藥不效
　　香附子(四兩黄了醋二升/鹽一兩煑乾為度)肉桂　　延胡索
　　白芍藥
　右為末每服二錢沸湯調不拘時候服
健骨散治腰上實肉處痛不可忍
　右以麝香末半錢用酒調服
補心湯治隂中生瘡名曰䘌瘡或痛或痒如蟲行狀淋
瀝膿汁隂蝕幾盡治之當補心養胃
　　白茯苓　　人參　　前胡　　　半夏(湯洗七/次去滑)
　　川芎(各三分/)橘皮　　枳殻(麩炒/去穰)　紫蘇
　　桔梗　　　甘草(炙/)　乾薑(各半兩/)當歸(一兩/三分)
　　白芍藥(一兩/)熟地黄(一兩半/)
　右剉散每服四錢水盞半薑五片棗一枚同煎食前
　服
狼牙湯治隂中蝕瘡爛潰膿水淋漓臭穢
　狼牙剉煎濃汁以綿纒筯頭大如蠒浸濃汁瀝隂中
　數次
雄黄兊散治下部䘌瘡
　　雄黄(研/)　　青箱子　苦參　　　黄連(各二分/)
　　桃仁(去皮尖/研一分)
　右為末以生艾搗汁和如棗核大綿裹内下部未效
　更加扁竹汁無艾只用綿裹散子内下部亦可
洗榻湯療隂蝕
　　甘草　　乾漆(各一兩/)黄芩　　　乾地黄
　　當歸　　芍藥(各/)　(兩/)龜甲(五兩/)
　　右藥用水七升煑取一半去滓以綿帛納湯中搨
　　瘡處良乆即易日二度每搨湯可行十里許即拭
　乾再取甘濕散薄𫝊瘡上使徧可經半日又以湯搨
　搨訖如前敷藥(甘濕散用五月五日蝦蟆青木香石/硫黄鋪精為末生麝香臨時加入)
藿香飬胃湯治陽明經虚不榮肌肉隂中生瘡不愈
　　藿香　　　白术　　白茯苓　　神麯(炒/)
　　烏藥(去木/)　縮砂仁　　薏苡仁　半夏麯
　　人參(各半兩/)蓽澄茄　　甘草(炙各三錢半/)
　右剉散每服四錢水盞半薑五片棗二枚同煎不以
　時
妳癰瘡
　　黄𤓰蔞(一二箇連皮穰子剉碎/)
　右用無灰常酒一二升於沙瓶内煑存一升去滓時
　時温服酒盡再煑滓服如覺初時便服此藥即時止
　痛更不成瘡如已成瘡服之其瘡自穿而痛自止
又方尚未成瘡纔覺腫硬作痛以蔥白熨之其法用中
　様小海味瓶口寛者以炭火入瓶内上以熱灰填之
　不封口用蔥葉及蔥白搥損令徧覆瓶口以手帕子
　裹定倒執將瓶口向腫處任意輕輕熨之有驗
治茄子疾心燥連綿黄水易治白水難愈烏金二豆散
　薑棗子煎温服(方見前/)
又方生枳殻為散煑熏洗却用綃帛包枳殻滓納入隂
　中即日漸消
圓方茄皮白礬馬稻頭根朴硝澤蘭煑水熏洗加入炒
　茄灰少許
敷藥朴硝為末黄瓶柴燒瀝調敷或用濃鉄漿水敷
　丁疽病心燥四肢痠臍輪冷痛或腹中絞刺小嘉禾
　散猪肝蒜片煎服(方見前/)
又方硫黄一兩大鯉魚一箇去頭皮納入藥故紙裹黄
　泥固濟火煅煙盡為末米糊圓梧桐子大每二十圓
　温酒下如下疽生蟲所下如柿汁臭穢心中㽲痛悶
　絶虚煩甚者不可治
磁石散治子宫不收名瘣疾有痛不可忍者
　　磁石(酒浸火煆/)
　右為末糯米糊圓梧子大每服二十圓空心滑石湯
　下
鉄粉散治同前
　　當歸　　　磁石(半兩/酒浸)　鉄粉
　右為末米飲調下隔夜用角藥次日服此(角藥用銕/粉螺青為)
　(末磨刀水調/塗産門上)
熏洗方荆芥穗藿香葉臭椿樹皮煎湯熏洗即入
三茰圓
　　食茱茰　　吳茱茰(湯洗/微炒)桔梗(水浸一伏時/取出漫火焙)
　　白蒺藜　　青皮(去白/)　山茱茰(去核取/肉)
　　舶上茴香(湯去砂兩/炮各一)　　五味子(浄揀/)海藻
　　大腹皮(酒浸過/)　　　川練子(去核/)𤣥胡索(各一兩/二錢半)
　右為末酒糊圓如梧桐子大每服三十五圓木通湯
　下下虚加川烏炮去皮肉桂去麄皮各一兩腰腹疼
　夏用桃仁去皮尖麩炒别研青皮去白枳實去穰各
　一兩為南木香七錢半
一捻金圓服前藥未效却用
　　𤣥胡索　　舶上茴香　吳茱茰(炒/)　川練子
　　青木香(各二/兩)
　右為末粳米糊圓如梧桐子大每服三十五圓空心
　木通湯服又用梅花腦子半錢鐵孕粉一錢水調刷
　上如隂畔生疱以凉血飲每服三錢加凌霄花少許
　煎空心服(見前/)
四物湯治産育艱難或一嵗一産可以此少間之每服
三錢加蕓薹子一撮於經行後空心服又方用
對麻葛根湯二兩加瞿麥乾土牛膝栝蔞根豆豉炒各
半兩為散分作八服空心一日二服
　
　
　
　
　世醫得效方卷十五
欽定四庫全書
　世醫得效方卷十六
　　　　　　　　　　　　元　危亦林　撰
　　眼科
　　　總論
人有雙眸如天之有兩曜乃一身之至寶聚五臟之精
華其五輪者應五行八廓者象八卦凡所患者或因生
食五辛多啖炙􁳚熱飡麫食飲酒不已房室無節極目
逺視數看日月頻視星火夜讀細書月下觀書抄寫多
年彫鏤細作博奕不休久處煙火泣淚過多刺頭出血
多若此者俱喪明之本復有馳騁田獵衝冐塵沙日夜
不息者亦傷目之媒又於少壯之時不自保惜逮至四
十以漸昏蒙故善衛養者纔至中年無事常須瞑目勿
使他視非有要事忽宜輙開則雖老而視不衰大扺榮
衛順則斯疾無由而生榮衛衰則致病多矣且傷風冷
則淚出虚煩則昏䝉勞力則眥赤白腫則脾家受毒生
瘡則風熱侵肺黄乃酒傷於脾血灌瞳人及赤色俱是
心家有熱羞明見紅花為午令黑花則腎虚青花膽有
寒五色花為腎虚兼熱不可一槩為治若虚不補而實
不㵼亦難收效然上虚乃肝虚下虚乃腎虚肝虚則頭
暈耳聾目眩腎虚則虚壅生花耳作蟬鳴大宜補肝益
腎其有熱淚交流兩臉赤痛乃肝之極熱迎風有淚為
腎虚客熱涼肝㵼腎必得其宜至於五臟各以類推虚
則生寒實則生熱補㵼之用須在叅詳毫釐之差千里
之謬餘則無非有所觸動或大病之後所患不一至如
暴赤一證多因泛熱衝上或眠食失時飽食近火得之
加以勞役失於調攝過食毒物變成惡證醫者不原本
始但知暴赤屬陽或以散血之劑或以涼心之藥縱使
退散遂致脾經受寒飲食不進頭目虚浮五臟既虚因
成内障亦有見其不進飲食俾更服熱藥遂致三焦暴
燥熱氣上攻昏澁眵淚或犯盛怒辛苦重勞遂生弩肉
心氣不寧風熱交併變為攀睛證狀不一是為外障又
若讀書博奕等過度而致疾者名曰肝勞不可但投以
治肝之劑及作他證治之卒於莫效惟須閉目珍䕶不
極逺視庻乎可瘳若夫患風疹者必多眼暗先攻其風
則暗自去婦人胎前産后用藥亦須避忌小兒所患切
宜慎治惟畧加淋洗披䥥針炙端不可施猶須戒其用
手頻揉或因兹睛破至於莫救以上諸證專是科者宜
留意焉
　　五輪之圖
風輪病因喜怒不常作勞用心晝凝視逺物夜勤讀細
　書眼力既勞風輪内損其候􁐭頭尤澁睛内偏疼視
　物不明胞胘緊急宜去風藥
血輪病因憂愁思慮悲喜煩勞内動於心外攻於目其
　候赤筋纒眥白障侵睛胞腫難開昏暮多澁日久不
　治失明愈深宜洗心涼血藥
肉輪病因多飡熱物好喫五辛逺道奔馳駐睛驟騎食
　飽耽眠積風痰壅其候胞胘赤腫暴赤昏䝉眼淚常
　盈倒睫澁痛瘀血侵睛宜服醒脾藥
氣輪病因淩寒冐暑吸飲寒漿肌體虚疎寒邪入内或
　痛或昏傳在白睛筋多腫赤視日如隔霧觀物生煙
　日久不治變成白膜黑暗難開
水輪病因勞役不止嗜慾無厭大驚傷神大怒傷志加
　之多食酒麫好啖鹹辛因動腎經通於黑水冷淚鎮
　流於臉上飛蠅相趂於睛前積聚風虚或澁或痒結
　成翳障多暗多昏宜補腎藥
　
　
　
　
　
　
　
　
天廓病因雲中射鴈月下看書多食腥膻侵冐寒者致
　目廓有病内動視物生煙􁐭疼難開不能辦認
地廓病因濕漬頭上冷灌睛眸致令有病眼眩緊急瘀
　血生瘡
火廓病因心神恐怖赤脉侵􁐭血灌瞳人熱淚如傾其
　證瞼頭紅肺睛内偏疼熱淚難開
水廓病因大勞努力争鬬擊棒開弓驟騎强力致令生
　病常多暗二睛眩淚多
風廓病因枕邊牕穴有風不能遮閉坐卧當之腦中邪
　風攻於風廓以致黒睛多痒兩瞼常爛或昏多淚
雷廓病因失枕睡卧酒後行房血脉溢滿精宣閉滯風
　虚内聚上攻故令眥頭赤腫瞼内生瘡倒睫拳毛遮
　睛
山廓病因撞刺磕損致令肉生兩瞼翳閉雙睛若不早
　治永沉昏暗瘀血侵睛
澤廓病因春不宣解冬聚陽毒多喫脂肥過飱熱物致
　令腦脂凝聚血淚攻潮有如霧籠復見飛蜂繚繞黑
　花常滿難於瞻視
　　　七十二證方
　内障
　　　圓翳第一
圓翳者黑珠上一㸃圓日中見之差小隂處見之則大
或明或暗視物不明醫者不曉以冷藥治之轉見黑花
此因肝腎氣虚而得也宜服後藥
地黄湯
　　熟地黄　　白茯苓(去皮/)家菊　　　細辛(各半/兩)
　　芍藥(三分/)　柏子仁(一分/)甘草(半錢/炙)　防風(一分/)
　　北柴胡(一兩/去蕾)
　右剉散每服三錢水一盞半煎食后服
補腎圓
　　巴㦸(去心/)　山藥　　　破故紙(炒/)　茴香
　　牡丹皮(各半/兩)肉蓯蓉(一兩/酒浸)枸把子(一兩/)青鹽(一分/后入)
　右為末煉蜜圓梧桐子大每服三十圓空心鹽湯下
　　　冰翳第二
冰翳者如冰凍堅實傍觀目透於瞳人内隂處及日中
看之其形一同疼而淚出此因膽氣盛遂使攻於肝而
得之宜服後藥
通肝散
　　山梔子　　蒺蔾(炒去尖/)枳殻(去白/)　荆芥(各半/兩)
　　車前子　　牛蒡子(各一/分炒)甘草(五錢/炙)
　右為末毎服二錢苦竹葉湯調食後服
　　　滑翳第三
滑翳有如水銀珠子但微含黄色不疼不痛無淚遮繞
　　　澁翳第四
澁翳微如赤色或聚或開兩傍微光瞳人上如凝脂色
時復澁痛而旡淚出
　　　散翳第五
散翳形如鱗㸃或瞼下起粟子而爛日夜痛楚瞳仁最
疼常下熱淚
　前件三訂並是肝肺相傳停留風熱宜服
八味還睛散
　　白蒺蔾(炒尖/去)防風　　　粉草(炙/)　　木賊
　　山梔(炒去設/各半兩)草决明(一兩/炒)青箱子(一分/微炒)蟬退(一分/)
　右為末麥門冬去心煎湯食後調下
　　　横開翳第六
此證上横如劔脊下靣微白甚薄不赤不痛病此希少
　　　浮翳第七
此疾上如水光白色環遶瞳人初生自小􁐭頭至黑珠
上不痛不痒無血色相潮
　　　沉翳第八
此病白藏在黑水下向日細視方見其白或兩眼相傳
疼痛則早輕夜重間或出淚
　　　偃月翳第九
此疾膜如凝脂一邊厚一邊薄如缺月其色光白無瑕
疵
　前件諸證並不可治皆是宿生注受當有此病縱强
　用藥終無安日
　　　棗花翳第十
此候周回如鋸齒四五枚相合赤色刺痛如針視物如
煙夜輕而晝則痛楚迎風多淚昏暗不見
　　　白翳黄心十一
此候四邊皆白但中心一㸃黄大小􁐭頭微赤時下澁
淚員團在黑珠上
　前件亦是肝肺相傳停留風熱宜服前還睛散后墜
　其風熱
　　　黑花翳十二
此候其狀青色大小􁐭頭澁痛頻頻下淚口苦不喜飲
食蓋膽受風寒宜服
涼膽丸
　　黄連(洗見火/不)荆芥　　　黄芩　　　草龍膽(各/半)
　　(兩/)　　　　蘆薈　　　防風(各一兩/)黄柏(去皮/)
　　地膚子(一分/)
　右為末蜜圓梧桐子大毎服三十丸薄荷湯下
　　　胎患十三
此候初生二三歲觀物則近看轉睛不快至四五歲瞳
人潔白昏蒙不見延至年高無藥可治蓋胎中受熱致
損其目莫能治之
　　　五風變十四
五色變為内障其候顔色相間頭疼甚却無淚出兼毒
風腦熱所致日中如坐暗室常自憂歎
　　　雷頭風十五
此候熱毒之氣衝入眼睛中年牽引瞳人或微或大或
小或視全不見
　　　驚振十六
此候因病目再被撞打變成内障日夜疼痛淹淹障子
赤膜遶目不能視三光亦如久病内障
　前件四證設有患者俱不可治所謂針刀難下手藥
　力並無功若强治之不過還睛散然終難愈
　　　綠風十七
此病初患則頭旋兩額角相牽瞳人連鼻鬲皆痛或時
紅白花起或先左而後右或先右後左或兩眼同發或
吐逆乃肺之病肝受熱則先左肺受熱則先右肝肺同
病則齊發先服羚羊角散後服還睛散(方見前/)
羚羊角散
　　家菊　　　防風　　　川芎　　　羌活
　　車前子　　川烏(炮去皮尖/各半兩)　　　　半夏(泡/)
　　羚羊角　　薄荷葉(各一/分)細辛(一兩/)
　右剉散生薑煎或為末食後荆芥茶清調下
　　　鳥風十八
此眼雖痒痛而頭不旋但漸漸昏暗如物遮定全無翳
障或時生花此肝有實熱宜服
㵼肝散
　　郁李仁　　荆芥(各一分/)甘草(炙/)　　大黄(各半/兩)
　右剉散每服三錢水一盞半煎食後温服
　　　黑風十九
此眼與綠風候相似但時時黑花起乃腎受風邪熱攻
於眼宜涼腎
　　　青風二十
此眼不痛不痒瞳人儼然如不患者但微有頭旋及見
生花或勞則轉加昏䝉
　前件二證宜服還睛散(方見前/)
　　　肝虚雀目二十一
雀目者肝臟虚勞時時花起或時頭疼年深則雙目盲
小兒患者因疳得之
　　　高風雀目二十二
雀目二證病狀雖同中有異處蓋高風纔至黄昏便不
見經年瞳子如金色所謂黄風者即此也
　前件二證均不可治
　　　肝虚目暗二十三
此病逺視不明眼前花子頻起􁐭目皆赤痛有時看一
成二此乃肝虚宜服補肝散稍稍加涼劑與之(方見前/)
(外障/)
　　　肝臟積熱二十四
眼先患赤痛腫疼痛自淚澁難開忽生翳膜腫或初患
一目不見以致兩目齊患此因作勞用力肝膈熱勞宜
服
大决明散
　　石决明(一兩/炒)草决明(炒/)　羌活　　　山梔子(各/半)
　　(兩/)　　　　木賊(五錢/)　大黄(煨/)　　荆芥(各一/分)
　　青箱子(炒/)　芍藥(各半錢/)
　右為末毎服二錢麥門冬去心煎湯調食後服
　　　傷寒熱病後目昏二十五
傷寒病安後眼目疼痛紅腫或食毒物過多壅熱上衝
熱淚交流澁痛難開兼生翳膜宜服前决明㪚后春雪
膏㸃之
　　　混睛二十六
此候白睛先赤而後痒痛迎風有淚閉澁難開或時無
事不久又發年深則睛變成碧色滿目如凝脂赤路横
赤如絲此毒風積熱宜服
地黄散
　　生地黄(一兩/)芍藥(半兩/)　土當歸(半錢/)甘草
　右剉㪚毎服三錢水一盞半煎食后溫服
　　　弩肉攀睛二十七
此證或先赤爛多年肝經為風熱所衝而成或用力作
勞有傷肝氣而得或痒或痛自兩􁐭頭努出心氣不寧
憂慮不已遂乃攀睛或起筋膜宜服
二黄散
　　黄芩　　　大黄　　　防風　　　薄荷(各半/兩)
　右剉散毎服三錢水一盞半蜜少許煎食后臨睡温
　服
定心圓
　　石菖蒲　　甘菊　　　枸把子(各半/兩)辰砂(二錢/)
　　逺志(一分/去心)　麥門冬(一兩/去心)
　右為末蜜圓梧桐子大毎服三十圓食后熟水下
　　　兩瞼粘睛二十八
此乃爛胘風是也雙目赤爛粘滯經年不安或痒或痛
宜服消風㪚桑白皮煎湯調下(方見風科熱證類/仍用驅風湯洗)
　　　膜入水輪二十九
此因黑珠上生瘡稍安其痕疤不没侵入水輪雖光未
絶終亦難治
　　　釘翳根深三十
此因心肝滯留偏熱致使眼疼痛生翳膜經久其色如
銀釘釘入黑睛此證不可治
　　　黑翳如珠三十一
此起在黑水上如小黑豆疼痛而淚出不可用㸃藥此
乃腎虚受風熱而得之宜先服羚羊角散後服補腎圓
(方見前/)
　　　花翳白䧟三十二
此白翳旋遶瞳仁㸃㸃如花白鱗砌者乃因肝肺伏藏
積熱又喫熱物因而得之宜膏藥㸃後服前羚羊角散
　　　水瑕深翳三十三
此乃黒水内横深瑕盤青色沉沉深入痛楚無時蓋五
臟俱受風熱宜服
二荆散
　　蔓荆子　　荆芥　　　苦竹葉　　甘草(各半/兩)
　　山梔子(一分/去皮)
　右剉散毎服三錢水一盞半薄荷七葉煎温服
　　　玉翳浮滿三十四
此證黑珠上浮玉色不疼不痛翳根不紅不宜針割但
服前還睛㪚磨翳膏㸃之即愈(方見後/)
　　　因他病後生翳三十五
眼内他病得時漸漸不見初則微生翳膜後則遍睛俱
白患此者無可治矣
　　　順逆生翳三十六
翳自上而生下者為逆自下生上者為順逆則難治順
則易安宜用㸃藥
磨翳膏
　　空青(二錢/)　片腦(三錢/)　蕤仁(一兩口含/去皮殻)
　右於乳鉢内研合盛旋㸃之
　　　鷄冠蜆肉三十七
翳生在瞼内如鷄冠蜆肉或青或黒須飜出看之阻礙
痛楚怕日羞明蓋脾經先受熱后有所傳宜服决明㪚
　　　瞼生風粟三十八
兩瞼上下初生如粟米夫漸漸大如米粒或赤或白不
甚疼痛堅硬者蓋肝壅瘀血所成宜服
大黄散
　　大黄(半兩/煨)　牛旁子(一分/炒)甘草(一分/)　荆芥(半兩/)
　右剉散毎服三錢水一盞半煎食後温服
　　　胞肉膠凝三十九
眼胞皮肉有似膠凝腫高如桃李者時時出熱淚乃風
毒所注宜消風散及花草膏㸃之(方見風利熱/證類及見后)
　　　漏睛膿出四十
􁐭頭結聚生瘡流出膿汁或如涎水粘睛上下不痛仍
無翳膜此因心氣不寧并風熱停留在瞼中宜服
白薇圓
　　白薇(半兩/)　防風　　　白蒺蔾(去角/炒)石榴皮
　　羌活
　右為末米粉糊圓如梧桐子大毎服二十圓白湯下
　　　蟹睛疼痛四十一
此證如大豆出黒珠上疼痛不可忍又名損翳亦不可
用㸃藥宜服前决明散
　　　突起睛高四十二
風毒流注五臟不能消㪚忽然突起痒痛熱極所致宜
服前瀉肝散
　　　風起喎偏四十三
偏風牽引雙目喎斜淚出頻頻却無翳膜不痒不痛宜
服消風散用荆芥湯下(方見風利/熱證類)
　　　倒睫拳毛四十四
此疾淚出涓涓翳膜漸生乍愈乍發多年不安眼皮漸
急睫倒難開如刺刺様痛瞳人不安此乃脾受風熱先
服㵼肝散後服
五退散
　　蟬退(洗/)　　蛇退(醋煑/)　荆芥　　　猪蹄退(一/分)
　　(燒性/存)　　　穿山甲(燒性/存)川烏(炮去皮/)粉草(各半/兩)
　　蚕退(二錢半/)
　右為末鹽湯調下二錢
　　　風牽瞼出四十五
上下瞼俱赤而或飜出一瞼在外此亦脾受風毒宜服
前五退散若患年深瞼内俱赤則不可治之
　　　神祟疼痛四十六
舊無根因忽然疼痛或如針刺或如火炙及太陽穴掣
痛早輕晩重先宜求福却服决明散(方見前/)
　　　旋螺尖起四十七
目疼痛生翳膜尖起而赤似旋螺宜服前通肝散次服
前决明散
　　　鶻眼凝睛四十八
輪硬而不能轉側此為鶻眼凝睛此不可治
　　　轆轤轉闗四十九
此乃睛藏上下瞼不能歸中所以言之為轆轤也其證
亦難治然當且服後藥
天門冬飲子
　　天門冬　　茺蔚子　　知母(各二兩/)五味子
　　防風(各一兩/)人參　　　茯苓　　　羌活(各兩/半)
　右剉㪚毎服三錢水一盞煎食後服
瀉肝散
　　麥門冬(去心/二兩)大黄　　　黄芩　　　細辛
　　芒硝(各一兩/)黑參　　　桔梗(各兩半/)
　右剉散毎服三錢水一盞煎食后服
　　　被物撞打五十
目被撞打疼痛無時瞳人被驚昏暗濛濛眼眶停留瘀
血用地黄膏貼去血次服前决明散
地黄膏
　　生地黄(一合/)黄連(一兩/)　黄柏　　　寒水石(各/半)
　　(兩/)
　右地黄研自然汁和藥成餅子要用時以紙貼目上
　非但是撞打可用凡風熱赤目熱淚出等眼皆可用
　以其性涼能逐去熱毒耳
　　撞刺生翳五十一
因撞刺生翳疼痛無時經久不安者復被物撞之兼為
風熱所攻轉加痛楚昏暗不見宜服
經效散
　　大黄　　　當歸　　　芍藥(各半兩/)北柴胡(一/兩)
　　　　　　　粉草　　　連翹(各一分/)犀角(一錢/后入)
　右剉散毎服三錢水一盞煎食后服仍用后磨翳膏
　㸃之
　　　血灌瞳人五十二
瞳人為血灌注其痛如錐刺皆無翳膜覩物不明者或
因有損或由肝氣閉血無所歸而得宜引血歸肝
通血圓
　　生地黄(焙/)　赤芍藥(各半/兩)川芎(一兩/)　甘草(五錢/)
　　防風　　　荆芥　　　當歸尾(各一兩/)
　右為末煉蜜圓如彈子大食后荆芥薄荷茶嚼下血
　既散而歸肝又恐眼自生花須再用前還睛散服之
　　　眯目飛塵五十三
塵埃飛揚入目粘睛不脫或被飛絲所侵或被沙石所
苦疼痛引澁揩碎不開宜用後瞿麥㪚敷
　　　天行赤目五十四
目忽然赤腫晨昏痛澁此天行時疾或長幼傳染不安
雖因熱氣相傳方有輕重宜服前㵼肝散即安虚人則
用后五行湯洗
　　　暴赤眼後忽生翳五十五
此證輕則無妨重則疼痛而白睛紅花乃生翳膜者是
五臟積熱宜先用前地黄膏次服前㵼肝散
　　　胎風赤爛五十六
小兒初生下便有此證至三四歲雙目紅而肱邊赤爛
曉復痒痛經年不安先服消風散桑白皮煎湯調下仍
以后湯泡散洗
　　　風赤目疾五十七
此症臉似朱砂塗而生瘡黑珠端然無所染此因風熱
生於脾臟若經久不治則生翳膜宜服前五退散次湯
泡散洗
　　　衝風淚出五十八
風證至冬月極甚發作不休此因肺虚受風遇風冷發
宜服
白僵蠶散
　　白僵蠶(直者去/絲觜炒)　　　　粉草　　　細辛(各半/兩)
　　旋覆花(蒸熟焙/半兩)　　　　荆芥(一分/)　木賊(半兩/)
　　黄桑葉(一兩/嫩者)
　右剉散毎服三錢水一盞半煎食後温服
　　　暴風客熱五十九
眼為暴風熱所攻白睛起障覆黑珠瞼腫痒痛宜服前
藥
　　　瞼硬睛疼六十
瞼中紅赤而堅硬眼睛疼痛而淚出無時怕日羞明宜
服前通肝散若有障膜用後春雲膏㸃之
　　　痛如針刺六十一
睛忽然疼痛如針刺雙目根緊急坐卧不安此因熱毒
在心服洗心散次服前還睛散(方見大方/科積熱類)
　　　痒極難任六十二
眼痒極甚瞳子連􁐭頭皆痒不能收瞼此因清浄腑先
受風熱得之宜服
消風一字散
　　川烏(半兩炮/去皮尖)羌活　　　防風(各一分/)川芎
　　荆芥
　右為末毎服二錢食后薄荷湯調下
　　　起坐生花六十三
凡起坐生花或覺頭旋而悶耳内蟬鳴此乃腎虚兼受
客熱不節房事宜多服補腎圓
　　　瞳人乾缺六十四
此證其睛乾澁全無淚液或白或黒始則疼痛后來稍
定而黑不見此證不可治療
　　　黄膜上衝六十五
黑睛從下生其黄膜上衝疼痛至甚閉澁難開此乃脾
經受風食毒傷胃而得之宜服
犀角飲
　　犀角(二兩/)　黄芩(半兩/)　白附子(一分炮/去皮尖)
　　麥門冬(一分/去心)車前子　　羌活(各半兩/)
　右剉散毎服三錢水一盞半煎食后温服
　　　赤膜下垂六十六
眼中有膜自上埀下遮黑睛或名埀簾膜望風淚出怕
日羞明此乃客熱上衝用後明上膏㸃之次服前通肝
㪚
　　　小􁐭赤脉六十七
小􁐭中生赤脉漸漸衝眼急宜早治此蓋三焦積熱得
之宜服前犀角飲兼戒忌辛酸熱毒等物及房事方安
　　　小兒通睛六十八
嬰兒雙眼睛通者欲觀東邊則見西畔若振掉頭腦則
睛方轉此肝受驚風宜服
地黄膏
　　牛黄(一錢/)　犀角(二錢/)　金銀箔(各五/片)甘草(一分/二)
　右為末蜜圓菉豆子大毎服七圓用薄荷湯吞下
　　　小兒斑瘡入眼六十九
眼胞患斑瘡熱氣衝透睛中疼痛淚出翳如銀片腫澁
難開宜服
柴胡散
　　柴胡　　　黄芩　　　芍藥(各半兩/)甘草(一分/)
　右剉散毎服三錢水一盞煎大人小兒加減服兼以
　藥墜洗之(餘方見後/)
　　　小兒瞼中生贅七十
眼瞼中生贅子初生如麻子大日漸如豆懸埀瞼内乃
脾經風熱所攻宜加減服前五退散
　　　小兒疳眼七十一
小兒疳眼初生則澁痒久而生瘡翳腫難開怕見光明
時時出淚此因肝風所攻或因㵼痢後虚熱上衝不可
㸃宜服前還睛㪚(餘方見小方/科諸疳類)
　　　小兒青盲七十二
胎中受風五臟不和嘔吐黄汁兩眼一同視物不明無
方可治
　右七十二證方藥條陳于前毋謂其畧蓋眼科中用
　藥不可太繁或有好竒鳩撮衆藥合為一方不問虚
　實凉熱悉與服之羣隊争功豈知補㵼温涼之性各
　異其為害也不少可不戒之
　　　虚證
三味磁朱圓丹砂之畏磁石猶火之畏水今合用之砂
法火入心磁法水入腎心疾各得其養則目自然明蓋
目疾多因脾胃有痰飲潰侵於肝久則昏眩神麯倍於
二味用以建脾胃消痰飲極有方効
　　神麯(四兩/)　辰砂(一兩/)　磁石(二兩煅醋/淬柴炊)
　右為末煉蜜圓梧桐子大毎服五十圓食前米飲日
　進三服常服益眼力一方加夜明沙
大補腎圓治腎氣不足眼目昏暗瞳人開縮漸成内障
可服
　　磁石(煆醋淬/染)兎絲子(酒蒸研/各二兩)　　　　五味子
　　熟地黄　　枸把子　　楮實　　　覆盆子
　　蓯蓉　　　車前子(酒浸/)石斛(去根兩/各一)沉香
　　青鹽(研各半兩/)
　右為末煉蜜圓梧桐子大毎七十圓空心食后鹽湯
　下
養肝圓治肝血不足眼目昏花或生眵淚久視無力
　　當歸(酒浸/)　車前子(酒浸/)防風　　　白芍藥
　　蕤仁　　　熟地黄　　川芎　　　楮實(各等/分)
　右為末煉蜜圓梧桐子大毎服七十圓不以時温水
　下
錦鳩圓治肝經不足風邪内乘上攻眼暗淚出怕日羞
明胞胘痒痛瞻視茫茫多見黑花或生翳膜並治之
　　草决明子(二/兩)牡礪(取粉/)　黄連(去鬚/)　杜蒺蔾(炒/去)
　　(尖/)　　　　防風(去蘆/)　甘菊花(倲浄/)肉桂(去皮/各五)
　　(兩/)　　　　蕤仁　　　羌活(去蘆/)　瞿麥(各三/兩)
　　蔓菁子(二升淘洗絹袋盛飯上/蒸一伏時取出晒乾)　　　白茯苓(去/皮)
　　(四兩/)　　　細辛(去苗/五兩)　羯羊肝(一具批/炙令焦)
　　斑鳩(一隻去皮毛腸觜爪/用文武火連骨炙乾)
　右為末煉蜜和杵五百下圓如梧桐子大毎十五至
　二十圓空心温酒或得水下日午臨卧日三服如久
　患外障眼服諸藥未效者漸加服五十圓必效暴赤
　服疼痛食后用荆芥湯下二十圓
駐景圓治肝腎俱虚眼常黒暗多見黒花或生障翳旋
螺
　　兔絲子(酒浸炒取/末五兩)　　　熟地黄(洗蒸/三兩)車前子(三/兩)
　右為末煉蜜圓梧桐子大每服五十圓空心温酒下
青鹽圓巴㦸圓治並同上(各見大方/科虛損類)
錦鳩駐景青鹽巴㦸四件合和鹽湯吞下二三十圓久
久服除昏花增目力大效
花草膏治患眼腫痛澁痒昏淚羞明
　　羯羊膽(一枚飯/上蒸熟)
　右以冬蜜研和入朱砂末少許頻研成膏食后臨卧
　匙抄少許含嚥亦可㸃目
椒目圓治久年眼生黒花不可耐者
　　椒目(炒一兩/)蒼术(二兩炒/)
　右為末醋糊圓梧桐子大每服二十圓醋茶下十日
　可效
黒神散治血壅赤腫臨卧酒調服(方見産科/産后類)
神效參附正氣散治男子婦人痛不生糞此便是元氣
憊腎經虛夜間小便二三次耗傷陽氣致生内障腦中
有風致鼻流清涕或腦脂流下或瞳人開散此皆腎憊
黑水㪚也加炮附子枸把子去生炒揀菊花蘃生姜紅
棗煎食前空心服仍以錦鳩青鹽山藥八味等圓對和
食前温酒服及四柱散十全大補湯去熟地黄加附子
枸把子菊花蕊藿香正氣散並用薑棗煎服婦人服冷
藥過多或崩或白帶致令眼昏不見亦可服此急救(方/見)
(大方科諸氣類寒餘/方並見虛損傷  類)
　　　熱證
清涼散治心熱衝眼赤腫時流熱淚羞明毎服三錢水
一盞半燈心二十莖苦竹葉七皮生地黄二根桑白皮
七寸煎食后臨睡服(方見大方科積/熱類即八正㪚)
聖效㪚治諸般風熱風痒熱毒大人小兒生翳生膜生
血筋但是外障熱眼並可服若内障是虛則不宜服
　　黄苓　　　北細辛　　甘草　　　熟地黄
　　大黄　　　山梔子　　赤芍藥　　當歸尾(極/細)
　　(者/)　　　　牛蒡子　　桑白皮(各二兩有翳/膜加一兩用)
　　菊花(五兩/去梗)
　右剉散每服四錢水一盞半煎温泠服合滓煎早食
　午食晩間臨卧各一服忌鷄魚酒麫糯米鹹酸熱油
　諸般毒物眼乃一身之主如不能忌己藥亦無功自
　䧟此身也毎日惟白煑精猪肉米飯或山藥蘿蔔菜
　果山查梨柿子銀杏土𤓰榧子生葛可喫
地黄圓素問云久視傷血血主肝故勤書則傷肝而目
昏肝傷則自生風而熱氣上湊目昏益盛不宜專服補
藥當益血鎮肝而目自明
　　熟地黄(兩半/)黄連(去鬚/)　决明子(各一/兩)防風
　　甘菊花　　羌活　　　桂心　　　朱砂(研/)
　　没藥(研各半兩/)
　右為末煉蜜圓梧桐子大食后熟水下三十圓日三
　服
决明散治風熱毒氣上攻眼目腫痛或卒生翳膜或赤
脉努肉或澁痒羞明多淚或始則昏花漸成内障但是
一切暴風客熱並宜服之
　　黄芩　　　甘菊花(去枝/梗)木賊　　　草决明子
　　石膏　　　赤芍藥　　川芎　　　川羌活
　　甘草　　　蔓荆子　　石决明
　右剉散毎服三錢水一盞半生薑五片煎食后服
敗毒㪚治熱眼澁痒昏蒙毎服三錢加薄荷桑白皮煎
(方見大方/科傷寒類)
羊肝圓治肝經有熱目赤睛疼視物昏澁
　　羯羊肝(一具生用/)　　　　黄連(去項别研為末/)
　右先將羊子肝去筋膜於砂盆内擂爛入黄連末杵
　和為丸梧桐子大毎服五十圓不拘時候熱水下
五行湯治眼暴赤時行赤腫作痛
　　黄蘗(用力畧去粗皮取/内皮不以多少)
　右以濕紙褁黄泥包煨候泥乾取出毎用一彈子大
　紗帛包水一盞浸飯上蒸熟乗熟熏洗極效此方有
　金木水火土故以名一圓可用二三次
退赤膏治赤眼
　右用生地黄肥者洗浄研細絹帛包之仰卧以藥搭
　在眼上初似碍而痛少頃清涼　小兒赤眼黄連為
　末水調貼脚心其赤自退
又方治血灌瞳人生障膜
　右用生地黄研細和大黄末成膏以帛鋪二寸揜在
　眼上可再易之
黄連湯治火眼
　　鷹爪黄連(七莖節/去毛)　　　杏仁(七粒尖/去皮)北棗(七枚/大者)
　右用新瓦盆存貯入水八分以紙覆蓋慢火熬存二
　三分放在地上去火毒候冷存在湯瓶上蒸温不要
　熱病者仰卧令人滴藥汁在眼尖角近鼻者候口中
　有苦味即是藥透如未知苦則一靣滴數次即安其
　效如神
蔓荆散又名小洗肝散治赤腫澁痛多淚
　　𤓰根　　　蔓荆子　　荆芥　　　梔子
　　甘草
　右剉散毎服三錢水一盞煎先熏後服食后用之
㸃眼方治眼目赤腫翳障羞明
　　鵬砂(三錢/)　腦子(一錢/)　通明朴硝(五錢/)
　右為末入乳鉢研再用細絹羅過毎用一小錢光弦
　者㸃津液沾藥末入目中閉霎時令藥自方開眼淚
　出效
神針散治仝前
　　木賊(五錢去黒/不用陳者)　　　　香附子(去毛/)細辛(洗浄/日乾)
　　菊花(去梗蒂/)羌活(各五錢/)
　右為末毎服二錢用好茶少許同㸃食后服
又方治眼有血紅或有紅線及生糞此是熱眼服前經
效㪚
又方治眼開不得羞明怕日此是風熱牽閉所致芎芷
香砂散加前胡連根葱白三莖煎服若臟腑閉加大黄
小兒翳障及瘡疹不得開加生桑白皮七寸同煎根新
能瀉肺膜不生翳便退(方見大方/科傷寒類)
石决明散治眼生外障不問男女小兒皆治先服經效
散不退却進此藥
　　石决明(一兩/火煆)蒺蔾(炒去刺/浄二兩)荆芥穗(二兩/)薄荷葉(一/兩)
　　人參(蜜炙/五錢)
　右各於地上出火毒研末毎服二錢沙糖冷水調食
　后服
食治方治眼赤腫及治毎睡起時赤須臾又白名血熱
非肝病也
　右以生地黄自然汁以粳米半斤三次浸三次曝乾
　用磁瓶煎湯一升令沸下地黄及米煮成薄粥半飽
　飢飲一兩盞即睡三次立效
貼藥治眼痛十分甚者
　右以生薑自然汁調飛過白礬貼眼胞上痛即止
又方治風熱上衝弩肉攀睛
　右用青萍少許研爛入片腦子少許貼眼上䪺效
　　　風證
消風散治昏澁風痒加荆芥煎湯服(方見風利/熱詮類)
撥雲散治肝受風毒眼目昏䑃漸生翳膜
　　蟬退(去足/)　木賊(去節童便/浸一宿)　　　　白蒺蔾(炒/搗)
　　(去刺/)　　　羌活(各三兩/)甘菊(去兩/四)　荆芥穗
　　甘草(各二兩/)
　右為末毎服二錢食后茶清調下
白蒺藜散治腎經風毒攻眼昏淚澁痒
　　白蒺蔾(炒刺/去)防風　　　甘草(各一兩/)甘菊(去葉/一兩)
　　(半/)　　　　生直殭蠶(炒去絲/觜一兩)　　　天南星(兩/半)
　　(用黒豆二合青鹽半/兩水煑透焙去鹽豆)
　右為末毎服二錢沸湯少鹽㸃服
蟬花無比散治風眼氣眼昏淚痒翳膜或頭風牽引眼
小胞爛並治之
　　石决明(用東流水入鹽煑/一伏時細研如粉)當歸　　　防風
　　羌活(各一/兩半)　菊花(洗晒/)　甘草(炙各/一兩)　荆芥
　　細辛　　　蛇皮(皂角水洗新/瓦焙各半兩)　　　茯苓(二兩/)
　　蒺蔾(炒去刺/四兩)芍藥　　　蒼术(童尿浸二宿去/皮切碎各一兩)
　右為末毎服二錢米泔或茶清食后調下
荆芥散治風熱攻眼赤腫
　　荆芥穗　　梔子仁　　牛蒡子　　蔓荆子
　　甘菊花　　細辛　　　甘草(炙/)　　防風
　　白蒺藜　　𤣥參　　　川芎　　　大黄
　　黄芩　　　木賊(去節童/尿浸晒)草决明(各半/兩)蒼术(米泔/浸一)
　　(宿焙一兩/)
　右為末毎服二錢紫蘇或蜜湯調食后臨卧服
祛風散治風毒攻眼昏淚颼癢
　　蒼术(日換童便浸/二宿剉晒)　　　防風(二兩/)　白蒺藜(炒/搗)
　　(去刺二兩/)　荆芥穗(一兩/半)甘草(鹽水炙/七錢半)
　右為末毎服二錢入鹽少許沸湯㸃服或用消風㪚
　夾和尤佳(方見風科/熱證類)
龍膽湯治爛胘風赤浮翳努肉攀睛澁痒眵淚
　　防風(去蘆/)　龍膽草(各五/錢)銅青(三錢/)　五倍子(二/錢)
　　淡竹葉(一粒/去根)
　右為末毎服半錢熱湯一合泡停泠澄清洗㨗效
取蟲方治爛眩風此眼有蟲絲其絲色赤而長滋生不已
　　覆盆子葉(不以多用/)
　右洗浄研自然汁以皂紗帛蒙在眼上以筆蘸藥汁
　於二下眼眶當有細蟲出於紗上或研細著藥於紗
　上便蒙亦可此方治眼暗不見及冷淚浸滛不止乃
　青盲者其法搗取自然汁澄隂乾入飲男子乳化開
　㸃入目中即仰卧更入少許腦子尤好三四日間視
　物如年少
㨗效方治爛眩風眼痒痛淚漬兩瞼皆成瘡百藥不效
用此㸃之須臾淚下從瘡中流出其間有小蟲立愈
　　黄連　　　淡竹葉(各一/兩)相樹皮(半濕用/)
　右剉散以二升水煎至五合稍冷用滴目内兩􁐭及
　洗爛處日三四次
洗方治爛眩風赤眼
　　五倍子(搥碎去/蛀末)　　　　蔓荆子(揀浄/)
　右用水煎澄清温熱洗或用桑枝灰淋水洗亦效
又方青礬火煅研出火毒毎用半匕熱湯一盞泡洗爛
眩筋及拳毛倒睫效
又方治眼痒多因布巾拭破了眼眩致成爛眩風不得
乾
　　白礬(一兩煅過/)　　　　銅青(三兩/)
　右同研細和勻如色白再加銅青毎用半錢熱湯一
　合泡汀清以手蘸開眼如法洗必澁不可拭乾但閉
　目坐待澁止自然眼開如藥冷將紙蓋盞面于湯瓶
　上坐温又洗一日洗四五次即效
　　　氣訂
木香流氣飲治因怒氣或食熱物或飲酒而致目赤眼
胞紫内生赤脉加大黄煎服復加川芎治氣眼浮軟上
壅
分心氣飲治同上挾熱者服之特效(方並見大方/科)
石膏羌活散治久患雙目不覩光明逺年近日内外氣
障瞳人昏暗拳毛倒睫一切眼疾
　　羌活(治内熱/頭風)蜜䝉花(治羞明/見日)　　　　木賊(退翳/障)
　　川白芷(清/頭)　北細辛(去葉/除風)蘿蔔菜子(起倒睫/)
　　麻子(起拳毛/)川芎(治頭風/)黄芩(洗心/退熱)　石膏(清頭/目墜)
　　(痰/)　　　　藁本(治頭風/頭疼)甘草(解諸藥毒/各等分)
　右為末毎服二錢食后臨卧蜜水一盞調下或茶清
　或淘米苐二遍泔水調日進三服至十日漸明二十
　日大效
　　　翳障
神醫散治目内翳障兼治瘡疹后餘毒不散目生翳膜
　　真蛤粉(細研一兩/)　　　榖精草(一兩為末/)
　右和勻毎服二錢用生猪肝一片三手指大批開摻
　藥在上捲定再用麻子一札濃米泔一椀煑肝熟為
　度取出稍冷食后臨卧細嚼却用元煑肝米泔送下
　忌一切炙煿毒物
名方治目赤后暴生翳
　右以鵝不食草塞鼻中立瘥
觀音夣授方治内障及因病赤眼食减物而得者
　　夜明沙(洗浄/)當歸(去尾/)　蟬退(去足/)　木賊(去節/浄各)
　　(三兩/)
　右為末用白羯羊肝四兩湯煑爛搗如泥入藥末丸
　如梧桐子大食后温熱水下五十丸百日眼如故矣
羊肝丸治翳障青盲服之眼可復明(方見前/)
眼藥方治外障眼(亦名/一方)
　右以猪膽一枚用銀石器煎成膏入氷片腦子少許
　㸃入眼中微覺翳輕又用猪膽白蘝皮隂乾合作小
　鳳頭釵大小止用一頭燒作灰待泠㸃翳數日后翳
　退
葛仙翁方治内障有效
　　生熟地黄　　　　　　川椒(去目及閉口/者微微炒)
　右等分為末煉蜜圓梧子大空心鹽湯米飲下五十
　圓
又方治瘡疹入眼及昏暗翳尤妙
　右用兎子糞焙為末毎服用好茶清調下即安須待
　疹瘡安后服此
重明散治風熱内外障氣眼疾
　　川獨活(去蘆/)川羌活(去蘆/)川芎　　　射干
　　仙靈脾　　防風(去蘆/)　甘草　　　片泉石
　　蒼术(各五錢/)草决明　　丹參　　　白术
　　石决明
　右剉散毎服三錢水一盞半煎温服食后臨卧日三
　服
小五退散治内障眼
　　蟬退　　　蛇蛻　　　蚕紙　　　烏雞卵殻
　　男子髪
　右火燒存性研為末毎用一錢和羊肝湯喫不以時
　常服
熟地黄圓治内障眼
　　熟地黄　　麥門冬　　車前子
　右等分旋焙旋研煉蜜圓用酒送下二三十圓屢效
退翳圓治眼目昏翳
　　蟬退(洗晒/)　蒼术(童子尿浸/二宿焙)　　　　熟地黄
　　川芎　　　白蒺藜(炒杵去刺/各一兩)　　　茺蔚子
　　羌活　　　木賊(去節童尿浸/一宿焙乾)　　　甘菊
　　荆芥　　　石决明(煅存/半生)杏仁(去皮/尖)　兎絲子(研/酒)
　　(浸焙/)　　　蛇皮(酒浸洗/)防風(各五錢/)
　右為末煉蜜圓如彈子大毎一圓食后細嚼薄茶下
黄連膏治逺年近日翳膜遮障攀睛瘀肉連眶赤爛視
物昏暗不覩光明隱澁多淚迎風難開治之神效
　　盧甘石(不以多少揀粉紅海花色者為妙用/鍋子盛火煅七次入黄連淬七次用)
　　黄連(不以多少搥碎水浸一宿去滓將粉紅盧甘/石淬足七次了同黄連水細研飛過候澄在)
　　(下去上靣水曝乾再用乳/浸極細羅過方可用三錢)　　　　　桑柴(燒存/性研)
　　(細末/二錢)　　　龍膽草(不以多少洗浄日乾不/見火細研為末一錢)
　　好黄丹(不以多少/水飛浄)
　右件同白蜜四兩一處入在一紫黒磁器内文武火
　慢熬以竹箆子攪如漆色不粘手為度切勿犯生水
　仍不用鉄器熬藥藥成依舊以磁器盛頓毎服用如
　皂角子大新冷水半盞化開洗三日不用毎日洗數
　次無妨藥盞須用紙蓋不可犯灰塵截赤目極有功
　效
神仙照水膏治障翳
　　黄蠟　　　黄丹(水飛兩/各一)蛇蛻(一分/獨燒)　水銀(一錢/)
　　初生烏雞殻
　右以栁木槌研細滴蠟為餅臨卧用之候天明將水
　照眼藥投水中其氣上逹自能退翳
聖水丹神驗㸃翳
　　朱砂(半錢/)　海螵蛸(一錢/)
　右入乳鉢内同研細水飛過澄取又用少許黄蠟溶
　旋入藥待要用時就火旋圓如蘿蔔子大臨卧用一
　圓㸃入眼角緊合眼睡著次日用温湯洗下未全退
　者更用一服極妙
　　　通治
㸃眼膏子治眼目諸疾
　右用羊膽一枚入蜜一錢在内線扎定甘鍋内蒲入
　水煮熟冷水内浸取出候乾傾入瓦罐内竹筯㸃眼
　四角效
洗方湯泡散治肝虛風熱攻眼赤腫羞明漸生翳障
　　當歸尾　　赤芍藥　　黄連(去鬚/)　杏仁(各五/錢)
　　銅青(二錢/)　薄荷葉(三錢/)防風(五錢/)
　右剉散毎用二錢極沸湯泡乗熱先熏后洗冷則再
　煖每日兩三次又方沸湯白鹽入少許閉目沃洗鹽
　亦散血
水淋法治眼睛腫脹突出新汲水沃眼中數換水睛目
入仍以麥門冬桑白皮山梔仁煎湯通口服之
明目膏治逺年日近不覩光明内外障眼攀睛瘀肉眩
眶赤爛隱澁難開怕日羞明多眵有淚視物茫茫時見
黒花或瞼生風粟或翳膜侵睛時發痒痛並皆治之此
藥神妙兼治口瘡塗之立愈
　　白沙蜜(一斤/)黄丹(四兩/)　􁴖砂　　　乳香
　　青鹽　　　輕粉　　　鵬砂　　　腦子(各二/錢並)
　　(别研/)　　　麝香(半錢/别研)　金星石　　銀星石
　　井泉石　　雲母石(各一/兩)黄連(去須/)　烏賊魚骨
　　(各半/兩)
　右件藥於浄室中不得令雞犬婦人見用銀石器慢
　火先炒黄丹令紫色次下蜜候熬得沫㪚其色皆紫
　次入臘月雪水三升再熬二十餘沸將餘藥研成末
　一處同熬用筯滴於指甲上成珠不散為度以厚紙
　三張鋪在筲箕上傾在紙上濾過再用瓶子盛放在
　新水内浸三晝夜去火毒其水日一易之看病眼輕
　重臨晚用筯蘸藥㸃大􁐭頭以眼澁為度若治内障
　用麫水和成條揑作圈子臨卧置眼上傾藥在内如
　此用之一月見效
治赤眼後生翳膜方
　右以蘭香子浄洗曬乾毎用一粒以筯㸃大􁐭頭閉
　目即覺藥在目内團圓旋轉藥力過即不轉須臾自
　隨眵淚出若翳膜在上如魚眼然再易一粒以退病
　為度
洗眼方
　　韶粉　　　防風　　　馬牙硝　　餅子銅青
　右為末毎用一字温湯調不拘時洗立效
小决明散治斑瘡入眼
　　草决明　　青箱子　　乾葛　　　槐花
　　敗荷葉(水上者/一皮)
　右為末食後米泔水調下二錢如四五十日病只此
　藥若半年日久則眼老睛懸宜合后藥
　　香白芷　　香門子　　連翹　　　甘草
　　蟬退
　右剉散毎服二錢水一盞煎去滓調前藥服仍忌熱
　味
浮萍散治斑瘡入眼大人小兒皆可用之
　　浮萍(隂乾/為末)
　右毎服二錢以生羊子肝半箇入盞内以杖子刺碎
　投水半合絞取肝汁調下食后不甚者一服差已傷
　目者十服見效
黄連膏治眼瘀肉攀睛風痒淚落不止
　　朴硝(一升以水半盞/淘去土隂乾用)　　白丁香(半升以水半盞/淘去土攪細用)
　　黄連(二兩/為末)
　右取水入硝香釡内熬至七分淘出令經宿水靣浮
　牙者取出控乾以紙作袋盛風中懸至風化將黄連
　末熬清汁曬乾稍用猪膽羊膽和加蜜㸃之尤效
滌昏膏治風眼疼痛不可忍者洗之妙
　　好崖蜜(半斤/)黄連(五錢/)　没藥(二錢/半)　黄丹(四錢/炒紫)
　　(色/)
　右以蜜同熬黒煎黄連成稠汁入二味藥内煎熬稠
　更入没藥末同熬數沸濾去滓洗仍用后通天散搐
　鼻
通天散治偏正頭疼一切壅滯明目
　　赤芍藥　　川芎　　　黄連　　　黄芩
　　𤣥胡索　　草烏頭　　當歸　　　乳香(别研/各等)
　　(分/)
　右為末毎服少許紙撚子蘸藥搐鼻神效
飛絲入眼腫痛方
　右用清菜汁㸃如神　刮指甲上細屑筯頭㸃津液
　㸃爪屑入眼甲其絲自聚㧞去　又方飛絲害左目
　以石菖蒲搗破塞右鼻中右目即塞左鼻中百發百
　中
運墨法治飛絲入眼令人睛脹突出痛不可忍
　新筆兩三管濡好墨更換頻運眼上飛絲纒筆而出
　即安
灸法目中痛不能視上星穴主之其穴在直鼻上入髪
　際一寸䧟中是灸七壯仍先灸譩譆穴其穴在肩膊
　内亷第六椎兩傍三寸其穴抱肘取之灸二七壯次
　灸風池其穴在顳顬髪際䧟中與中府正相當即是
　側相去各二寸
　青盲無所見逺視昏>昏>目中滛膚白膜覆瞳子巨窌
　主之穴在鼻孔下俠水溝傍
　眼暗灸大椎下數節第十當脊中安灸二佰壯惟多
　愈佳至驗
　風翳患右目灸右手中指本節頭骨上五壯炷如小
　麥大左手亦如之
　目卒生翳灸大指節横紋三壯在左灸右在右灸左
　良
針法目不明淚出目眩瞢瞳子痒逺視昏>昏>昏夜無見
　目瞤動與項口叅相喎僻口不能言刺承泣穴在動
　十七分直瞳子
　　　拾遺十六方
闗明圓治年深日近翳障昏蒙寂無所見一切目疾
　　熟地黄(兩半/酒洗)兎絲子(酒洗/)車前子　　麥門冬(去/心)
　　蕤仁(去皮/)　决明子　　地膚子　　茺蔚子
　　枸把子　　黄芩　　　五味子　　防風(去蘆/)
　　澤㵼　　　細辛(去葉火/不見)杏仁(炒皮尖/去)北亭藶(炒/)
　　青箱子(各一/兩)桂皮(半兩/)　羊肝(須用白羊者只用/肝薄切瓦上焙乾)
　　(研作末或只以肝煮搗藥為/圓庻可久留少則以蜜湊之)
　右為末圓如梧桐子大毎服三十圓熱水下日三服
　仍戒忌生姜糟酒炙􁶘等熱物
當歸圓治頭疼腦虛眼目昏矇
　　生犀　　　人參　　　白术　　　當歸
　　芍藥　　　木香　　　茯苓　　　丁香
　　牛膝(酒炒/)　蓯蓉　　　天麻(各半/兩)　腦麝(少許/)
　右為末好酒三升生羊膽一枚熬成膏圓如梧桐子
　大毎服三十圓麝香酒下
明眼地黄圓治肝腎虛熱風毒黑花眵淚補肝益腎大
見效
　　石斛(去苗/)　防風(去蘆兩/各二)枳殻(去穰兩/炒二)生乾地黄
　　(酒洗/焙)　　　熟乾地黄(洗焙斤/各半)　　　川牛膝(去/蘆)
　　(酒浸一/兩半)　　杏仁(去皮尖炒/另研一兩)
　右為末煉蜜圓梧桐子大毎服三十圓食前温酒或
　米飲鹽湯亦可忌一切動風毒等物
菊花散治目赤腫麻因傷寒后服熱藥并毒食腫痛如
桃子大不得開者
　　黄芩　　　大黄　　　菊花　　　甘草
　　防風(各一/兩)　土當歸(半兩/)
　右剉散十歲已下毎服二錢水一盞煎空心服
貼藥治小兒赤熱腫目
　　川大黄　　白礬　　　朴硝
　右為末冷水調作掩子貼目上
搐鼻藥治風熱腫赤難開
　　雄黄(水透/過)　辰砂(各二/錢)　細辛(半兩/)　腦麝(少許/)
　右為末口含水以少許搐鼻中
决明圓治諸般眼患因熱病後毒氣攻目生翳膜遮障
服此漸漸消退免使針刀
　　青箱子(炒/)　防風　　　枳殻(各一/兩)　茺蔚子
　　細辛(各半/兩)　枸把子　　澤㵼　　　生乾地黄
　　石决明(燒各/半兩)土當歸(酒浸/二兩)宣連(半兩/去湏)　車前子(炒/)
　　麥門冬(去心兩/各二)
　右為末煉蜜圓如梧桐子大毎服三十圓食后麥門
　冬煎湯送下
洗藥治目生翳膜内外障
　　海螵蛸　　生龍膽草(少許/)
　右為末極細用熱湯侵起以銅筯㸃五七次
㸃藥暑月行路眼昏澁者
　　生龍膽草汁(一合/)　　　黄連(三寸/切爛)
　右用生絹挒出汁㸃入目中
蜜蒙花㪚治十六般内障多年昏暗或近日不明淚出
胘爛一切目疾並皆治之
　　羚羊角(一兩水煮/剉炒乾)　　　人參(一兩/)　蜜䝉花(二/兩)
　　覆盆子　　蠐螬(醋浸兩/各一)茺蔚子　　析明子(各/半)
　　(兩/)　　　　北膚子　　　甘草　　枸把子(各/一)
　　(兩/)　　　　菊花　　　　槐花(各半/兩)
　右為末食后用飯飲調下二錢
㸃眼藥
　右用大田螺一箇浄養去泥然後入瓦合中以腦麝
　少許入田螺内揜中封起候三日餘開即便成水㸃
　之
洗眼碧霞散
　　銅青(三錢/)　滑石(一錢/)　石膏(半兩/)　輕粉
　　麝香(各少/許)
　右為末每用少許湯泡洗
敷藥瞿麥散
　右以瞿麥炒令黄色為末用鵝涎調逐時塗􁐭頭即
　開
墜翳圓
　　青羊膽　　青魚膽　　鯉魚膽(各七/枚)熊膽(一分/)
　　牛膽(半兩/)　麝香(少許/)　石决明(一兩/)
　右為末麫糊圓梧桐子大空心茶下十圓
消翳散
　　龍腦　　　曽青　　　水晶(各半/兩)　真珠末
　　琥珀(各一/分)
　右為末夜后以少許㸃立效
空青圓治微翳細看方見其病最深
　　空青(二錢/)　五味子　　車前子　　細辛(各一/兩)
　　防風　　　生乾地黄　知母(各二/兩)　石决明(一/兩)
　　(别研/)
　右為末煉蜜圓如梧桐子大毎服十圓空心茶送下
　世醫得效方卷十六
欽定四庫全書
　世醫得效方卷十七
　　　　　　　　　　　　元　危亦林　撰
　　口齒兼咽喉科
　　　總説
口為身之門舌為心之官主嘗五味以布五臟焉心之
别脈係於舌根脾之絡脈係於舌傍肝脈絡於舌本三
經為四氣所中則舌卷不能言七情所鬱則舌腫不能
語至如心熱則舌破生瘡肝壅則出血如湧脾閉則白
胎如雪此舌之為病也口則又稍不然盖熱則口苦寒
則口鹹虛則口淡脾冷則口甜宿食則酸煩燥則澁乃
口之津液通乎五臟臟氣偏勝則味應乎口或勞鬱則
口臭凝滯則生瘡生瘡者夜不可失睡晝不可就寢違
此必甚唇乃全屬於脾唇有病則多宜隨證以治脾也
齒乃骨之餘腎主營養呼吸之門戸也故腎衰則齒豁
精盛則齒堅又手陽明大腸脈入於牙齒灌於大腸壅
則齒亦浮腫虛則宣露挾風則上攻面目疳䘌則齲(直/禹)
(切牙蛀/虫也)為脱為痔皆當隨證治之喉者候也咽者嚥也
咽接三筦以通胃故以之咽物候通五臟以系肺故以
之候氣氣喉糓喉皎然明白人諸臟熱則腫寒則縮皆
使喉閉風燥亦然五臟久咳則聲嘶聲嘶者喉破也非
咽門病若咽腫則不能吞乾則不能嚥多因飲啖辛熱
或復嘔吐咯傷咽系乾枯之所致也自與喉病不同又
有懸癰暴腫閉塞喉嚨亦如喉閉狀但懸癰在上㬽及
關下俗謂之鸎翁又謂之蛾聚俗語聲訛須以後一十
八種證辨之
　　　口病
洗心散合四順清凉飲治心脾有熱口瘡
甘露飲治血熱口瘡(已上方並見大/方科積熱類)
雞蘇圓治胸中鬱熱口臭煩渴(方見大方/科失血類)
黄連阿膠圓治口破生瘡米飲下(方見大方/科咳嗽類)
秘𫝊降氣湯治虛熱上壅口瘡生薑蘇葉煎食前吞黒
錫丹每服二十粒(方見大方科諸/氣及痼冷類)
龍石散治上膈壅毒口舌生瘡咽嗌腫痛少許摻患處
嚥津
　　寒水石(煅三/兩)辰砂(二錢半/别研)生腦子(半/字)
　右為末日夜數次用小兒瘡疹攻口先以五福化毒
　丹掃却用此摻立效(方見小方/科疹瘡類)
緑雲膏治口瘡臭氣瘀爛久而不差
　　黄蘗(半/兩)螺青(二/分)
　右為末臨卧置一字在舌下不妨嚥津遲明差一法
　以銅緑易螺青
升麻散治上膈壅毒口舌生瘡咽喉腫痛
　　升麻　赤芍藥　人參(洗/)桔梗(去/蘆)
　　乾葛(各一/兩)甘草(生用/半兩)
　右剉散每服四錢水一盞半生薑五片煎温服不拘
　時候一方加薄荷黄芩
碧雪治一切壅熱咽喉閉腫不能嚥物口舌生瘡舌根
强言語不正腮項腫痛
　　蒲黄　青黛　鵬沙　熖硝　甘草(各等/分)
　右為末每用手指捻摻於喉中津嚥或呷少冷水送
　下頻頻用之
換金散治毒熱口瘡或下虛邪熱
　右用乾薑黄連為末摻瘡上初若不堪應手而愈
赴筵散治口瘡
　　黄蘗(蜜塗炙/紫色)滑石(研各/半兩)五倍子(小嫩者/一兩)
　右為末和勻每服半錢許乾摻瘡上良久可飯食竒
　效
傅方治滿口瘡爛(方見小方/科口瘡類)
杏粉膏治口瘡以凉藥傅之不愈者
　　杏仁(十粒去/皮尖)輕粉(一/字)
　右研杏仁調勻臨卧傅瘡上少頃吐之勿嚥
青黛散治口瘡臭氣瘀爛久不差者
　右用黄柏半兩青黛一錢為末臨卧安舌下
芎芷膏治口氣熱臭
　　香白芷　川芎(各等/分)
　右為末煉蜜圓如鷄頭大食後臨卧噙化一圓
益智散治心氣不足口臭
　右用益智去殻加甘草為末時復乾嚥下或沸湯㸃立效
鵬砂圓治口臭口乾口舌瘡
　　寒水石(燒紅/十兩)鵬砂(二/兩)腦子　麝香(各二/錢)
　　馬牙硝(四分/)甘草(浸汁熬/膏二兩)
　右為末甘草膏捜為圓麻子大用噙嚥
又方香附子炒去毛為末早晚以少許揩牙上
逺智散治口瘡立效
　　五倍子　逺志(去心各/半兩)
　右為末摻少許於舌上吐出而瘡已效
又方朴硝寒水石各一錢為末朱砂少許和勻傅瘡上
又方生薑自然汁漱口數次涎出而效
獨勝散治口瘡
　縮砂殻火煆存性為末摻口内瘡上即安
立效散治口吻邊生瘡浸淫不愈
　㯽榔火煆為末入輕粉用飯甑上滴淚調傅瘡上立
　效
茱萸散治口瘡及咽痛
　　地龍(去土/炙)吴茱茰(去浮者/各等分)
　右為末米醋入生麯調塗足心神效
貼足方右以茱萸為末水調傅足心效最宜治小兒口
　瘡不肯服藥者一貼而愈
濯足法治下虛上壅口舌生瘡
　右以白礬為末用湯化以濯足
　　　唇病
菊花丸治脾肺氣虛憂思過度榮衛不和唇裂瀋𦂳或
口吻生瘡容色枯顇男子失精女子血衰悉宜服之
　　甘菊花　肉蓯蓉(酒浸/洗切)枸把子　巴㦸(去心各/等分)
　右為末煉蜜圓梧桐子大每服三五十圓菜湯下
㵼黄飲子治風熱藴於脾經唇燥瀋裂無色
　　白芷　升麻　枳殻　　黄芩　防風(去/蘆)
　　半夏(湯泡/七次)　石斛(去根各/半兩)甘草(二分/半)
　右剉散每服四錢水一盞半生薑五片煎不以時服
薏苡仁湯治風腫在脾唇口瞤動或生結核或為浮腫
　　薏苡仁　防己　赤小豆(炒/)甘草(炙各/三分)
　右剉散煎同上
橄欖散治唇𦂳燥裂生瘡
　右以橄欖不拘多少燒灰為末以猪脂和塗患處
白灰散治口𦂳唇小不能開合飲食不得不急治則死
此亦竒病以此方治之得效名曰𦂳唇又名瀋唇
　用白布作燈炷如指大安斧刃上燃炷令斧上汗出
　拭取傅唇上日二三度故青布亦佳或青布灰以酒
　服亦可和猪脂塗傅　又以蛇皮揩拭為灰傅之
　又以蠐螬燒灰末猪脂調傅　又燒亂髪蜂房六畜
　毛燒灰用脂調傅　莧實條亦名馬齒莧煮汁洗𦂳
　唇
灸法治𦂳唇不能開合灸虎口男左女右又灸承漿三
　壯穴在頥前唇下足陽明之㑹
　　　舌病
升麻柴胡湯治心脾虛熱上攻舌生瘡舌本强頰兩邊
腫痛
　　柴胡　升麻　芍藥　梔子仁　木通(各一/兩)
　　黄芩　大青　杏仁(去皮尖/各二分)　石膏
　右剉散每服四錢薑五片煎食後服(寒重者八正散/方見大方科中)
　(寒/類)
金沸草散治風寒傷於心脾令人增寒發熱齒浮舌腫
(方見大方科/傷寒陽正類)
正舌散治中風舌本强難轉語音不正神效
　　蝎梢(去毒/一分)茯神木(剉殼炒/一兩)龍腦薄荷(焙乾/二兩)
　右為末每服一二錢温酒調食後服
五福化毒丹治唇舌腫破生瘡煩渴(方見小方/科疹瘡類)
礬石散治風濕寒舌强不能語
　　枯礬　桂心(各二/分)
　右為末每用一錢安舌下或用正舌散治之
治木舌腫滿口中氣不得吐
　右用臘茶陳白梅巴豆七粒去殻同搗如膏薄荷水
　調稀羽刷口中得下咽片時即㵼一二行以粥補之
　舌已平矣又方以薄荷水洗之
又方
　右以釡底黒煤研勻内外塗舌良久平　又方真蒲
　黄海螵蛸為末内外皆塗之
又方治大人小兒重舌腫起舌下
　右用朴消研水敷咽喉外其内用成塊者含涎出乃
　平　一方地蜱䖝和薄荷研汁帛包蘸舌下腫䖏
　重舌極證用指去𤓰先於舌下筋上擦至根漸深深
　擦入如此三次又用指蘸水取項後燕窠小坑中筋
　自上赶下至小窟深深捺入亦三次小兒若飲乳勝
　前則病去矣
黑散子治血熱舌忽然腫破
　右以釡底煤醋調傅舌上下脱去更傅能先决出血
　竟傅之尤佳一法用鹽等分調
薄荷蜜治舌上生白胎乾澁語話不真
　　白蜜　薄荷自然汁(各等/分)
　右以生薑片先蘸水揩洗竟用朱砂雄黄鵬砂腦麝
　為末傅之良未效更加𤣥明粉
文蛤散治熱壅舌上出血如泉
　　五倍子(洗/)白膠香　牡礪粉(各等/分)
　右為末毎以少許摻患處或燒鉄令熟烙孔上
必勝散治舌衂
　　真蒲黄(略/炒)螺兒青(各等/分)
　右為末毎用少許擦患處少待濕鹽水漱之
醋飲喉舌生瘡方治連月飲酒咽喉爛舌生瘡
　右以水中螺蚛肉用葱豉薑椒煮汁飲三盞差
治重舌新蒲黄為細末數傅之吐去又傅凡五七次愈
　亦治舌腫滿口不能聲傅之立安
又方五靈脂米醋一椀同煎逐旋潄口立安
舌無故出血名舌衂炒槐花為末摻之而愈
治舌腫脹好鵬砂為末用薄批生薑蘸藥揩腫處漸退
治舌强腫起如猪胞以針刺舌下兩邊大脈血出即消
　切勿刺著中央脈令人血不止則以火燒銅筯烙之
　不止則殺人或以釡下墨醋調傅舌上下脱去再傅
　須臾而消此患人多不識失治則死
烙腫法凡舌腫舌下必有噤䖝狀如螻蛄卧蚕有頭有
　尾頭小白可燒鉄烙烙頭上即消
治失音槐花新瓦上炒香熟三更後床上仰卧隨意而
　食亦治咯血
　　　齒病
安腎圓八味圓治虛壅牙齒疼痛浮腫(方並見大方/科虛損類)
嘉禾散治齒疼壊齒者疣去而齒之左右上下非痛非
腫不能嚼食食後生薑煎一服次以地骨皮煎湯潄之
空心以羊腰一對切片不令斷以葱縧椒子青鹽蒺䔧
末固之再用嘉禾散二錢和勻擦腰子内荷葉包煨熟
食之而愈(方見大方/科脾胃類)
玉池散治風蚛牙疼腫癢動摇牙齦潰爛渲露出血口
氣等疾悉能治之
　　地骨皮　香白芷　川升麻　防風　細辛
　　川芎　槐花　當歸　藁本　甘草(各等/分)
　右末每用一字許揩牙或痛甚即取二錢用水一盞
　半黒豆半合薑三片煎温漱候冷吐之數服亦無妨
　或用金沸草煎湯潄亦佳
蟾酥圓治牙疼不可忍者
　　蟾酥(一/字)生附子角(如豆大/為末)巴豆(一粒去/殼去沾)麝香(少/許)
　右為末研勻蒸餅為圓如黍豆大以新綿裹一圓噙
　之有涎即吐去
蝎附散治同上
　　蝎梢　　　附子臍　蜈蚣頭(去/毒)
　　川烏頭尖(各二/錢)
　右為末先用竹杖刺痛牙齦次以紙撚上藥一粟米
　許在痛處甚者不過兩三次效
細辛散治風蚛牙疼牙齦宣爛牙齒動摇腮頰腫痛
　　草烏　白芷(各二/兩)細辛　荆芥(各一/兩)紅椒
　　牙皂　鶴虱　蓽撥　縮砂仁(各半/兩)
　右為末每用少許擦痛處有涎吐出不得嚥少時以
　溫水漱口頻頻擦用立效
二陳湯加細辛枳殻用生薑棗子烏梅煎治毒痰齒痛
仍以片子薑黄蓽撥等分井水煎候温以舌浸其中涎
自流出(方見大方/科痰症類)
煎脂醋治惡血齒痛
　右用川五靈脂米醋煎汁含嚥
甘露飲治毒血齒痛加入升麻煎(方見大方/科頭熱類)
荆槐散治牙宣出血或痛
　右用槐花荆芥穗等分為末擦牙仍前㸃服
鬱金散治齒出血
　　鬱金　白芷　細辛(各等/分)
　右為末擦牙仍以竹葉竹皮濃煎入塩少許含嚥或
　炒鹽傅
治牙宣鮮紅者甘露飲瘀紅者雙和湯仍以鹽泥炒為
末揩牙上(方見大方/科虛損類)
搐鼻方治牙疼
　　雄黄　沒藥(各一/錢)乳香(半/錢)
　右為末若左邊疼用少藥搐入左鼻又吹入左耳如
　右疼搐右鼻吹入右耳
塞耳方
　　蒲黄末　乳香末　白芷末(各半/錢)雄黄末(一/錢)
　右和勻以帋醮藥一字𦂳塞耳内隨左右仍用荆芥
　咬在痛牙上
揩牙方
　　鶴虱　細辛　白芷　甘松(各等/分)
　右為末每用少許揩痛牙上如有蛀孔用藥㸃入孔
　中效
治牙齒痛
　右以蕪荑仁安蛀齒上有縫就窒之立效
治風蚛牙疼
　馬夜眼上以刀兒薄起一片子扱在所患牙縫中或
　咬在痛處瀝出風涎即止不可嚥
乳香膏治蚛牙痛
　　光明白礬(枯過/)滴乳香(各等/分)
　右為末溶蠟量多少和成膏旋圓看蚛牙孔子大小填
　之其痛立止神效又方入胭脂少許和令深桃紅色
　只作散遇牙疼痛用一字以揩擦良久温鹽湯漱口
治牙痛
　白僵蚕直者不以多少用生薑片切同炒候赤黄色
　為度去薑不用為末每用取不蚛皂角剝去黒皮以
　手指蘸湯於皂角黄上擦取汁調僵蚕末揩痛處即
　止
逡巡散治風牙疼腫不拘新久一服立效
　　高良薑(一塊約/二寸)全蝎(一枚瓦/上焙乾)
　右為末以手指㸃藥搽齒上仍須擦令熱徹須臾吐
　出少涎以鹽湯潄口大妙亦治腮頰腫痛
牢牙散治一切齒痛不問久新風疼痛立效
　　全蝎(七枚/去毒)細辛(洗浄/三錢)草烏(二箇/去皮)乳香(二錢/别研)
　右為末每用少許擦患處須臾以溫鹽水灌漱
莽草散治風壅熱氣上攻齒齦浮腫或連頰車疼痛或
宣露血出
　　莽草　川升麻　栁枝　槐角子　鶴虱
　　地骨皮　藁本(去蘆/)槐白皮
　右剉散每服一兩水一椀入鹽少許煎熱含冷吐之
防風散治牙疼
　　防風　鶴虱(各等/分)
　右剉散濃煎噙潄立效老鶴虱草研爛塞痛處亦可
消風散治齒熱痛㫁腫有汁先傅以消風散又以朴消
傅其上又法用川升麻煎湯潄嚥解毒(方見風利/熱證類)
香椒散治冷證齒痛
　　香附子　紅川椒　故紙(炒各/二錢)蓽撥(一/錢)
　右為末和炒鹽二錢擦傅
川芎散治面腫牙疼不可忍
　　川芎　白芷　細辛(各等/分)
　右為末擦兩三次鹽湯潄立止
秘方揩牙散治牙疼遇喫冷熱獨甚
　　良薑　細辛　大椒　草烏尖
　右為末以指蘸少許揩牙上噙少時開口流出涎妙
牙痛有四證
　熱者怕冷水用牙硝薑黄雄黄荆芥　冷者怕熱湯
　用乾薑蓽撥細辛　不怕冷熱乃風牙用猪牙皂角
　殭蚕蜂房草烏　有竅者蛀牙用雄黄石灰沙糖用
　藥了並用温水灌潄之為佳
取蟲方治牙有蠱而痛
　韭菜頭連根洗淨爛擂同人家槲枝上泥和勻搽痛
　處腮上用紙貼之一時頃取下細細蟲在泥上可以
　絶根
揩漱方治無故牙動牙宣出血
　香附子去皮毛剉碎用薑汁浸一宿曝乾為末漱口
　揩齒齒堅無動無血矣
已驗方治牙疼
　　露蜂房　𤓰蔞皮
　右等分燒灰去火毒擦牙或以烏桕根韭菜根荆柴
　根葱根四味煎湯温漱
甘松香散治一切牙疼
　　甘松香　莽草　川烏(去皮各/三錢)北細辛(去葉/二分)
　　硫黄(半/錢)香附子(炒去毛/二錢)
　右為末以手指蘸少許揩牙上立效後用鹽湯灌漱
　妙
秘方治經嵗牙疼
　楓香脂為末入些焚香爐内灰再篩過常日洗面時
　用揩牙上永無斯疾更臨睡以温水淨潄為佳
小薊散治牙齒宣露出血
　　百草霜　小薊　香附子(炒去/毛)真蒲黄(各五/錢)
　右為末揩牙齒上立愈
芫花散治牙疼
　陳芫花一握甘草節五錢細剉各煎先用芫花湯噙
　唾去次用甘草水噙少時效
治蛀牙痛莽草為末擦三五次蟲即無
治風蛀牙痛
　霜殺老絲𤓰燒存性為末擦痛處立止
治血風蛀牙
　　雄黄　乳香(各一錢/研如粉)麻黄(半錢/)白芷(一字/)
　右為末研勻痛時先以荆芥穂咬在痛處口凉去之
　次用皮紙撚津濕之㸃藥少許隨痛邊塞耳内
又方露蜂房炒川椒一錢為末每二錢煎入少鹽乗熱
　潄之
又方風蛀痛牙用針刺杏仁清油燈上煙熏乗熱認定
　病牙以杏仁搭之又復熏搭七次絶不痛但其病牙
　逐時落去斷根
治蟲蛀牙痛
　　細川椒(三錢/)明乳香(一錢/)
　右同研細溶蠟圓如麻子大每用一圓塞孔中
敷藥退腫
　　大花粉　白芷　赤小豆　鬱金　　薄荷
　　荆芥(各等分/)
　右件日乾為末蜜水調塗痛處
常用齒藥牢牙去風冷蚛蝺宣露不問老少用之甚效
　　槐枝　栁枝(各長四寸/一握切碎)皂角(不蚛者/七莖)鹽(四兩/)
　　降真香　白膠香(各兩/半)
　右同入甆瓶内黄泥固濟糠火燒一夜候冷取出研
　細用如常法
牙齒日長方
　牙齒逐日長漸漸脹開口難為飲食盖髓液所致只
　服白术愈及煮水灌潄
齒間肉壅方多因食鹹熱物而得
　生地黄汁一椀猪牙皂角數鋌火上灸熱蘸冷汁盡
　為度或為末傅壅内上隨即消縮或朴硝末傅上即
　消
灸法以線量手中指至掌後横紋折為四分去三分將
　一分於横紋后臂中灸三壯隨左右一方以兩手交
　义以中指頭盡處是穴灸七壯永不疼手背上又灸
　眉顒七壯隨左右又法灸耳垂下牙盡骨上三壯未
　效加壯數
又法治口齒蝕生瘡者
　承漿一穴在頤前唇下宛宛中可灸
又方治唇吻强齒齗痛
　尤端一穴在唇上端鍼入二分可灸三壯
導引方治牙齒痛
　東向坐不息四通上下琢齒三十六下
頰車開不可合飲令大醉睡中搐鼻嚏則自正
　又南星末生薑汁調傅帛縛合一宿愈去風也
又法一人以手指牽其頥以漸推之則復入矣推當疾
　出其指恐嚙傷
灸法治失音頰車蹉灸􁐭第五椎一日二七壯又灸足
　内踝上三寸宛宛中或二寸五分名三陰交穴
　　　喉病
　秘𫝊咽喉一科
　　　一十八種喉風證
一單蛾風其形圓如小筯頭大生於咽喉關上或左或
右舌闗下難治
二雙蛾風有兩枚在喉闗兩邊亦圓如小筯頭大闗下
　難治
三蟬舌風自舌下再生重舌者是
四牙耆風牙齦上聚成癤毒者
五木舌風其舌相似煮熟猪舌不能轉動者
六舌黄風自舌上腫痛黄色者是
七咬牙噤口風近牙窮頭作臖口噤不開者
八魚口風如魚吸水者不治
九聚毒塞喉風喉闗聚毒涎唾稠實發寒熱仍分上下
　三十闗破毒下闗難治
十𤣥耆蠱毒風上脽食掩水外溢形如雞卵者
十一搶食風一名飛絲毒口中或作穢惡發泡者
十二獵頰風腮臉結腫者是從牙窮頭碎此毒若成須
　要半月調理
十三纒喉風風自耳邊過順下赤兔者是也亦有寒熱
　如甚者傷人命
十四松子風口内滿喉赤如猪肝逆張吞則闗閉塞飲
　食不能者是用藥後口内散㸃松子様腫則喉闗響
　如雷則不治
十五崩砂甘口風自舌上牙齦上下腮赤口内作臖如
　湯熱牙齦漸爛甚者亦能脫齒
十六連咮風自舌上作毒或初成一箇碎而又作一箇
　以至三五七九箇者是
十七蜂子毒或在腮臉洋爛或在喉關舌下作臖如黄
　荆蜂者是
十八走疰瘰癧風頸項結核五七箇皮膚赤腫作寒熱
　者
　　　針灸法
第一穴風府穴腦後入髪際一寸治咽喉諸證及毒氣
　歸心等項惡證並皆治之無有不效(針入四分穴髙/主暈恐傷人不)
　(可不知須令/人扶䕶乃針)
第二穴少商穴在手大指表近虎口一邊指甲與根齊
　離爪如韭葉許針入二分病甚則入五分咽喉諸證
　皆治
第三穴合谷穴穴法口授治牙闗不開則陽靈穴應針
　各刺一刺出血入二分關竅即開又有一證潮熱者
　有作寒者於合谷穴用針左轉發寒右轉發熱
第四穴是上星穴在頂前入髪際一寸治頰腫及纒喉
　風等證又氣急者實熱針足三里虛熱灸足三里以
　手約膝取中指稍盡處是穴
根脚咽喉常發者耳垂珠下半寸近腮骨灸七壯二七
　尤妙及灸足三里穴在膝下三寸䯒骨外
赤眼挑耳後紅筋針攢竹穴即安穴在兩眉頭䧟中
　　　實熱
　一用敗毒散加黄芩半夏連翹倍用桔梗用生薑薄
　荷煎痰盛者加石膏同煎即效凡服此藥早晨服則
　午時攻作午後則子時攻作天明退用針則無此攻
　作若服此藥后自利即换作虛熱醫后藥不可用服
　敗毒散后失聲即服加減秘𫝊降氣湯(方見大方傷/寒陽證及諸)
　(氣/類)
　二用生料消風散加𤣥參全蝎薄荷白水煎服
　三用前二藥不退用生料洗心散更加一二味去風
　毒藥為妙(方見風科熱證及/大方科積熱類)
　四用前三藥不退用防風通聖散立效(方見風科/熱證類)
　　　虛熱
　一用雙解散乃升麻葛根湯消風散加𤣥參黄芩薄
　荷煎
　二用秘𫝊降氣湯加生薑黄芩(以上方見大方科傷/寒陽證及風科熱證)
　(諸氣/類)
　三如痰盛用桑白皮湯磨沉香吞養正丹仍用枳梗
　半夏湯冷术附湯等藥調理(方見大方科痼冷/及痎瘧中濕類)
　又一證上秘下㵼用秘𫝊降氣湯吞碧雪衣附子理
　中圓如無用桑白皮湯亦可(方見諸氣類及/見前併痼冷類)
虛實盥潄藥
　用消毒飲水煎時時盥潄(方見小方/科瘡毒類)
咽喉生瘡冷閉聲不出者秘𫝊降氣湯去陳皮加黄芩
　煎仍於喉下咽管口灸三壯即愈(方見大方/科諸氣類)
勝金散治咽喉腫痛氣急諸項等證於内麝香旋入有
孕者不可用麝不問冷熱虛實並皆通用若痰盛者如
煎藥内所用不應於中畧加膽礬少許立效或吐無妨
　　鬱金(三/兩)大朱砂　南雄黄(其色勝於朱砂/者妙各五錢)
　　麝香　乾胭脂　菉豆粉(各二/錢半)白礬(半生/半枯)
　　光粉(各五/錢)
　右為末研薄荷汁同研少許調服
防風散虛者少用實者多用
　　防風(去蘆/一兩)羌活　黄藥子　白藥子(蜜/灸)
　　殭蚕(炒/)鵬砂　大黄(帋裹煨/令香熟)荆芥　細辛
　　川芎　紅内消　鬱金　山豆根　甘草(以上各/五錢)
　　牙硝(三錢/)薄荷葉
　右為末研薄荷汁同蜜少許調藥
𤣥明粉用朴硝十斤防風一斤煎水泡溶却用布荷花
　葉紙澄濾七遍却於霜下露天露一夜却取内牙硝
　再用防風水淋漕淨用瓦鉢熬煎成鹽却再入鼎内
　用鹽泥固濟炭火燒一時通紅為度出火去毒研為
　末每一斤用甘草三兩每服一茶匙温熟水調如實
　熱煩渴口乾燥作煩者可略加鵬砂腦子入口噙化
　乾喉風立效
追風散
　　黄丹　朴硝　猪牙皂角(燒/灰)縮砂殻(灰各/五錢)
　右為末每服少許以鵞毛蘸入口中舌上下及腫處
　用水盥漱如喉間毒已破瘡口痛者用猪腦髓蒸熟
　淡薑醋喫立效
　如病將可有身體痛於所服藥内加川秦艽同煎效
死候
　毒氣歸心胷前腫滿氣煩促下部洞泄不止
重舌木舌川烏尖巴豆為末米醋調刷患處即效木舌
　須先服勝金散開關竅(又方見/舌病類)
帝鍾風即喉間帝鍾長腫有長數寸者虛實用前藥外
　以食鹽煆過鴉毛蘸下即消不須掛破破則傷人
煮針法
　　烏頭(一兩/去尖)巴豆(一/兩)硫黄(半/兩)麻黄(五/錢)
　　木鼈子(十/箇)烏梅
　右用藥同入甆石器内水煮一日洗擇之再用止痛
　藥沒藥乳香當歸花蕊石各半兩又如前水煮一日
　取出用皂角水洗再於犬肉内煮一日仍用瓦屑打
　磨淨端直松子油塗常近人氣為妙
合瘡口白礬黄丹麝香為末以銅筯㸃瘡口上
又方滑石黄丹為末點瘡口效(仍用黄丹一兩二錢甘/草二錢為散煎服尤妙)
破毒妙方
　　白礬　巴豆(去/殻)紅内消　草烏尖
　　猪牙皂角　薄荷(各二/錢)
　右為末好酸醋調鵝毛刷入口内勿吞仍以鹽湯盥
　漱
雄黄散治纒喉風喉閉先兩日胷膈氣𦂳取氣短促忽
然咽喉腫痛手足厥氣閉不通頃刻不治
　　巴豆(七粒三生四熟生者去殻生/研熟者去殻燈上燒存性)乾桑黄茹
　　雄黄(一塊皂角子大/透明者細研)鬱金(一枚蟬肚/者研為末)
　右再研勻每服半字茶清少許下如口噤咽塞用小
　竹管納藥吹入喉中須臾吐利即效
又方川升麻四兩剉碎水四椀煎至一椀灌下
又方皂角三根搥碎挼水一盞灌下或吐或不吐即安
取喉中涎
　　草烏尖　殭蠶　紫貝根　啾唧　紅椒
　　白礬　山豆根　皂角(各等/分)
　右為末用霜梅拌藥為圓如指頭大含化一圓取下
　涎然後用鹽湯盥漱吐出不可吞
開關潤喉蓬萊雪
　　梅花腦子　生麝香(各一/字)鵬砂(三/錢)朴硝(五錢以/上另研)
　　薄荷葉　百藥煎　全蝎(去毒/)防風(去叉/)
　　粉草(各五錢以/上並研)明乳香　没藥(各三錢蒻葉或蘆/葉或火熨另研)
　右為末每服少許以小匙挑乾糝咽間及瘡上如在
　關下糝舌上並旋旋嚥下仍用薄荷桔梗甘草煎水
　噙漱或用生薄荷研自然汁調成膏入口噙化亦妙
開喉關
　　薄荷　山豆根(各五/錢)麝香　腦子(各半/錢)
　　朱砂(三/錢)甘草　青鹽　川烏(各五/錢)
　右為末每用半錢臘月内菘菜汁夏月黄麥挼水或
　葛水調如涕唾稠粘用芭蕉水調下或蜜圓指頭大
　含化
去涎方(併碎法/)
　草烏尖鴨觜青膽礬為末先用釅醋煮皂角調鵝翎
　刷傅赤腫處開口流去涎即將綿毬一指頭大以布
　線繫定蘸前藥末吞嚥至腫毒處即抽出凡如此一
　二次其毒即破開口流出去盡涎血却以前合瘡口
　藥㸃上停久温鹽水盥漱后進食亦可
又開喉闗
　　南星　半夏　川烏　草烏　甘草(各五/錢)
　右為末用米醋煎成膏傅毒上
宣利方
　　巴豆(三笨粒/去殻)雄黃　鬱金　猪牙皂角
　　大黄(各五/錢)
　右為末飯圓如菉豆大每服七丸五更三㸃以冷茶
　清吞下如未利再下四五圓
通後補助
　　紫蘇　藿香　甘草
　右剉散每服四錢水煎空心服
乾喉風
　　朴硝　川烏　當歸　牛膝(各五/錢)麝香
　　腦子(各半/錢)鵬砂(三錢/)荆芥　薄荷　甘草
　　葛粉(各五/錢)全蝎(七箇/去毒)
　右為末用清米泔調春用菘菜汁調夏黄麥汁調如
　不能吞用豆腐切如棊子塊蘸藥入口内含化或新
　艾汁調下立效
搶食風
　　桔梗　川烏　草烏　防風　甘草
　　大青根(各五/錢)全蝎(七个/去毒)紫河車(五錢/)
　右為末每服用酒一盞連根葱一莖紅椒七粒燈心
　七莖同煎三四沸食後熱服如不安再用酒一盞入
　茱茰五粒同煎少時熱服之未效用蕉湯調下如落
　心肺間刺痛用宣藥利下如久不治則變為飛絲勞
　毒能傷人命
潤闗住痛生薄荷研蜜調成膏送入喉咽下立效如涎
　多未退再用如更不開可通頂又用葱頭兩个搥碎
　安牙窮頭處立開妙
治誤吞銅鉄金石竹木刺雞鵝魚諸骨哽
　　川山豆根　山蜈蚣　山茨菇　葳靈仙(鉄脚/者)
　　滑石　馬牙硝　金星鳯尾草(各一/兩)急性子(二/兩)
　　苧麻根(五/錢)菉豆粉(五/錢)甘草節(三錢佃/侵三宿)
　　磚(五兩厠中/製一年)
　右為末白芨五兩與糯米糊一處和劑成鋌子如梧
　桐子大每用一鋌冷水磨化即下骨哽若金石銅鉄
　則以生薑汁磨化下
　
　
　
　
　
　
　
　
　
　
　世醫得效方卷十七
欽定四庫全書
　世醫得效方卷十八
　　　　　　　　　　　　元　危亦林　撰
　　正骨兼金鏃科
　　　秘論
骨節損折肘臂腰膝出臼蹉跌須用法整頓歸元先用
麻藥與服使不知痛然後可用手
凡脚手各有六出臼四折骨每手有三處出臼脚亦三
處出臼手掌根出臼其骨交互相鎖或出臼則是剉出
鎖骨之外須是搦骨須鎖骨下歸窠或出外則須搦入
内或出内則須搦入外方入窠臼若只用手拽斷難入
窠十有八九成痼疾也
手六出臼四折骨　凡手臂出臼此骨上段骨是臼下
段骨是杵四邊筋脉鎖定或出臼亦挫損筋所以出臼
此骨須拽手直一人拽須用手把定此間骨搦教歸窠
看骨出那邊用竹一片夾定一邊一邊不用夾須在屈
直處夾才服藥後不可放定或時又用拽屈拽直此處
筋多喫藥后若不屈直則恐成疾日後屈直不得
肩胛上出臼只是手骨出臼歸下身骨出臼歸上或出
左或出右須用舂杵一枚小凳一箇令患者立凳上用
杵撑在下出臼之處或低用物簟起杵長則簟凳起令
一人把住手尾拽去一人把住舂杵令一人助患人放
身從上坐􁁊骨節已歸窠矣神效若不用小凳則兩小
梯相對木棒穿從兩梯股中過用手把住木棒正稜在
出臼腋下骨節蹉跌之處放身從上墜下骨節自然歸
臼矣
脚六出臼四折骨　或脚板上交􁀙處出臼須用一人
拽去自用手摸其骨節或骨突出在内用手正從此骨
頭拽歸外或骨突向外須用力拽歸内則歸窠若只拽
不用手整入窠内誤人成疾
脚膝出臼與手臂肘出臼同或出内出外不用一邊夾
定此處筋脉最多服藥後時時用屈直不可定放又恐
再出窠時時看顧不可疎慢
脚大腿根出臼　此處身上骨是臼腿根是杵或出前
或出後須用一人手把住患人身一人拽脚用手盡力
搦歸窠或是剉開又可用軟綿繩從脚縳倒吊起用手
整骨節從上墜下自然歸窠
背脊骨折法　凡剉脊骨不可用手整頓須用軟繩從
脚吊起墜下身直其骨使自歸窠未直則未歸窠須要
墜下待其骨直歸窠然后用大桑皮一片放在背皮上
榆樹皮兩三片安在桑皮上用軟物纒夾定莫令屈用
藥治之
脚手骨被壓碎者須用麻藥與服或用刀割開甚者用
剪剪去骨鋒便不衝破肉或有粉碎者與去細骨免膿
血之禍然後用大片桑白皮以二十五味藥和調糊藥
糊在桑白皮上夾在骨肉上莫令差錯三日一洗莫令
臭穢用藥治之又切不便輕易自恃有藥便割便剪便
弄須要詳細審視當行則行尤宜子細或頭上有傷或
打破或刀傷骨碎用藥糊角縳不使傷風切須記之
用藥治傷則用糊藥封角切不可使風入之浮腫其惡
血自消散不攻瘡口
　　　正骨金瘡脈候
正骨金瘡須看脈候如傷臟腑致命處一觀其脈虛促
危矣傷處淺命脈虛促亦為後慮傷至重命脈和緩永
無慮也脈有虛有實有去來有疏密或被傷臟脈不死
者必闗脈實重則無慮或傷至死處其闗脈無别脈洪
大則難醫如用兩件藥後脈不轉動急急住藥若脈漸
漸隨藥轉此則可治無慮或血出甚者脈不要洪大只
要平正重實其血不曾出者亦無惡血在内者其脈欲
洪大不要疎密亦不要進退來去恐其變凶看傷脈每
與内科脈不同或傷内或致命或難醫處被傷者命脈
便已去矣此等切勿治之
　　　十不治證
攧撲損傷或被傷入於肺者縱未即死二七難過　左
脇下傷透内者　腸傷斷一半可醫全斷不可治　小
腹下傷内者　證候繁多者　脈不實重者　老人左
股壓碎者　傷破陰子者　血出盡者　肩内耳後傷
透於内者皆不必用藥
　　　用藥加減法
傷有淺深隨其吉凶用藥如折骨者則用後二十五味
接骨方治之再加自然銅白芷乳香沒藥川芎各五錢
立效　若傷臟腑用清心藥加川芎當歸赤芍藥各三
錢　或肚腸傷破加白芨五錢同後清心藥服　或被
傷浮腫不退加皂角黄栢皮半兩入紫金皮散内傅之
　或頭破傷風亦用紫金皮散加皂角黄栢皮𫝊之立
退　或筋斷接筋者用二十五味加斷續半兩　或諸
處傷痛不止者仍用二十五味加川芎五錢　或惡血
汚心不下用后清心藥加大黄枳殻五錢　或氣觸痛
加木通丁香藿香三錢同二十五味服之　凡加減末
者加末散者加散其餘只依本方不用加減　孕婦攧
撲傷損先用安胎藥後服二十五味接骨去草烏川芎
餘依本方
　　　腸肚傷治法
肚上被傷肚皮俱破腸出在外只腸全斷難醫傷破而
不斷者皆可治療　腸及肚皮破者用花蕊石散傅線
上輕用手從上縫之莫待糞出用清油撚活放入肚内
　肚皮裂開者用麻縷為線或搥桑白皮為線亦用花
蕊石散傅線上須用從裏重縫肚皮不可縫外重皮留
外皮開用藥掺待生肉
　　　又用藥加減法
凡損若不折骨不碎骨則不可用自然銅於藥内除去
無瘡處不用半夏　老人有傷者骨脈冷每用加當歸
川芎川烏木香丁香人参五錢去白芍藥生地黄此亦
是二十五味内加減老人即服此　或傷臟腑者不問
老少如有血并痰從口中出者用清心藥加丁皮川芎半
夏入二十五味内同服　退腫角血或皮冷加乾薑五
錢入退重藥内糊腫上腫及血自然退散或皮膚熱者
加黄栢皮皂角五錢入腫藥内角腫處自然退
　　　用麻藥法
攧撲損傷骨肉疼痛整頓不得先用麻藥服待其不識
痛處方可下手或服後麻不倒可加曼陁羅花及草烏
五錢用好酒調些少與服若其人如酒醉即不可加藥
　被傷有老有幼有無力有血出甚者此藥逐時相度
入用不可過多亦有重者若見麻不倒者又旋添些更
未倒又添酒調服少許已倒便住藥切不可過多
　　　用掺藥法
瘡口血出不止則用方中止血藥傅之如洗開後瘡孔
大甚且先用降真香龍骨沒藥掺之内即生上瘡孔上
須用油單貼待膿血汁出莫待蔽塞如夏月用藥以薄
荷葉貼瘡孔一日一度湯洗又用藥掺如肉上滿瘡口
用手搦不痛如好肉一般即用收瘡口藥傅上却莫貼
待風稍瘡口立收若未生實肉切不可先收瘡口裏面
恐為患也
　　　傷破肚皮用藥法
如傷孔大肚腸與脂膏俱出放入内則用縫如孔小只
有膏出先用清心藥與服用手擘去膏不用縫此膏出
者已無用了不可復入肚中反成禍只須擘去不妨此
是閑肉但放心去之肚肉被傷者重用退利大小腸不
可待秘恐成重患
　　　打攧及樹木壓徧身痛者
打攧樹木壓或自髙處攧下者此等傷皆驚動四肢五
臟必有惡血在内専怕惡心先用清心藥打血藥及通
大小腸藥次第先服臨服加童子小便入藥内立效専
用大小腸洗利恐作隘塞利害之甚清心藥加前方通
利大小腸藥服之自然俱通無悶煩無惡血汚心以次
用止痛藥服之即止
　　　去惡血法
攧撲傷刀石傷諸般傷撲至重者皆先服清心藥次服
清小便藥三服去血藥或被傷者血未結打從瘡口中
出或結在内用藥打入大腸時即泄出或被打被攧被
木壓惡血未積者用藥打散四肢或歸臟腑者或歸上
膈者打從口中吐出或歸中膈打入大腸泄出先用此
急救次服止痛藥　止痛藥即二十五味藥中加減用
　　　用藥湯使法
凡藥皆憑湯使所使方先但用清心藥煎後用童便一
盞同服　或止痛重傷者則用薑湯燈心藥調二十五
味藥服之薄荷湯亦可　凡傷或刀傷及損内臟腑恐
作煩悶崩血之患如折骨者用薑酒服接骨藥傅之如
骨碎被重打重攧重木及石壓者皆用先服湯使法並
未用酒服如輕攧撲損傷則用薑酒調下二十五味藥
立效
　　　通治
攧撲刀傷接骨方(服/傅)
　　臘月猪脂(五/兩)黄蠟(半斤以/上洗煎)鉛丹(羅/)自然銅(四兩/研)
　　宻陁僧(四兩/研)朱砂(一兩/研)
　右用新鐺鼎先鎔脂次下蠟於冷處下宻陁僧鉛丹
　自然銅緩火再煎入水中不散更出鼎於冷處下諸
　藥用栁篦攪勻㵼入甆噐内不住手攪至凝圓如彈
　子大且用笋皮之類襯之極冷方收　凡傷碎骨者
　木石壓碎骨者先用此藥火化開糊骨上然後夾定
　用此藥服之須作小圓如梧桐子大每服十圓葱酒
　調下或傷損深者撚成條入孔中淺者用油單為膏
　藥貼之甚者燈心裹木夾之如藥力散再覺痛更一
　服痛即止又痛甚者貼之即止
又方二十五味(服/)治攧撲損傷骨碎骨折筋斷刺痛不
問輕重悉能治之大效
　　香白芷(醋炒/加減)紫金皮(醋/炒)劉寄奴　川當歸(煨鹽/水炒)
　　赤芍藥　白芍藥(米水/浸炒)黒牽牛　生地黄(鹽水/浸炒)
　　川芎(米水/浸)川牛膝(茶水/炒)乳香(可加/減)沒藥(可加/減)
　　破故紙(醋/炒)木通(去/節)自然銅(骨不碎折不/用臨好時用)木香(茶水/炒)
　　藿香　木賊　官桂(可加/減)羗活　獨活
　　半夏(五錢水炒/無痰不用)骨碎補　草烏(醋炒孕/婦不用)
　　川烏(火煨孕婦則/不用各一兩)
　或加土當歸熟地黄(鹽水/炒)杜牛膝(茶水/炒)土芎(米水/炒)尤
　妙　金刀傷剉出臼者去自然銅骨碎骨折者用之
　然須於此方内且去自然銅臨欲好時却入用之早
　服成他疾右先擇出自然銅官桂沒藥乳香不炒者
　其餘藥或炒或火焙或日曬乾皆可然後入不炒四
　味同研為末用蜜糊圓如彈子大用黄丹為衣或被
　攧撲傷損金刃箭鏃不問輕重每服一圓如被刃傷
　全斷損内重者以薄荷湯或木𤓰湯薑湯燈心湯吞
　下皆可或攧碎骨及折骨用自然銅其他不用如骨
　折碎刺痛不止加乳香沒藥白芷川芎各五錢入諸
　藥中生薑酒下或不作圓為末亦可功效如神
又方(服/傅)治攧撲接骨刀傷
　　川當歸(半兩洗/浄别搗)鉛粉(半兩洛/粉為上)鵬砂(二/錢)
　右為末每服二錢濃煎蘇木汁調下若損在腰上先
　喫淡麫半椀後服藥若在腰以下先服藥後喫淡麫
　仍不住呷蘇木汁更以糯米為粥入藥末三錢半和
　攤在紙上或絹上封裹損處如骨碎更須用竹木夾
　定以紙或衣包之
清心藥方(服/)
　　降真香　香白芷(醋/炒)蘇木(鹽水/炒)枳殻(水浸/去心)
　　藿香(清油/炒)丁皮(鹽水/炒)紫金皮　木香(茶水/炒)
　　丁香(米泔/水炒)木通(去/節)山梔子　大黄　蓮子肉(酒/煮)
　　沉香　人参　當歸(濕紙/煨)川芎(煨/)羗活　獨活
　　花蕊石(醋/炮)烏豆　燈心(少/許)赤芍藥(各等/分)
　右為末或大小腸不通服此亦可用五膈寛中散同
　服立效或惡血汚心或煩悶暴死每服二錢薄荷湯
　或燈心湯調下或童子小便尤好為散水煎服亦可
　如痰血口中出加半夏
自然銅散治打攧折骨損斷正骨科中經驗方也
　　乳香　沒藥　蘇木　降真香　川烏(去皮/尖)
　　松明節　自然銅(火煆米醋焠/七次各一兩)地龍(去土清油/炒半)
　　真血竭(三/錢)龍骨(生用/半兩)土狗(十枚油浸焙為/末本草名螻蛄)
　右為末每服五錢用無灰酒調下如病在上食後服
　病在下空心服服之自頂心尋病至下兩手再周遍
　一身下及兩足遇病處則颯颯有聲患人自覺藥力
　習習徃來
又方
　　自然銅(累累然相綴如亂/絲者最佳一兩重)
　右研細水飛過同當歸沒藥各半錢和勻每服三錢
　酒調服仍以手摩痛處
導滯散治重物壓迮或從髙墜下作熱吐血下血血出
不能禁止或瘀血在内胸腹脹滿喘麄氣短兼能打去
惡血
　　當歸　大黄(各等分/炒過)
　右為末每服二錢不以時温酒調下
鷄鳴散凡墜壓死者急安好處以手袖揜其口鼻上一
食頃瞑開先與熱小便若初覺氣絶不能言急擘開口
以熱小便灌之打撲悶絶亦先用以此利去瘀血
活血丹治患者血脈不和筋急行歩不可服之寛筋
　　乾地黄(酒煮/二兩)當歸(煨/)白芍藥　續斷(麫水/炒)
　　白术(煨/)川芎(醋炒各/一兩)
　右為末麫糊圓梧子大每服三十圓温酒下
大嶽活血丹治男子婦人外傷内損狗傷虫咬車馬撲
墜手足折傷一切疼痛腹中瘀血刺脇築心左癱右瘓
走住疼痛癰疽痔漏及婦人冷氣入腹血脉不通産後
敗血灌注四肢及吹嬭腫痛
　　花桑枝(如臂大者燒烟/淬米醋中焙乾)栗楔(栗蒲中心扁薄者/薄切日乾各一斤)
　　細墨(半斤一半用車麻三兩細研塗墨上塗盡紙/包黄泥固濟乾炭火用七斤燒赤冷地上出)
　　(火兩時一半用醋化碙/砂塗墨上火炎令乾)皂角刺(一斤燒赤淬/醋中灸乾)
　　大黒豆(一斤濕布揩去/浄黒皮焙乾秤)亂髪(二斤皂角水浄洗用/清油二斤炒頻捻看)
　　　(焦即止/為末)乳香(四兩通明滴乳者細/研入米醋一碗熬熟)
　右和為末杵三千下圓如彈子大如膏乾更入醋糊
　圓痛甚一圓輕者半圓以無灰酒一盞乳香一豆大
　先磨乳香次磨藥盡煎三五沸臨卧温服以痛處就
　床欲汗則被覆仍用藥塗傷處切忌一切動風物婦
　人服入當歸末一錢孕婦勿服
當歸散救急療墜馬落車被打傷腕折臂呼呌不絶服
此呼吸之間不復大痛三日筋骨相連
　　當歸(炒令/香)桂心　甘草(灸/)蜀椒(去汗各/三分)
　　芎藭(六分/炒)附子(炮去/皮)澤蘭(炒各/一兩)
　右為末酒服二三錢日三服如小兒被奔車馬所損
　傷其膝皮肉决見骨節絶死少蘇啼不可聴聞服之
　便睡十數日便行走其神驗如此忌海藻菘菜生葱
　猪肉冷水
花蕊石散治一切金刀斫傷箭鏃及打撲傷損身體猫
犬咬傷或至死者急於傷處糁藥其血化為黄水再糝
藥便差更不疼痛如内損血入臓腑熱煎童子小便入
酒少許調一大盞服之立效若牛觝腸出不損者急内
入細絲桑白皮尖茸嘗線縫合肚皮縫上糁藥血止立
活如無桑白皮用生麻蘇亦得並不得封裹瘡口恐生
膿血如乾瘡以津潤之然後糁藥(方見大方/科失血類)
　　　内損
大紫金皮散治打撲傷折内損肺肝嘔血不止或瘀血
停積於内心腹脹悶
　　紫金藤皮　降真香　續斷　補骨脂
　　無名異(燒紅酒/淬七次)　琥珀(别/研)　蒲黄　牛膝(酒浸/一夕)
　　當歸(洗/焙)桃仁(去皮炒/各一兩)大黄(紙裹/煨)朴梢(别研各/一兩半)
　右為末每服二錢濃煎蘇木當歸酒調并進三服利
　即安
没藥散治打撲内損筋骨疼痛
　　没藥　乳香　芍藥　川芎　川椒(去子及/合目者)
　　當歸(各半兩/)自然銅(二錢半/炭火燒)
　右為末用黄蠟二兩溶開入藥末不住手攪勻圓如
　彈子大每服一圓用好酒煎開乗熱服之隨痛處卧
　霎時運進有效
　　　打撲傷損
加味芎藭湯治打撲傷損敗血流入胃脘嘔黒血如豆
汁
　　芎藭　當歸　白芍藥　百合(水浸/一日)荆芥穂(各等/分)
　右剉散每服四錢水一盞酒半盞煎不以時服
木香勻氣散治從髙墜下或打撲傷損腰脇心腹作痛
加紅麯末少許童子小便同酒調空心熱服如無紅麯
紅酒亦可(方見大方/科諸疝類)
麝香散治從髙墜下及打撲損傷
　　麝香　水蛭(各一/兩)
　右用水蛭剉碎炒至煙出研為末入麝再研勻每服
　酒調一錢若當下蓄血未效再服其應如神又治折
　傷用水蛭熱酒調一錢食須知痛更進一服痛止便
　將折骨藥封直至安平方去
平胃散治打撲傷損不問􁗒破與暗傷悉能治之用冷
水調塗則愈(方見大方/科脾胃類)
雙烏散治諸傷百損如被打破傷損久後時時疼痛雖
新被傷縱不破皮而内損者尤宜服此
　　川烏　草烏(略炮各/三錢)當歸　白芍藥　蘇木
　　大黄　生乾地黄　紅麯(炒各/半兩)麝香(少/許)
　右為末用酒煮一瓦瓶放冷服如覺痺麻無害但二
　烏頭生用有力恐太猛所以用温火畧炮
救急方療墜馬落車傷腕折臂
　　當歸(炒/)桂心　甘草(炙/)蜀椒(炒出汗各/七錢半)川芎(兩/半)
　　附子(炮/)澤蘭(炒各/一兩)
　右為末每用酒服二錢立效忌海藻菘菜生葱冷水
　等物
洗心散治傷損瘀血凝滯大痛大便亦痛(方見大方/科積熱類)
黑神散治傷損大吐血或因酒食飽低頭􁀙損吐血至
多竝血妄行鼻口俱出但聲未失無不效者
　　百草霜　蚌粉(各等/分)
　右為末每一二錢糯米飲調下側栢枝研汁尤妙速
　鼻衂搐一字皮破灸瘡出血舌上出血並乾糁立止
墜馬方細研銅末服之頓愈
蘇合香丸治從髙墜下挾驚悸血氣錯亂昏迷不省急
服大效(方見大方/科中氣類)
接骨散治打撲傷損折骨
　半兩古文錢不拘多少以鉄線貫之用鉄匣盛以炭
　火煆通紅椀盛好酒米醋各半升鐵冷開匣取錢於
　酒醋中淬盡澄去滴醋以温水淘洗如此三次淘洗
　數多尤妙火毒不盡令人患啞既浄焙乾研細入乳
　香没藥水蛭等分同為末毎服半字或一字生薑自
　然汁先調藥次用温酒浸過服若不傷折即時嘔出
　若損折則藥徑下如金絲如弓上筋神效初服忌酒
　三日
　　　刀斧棒杖傷
禁聲飲子治棒杖刀斧傷疼痛不可忍者
　　防風(去蘆/)南星(湯/洗)
　右剉散每服三大錢水酒各半盞生薑搥碎同煎通
　口服甚者不過三服立效
龍骨膏治金瘡
　　真龍骨　海螵蛸　五倍子　赤石脂
　　黄丹(煆過或不用只/使血竭尤佳)石亭脂(一方不用/只用麝)
　右斟酌或等分用如傷大先以冷鹽水洗浄却用黄
　桑生漿塗四圍待水乾皮歛即乾敷百發百中若小
　小傷只以冷鹽水略洗便敷此且絶妙甚
奪香散治刀刃所傷及從髙墜下木石壓損瘀血凝積
心腹疼痛大小便不通
　　紅蛭(用石灰慢火炒令/乾黄色半兩)大黄　黒牽牛(各二/兩)
　右為末每服二錢用熱酒調約人行四五里再用熱
　酒調牽牛末二錢催之須下惡血成塊以盡為愈
單方治打撲傷金瘡悶絶
　右用蒲黄不以多少為末熱酒灌下
　　　取箭鏃
灰牛散
　　天水牛(一个獨角者尤妙以小瓶盛之用碙砂一/錢細研水少許化開浸天水牛自然成水)
　右以藥水滴箭鏃傷處當自出
神仙刀箭藥妙不可言
　右以桑葉隂乾為末乾貼如無旋熨乾貼之
又方土狗數箇搗取汁滴上三五度箭頭自出
治箭鏃入骨不可拔
　　巴豆(半/粒)羌蜋(大者一箇/去足趐)
　右各去殻同㣲熬研勻塗傷處斯須痛定必㣲癢且忍
　之候不可忍便撼動拔之立出以黄連貫衆温湯洗
　了用牛膽製風化石灰傅之
　　　針灸傷
内托黃耆圓治針灸傷經絡膿流不止
　　黄耆(八/兩)當歸(三兩/洗)肉桂　木香　　沉香
　　乳香(别研兩/各一)
　右為末用菉豆粉四兩薑汁煮糊圓梧桐子大每服
　五十圓不拘時候熱水下
　　　消煩
四聖散治傷重煩悶欲死者用此打血利大小便
　　花蕊石散　黒神散(二方/見前)大聖散　蒲黄散(以上/二方)
　　(並見婦/人科)當歸(煨/)牛膝　川芎(米水/炒)白芷(醋/炒)
　　蘇木　大黄(各半/兩)蓮子肉(酒煮/半兩)
　右為末和圓童子小便調服或木通湯亦可惡血立
　下
　　　傅藥
活血散治打撲傷損手足
　右用菉豆粉新鉄銚内炒令真紫色新汲水調令成
　膏厚𫝊損處須教徧滿貼以紙花將杉木皮一片縳
　定其效如神
治刀傷磕損血不止痛難禁用葱白一大握炒熟搗爛
　乗熱縳定痛與血隨止葱冷再易立效
治傷損用生骨碎補研爛取汁以酒煎服滓傅傷處數
　日平復及被笞捶身無全膚用之大效
治折骨傷筋痛不可忍生地黄一斤切藏𤓰糟薑一斤
　生薑四兩炒令勻熟以布裹罨傷處冷則易之竒效
　腫重加赤小豆半升
地黃膏治打撲傷損臂臼脱出及一切癰腫未破令内
消用生地黄研如膏木香為末以地黄攤紙上糁木香
末一層又再攤地黄貼上明旦痛即止效
單方治刀傷血出不止欲死用花蘂石散無效則用絶
好降真香一片用瓷瓦片刮下石碾碾細傅之大效
又方白滑石二兩黄丹五錢為末乾糁
歛金瘡止疼痛
　右以劉寄奴為末糁之立效
又方以門扉後塵傅之
鉛粉散治手足折傷可服可敷半日後痛止手足堅牢
立愈
　右以川當歸鉛粉各半兩鵬砂二錢同研細蘇木煎
　汁調化一大錢損若在上先喫淡粥却服損在下先
　服藥後食仍頻呷蘇木汁别作糯米飲拌和藥攤貼
　損處以絹帛裹之骨碎用竹木同夾甚妙
白灰散治惡瘡刀斧傷見血
　白石灰末不以多少韭菜汁調陰乾為末少許傅上擦少
　時血止便安如腸潰出桑白皮線縫合罨之帛繫定效
又方晚蚕沙生用為末掺勻綿裹之隨手瘡愈血止
黃丹散治金瘡并一切惡瘡
　　上等黄丹　軟石膏(不以多少/火煆通紅)
　右研細和勻如桃花色糁傷處甚妙
又方胡孫頭草黄花子如蒺藜骨䤪者村人謂之草血
竭以其能止血也用其子爛研或爛嚼傅傷處血立止
又方
　　黄蘖(半/斤)半夏(四/兩)
　右為末每用半兩生薑半兩生地黄取自然汁調塗
　攧處如折斷用絹帛封縳次用杉木皮扎定乾則頻
　上薑地黄汁潤
又方治金刃或打傷及碎首血出不止
　降真香五倍子鏡面上削下銅青各等分為末傅傷
　處效
又方治刀斧傷
　隔年四月苧麻揉令極軟覆在傷處縳定血止用野
　苧葉亦可
又方水龍骨(即船上多/年油灰)為末傅傷處用帛片扎定皮裂
　開以桑白皮線縫合用蘇木五倍子末封之
又方治傷至重但不得透膜者
　海味中鹹白鰾揀大片色白而有紅絲者成片鋪在
　傷處以帛子扎之血止如膏脂出不傷内膜者即剃
　去傷人頂心髪以熱熨斗不令其知於新剃頂上一
　燙膏脂即入以桑白皮線縫合用血竭草木臘葉磁
　石為末乾𫝊瘡上即合
又方五月五日採馬鞭草缺盆草血見愁(即草/血竭)擂爛同
　風化石灰為末塗之即愈
治血聚皮不破方蘿蔔葉研細罨傷處以帛縛之
滅㾗方治打撲有痕傷瘀血流注
　半夏為末調塗傷處一宿不見痕
又方治瘀血流注紫黒或傷眼上血紫黒
　大黄為末用薑汁調塗一夜一次上藥一宿黒者紫
　二宿紫者即白矣
　　　洗方
荆葉散治從髙墜下及一切傷折筋骨瘀血結痛
　　頑荆葉(兩/半)蔓荆子　白芷　細辛(去/苗)　防風(去/蘆)
　　桂心　川芎　丁皮　羌活(各一/兩)
　右為末每用一两鹽半匙連根葱白五莖漿水五升
　煎五七沸去滓通手淋洗痛處冷即再換宜避風
　　　破傷風
玉真散治風自諸瘡口入為破傷風强項牙闗𦂳欲死
者
　　防風(去/蘆)天南星(湯泡各/等分)
　右為末每服三錢童子小便一大盞煎熱服
香膠散治破傷風口噤强直
　　魚膠(澆十分/留性)麝香(少/許)
　右研勻每服二錢酒調不飲米飲下一方蘇木煎酒
　下
急風散治久新諸瘡被傷中風項强背直腰反折口噤
不語手足抽掣眼目上視喉中鋸聲及取箭頭
　　麝香(研/)　丹砂(一/两)生黒豆(一分同草/烏為末)
　　草烏(三兩半生用半燒存米泔同淬/)
　右為末和勻破傷風以酒一盞調半錢服神效如出
　箭頭先用酒一盞調服半錢却以藥貼箭瘡上
　　　破傷濕
牡蠣散治破傷濕口噤强直
　牡蠣取末粉𫝊瘡口仍以末二錢煎甘草湯調下
　　　舒筋法
舒筋法治破傷後筋變縮不能伸他病筋縮亦可用大
　竹管長尺餘鑽一竅繫以繩掛于腰間平坐貼舉足
　搓衮之勿計工程久當有效
　　　退腫
蒼术散治打撲損傷皮不破浮腫者及角血用此退之
　　紫金皮　蒼术　猪牙皂角(鹽醋/炒)
　　雞脚風葉　骨碎補(各等/分)
　右為末糊水調糊腫處
紫金皮散治一切打撲損傷金刃箭鏃浮腫用此效
　　紫金皮(醋/炒)天南星　半夏　黄柏(鹽/炒)草烏(炮/)
　　川烏　川芎(茶水/炒)川當歸(煨/)杜當歸　烏藥
　　川白芷(鹽水/炒)破故紙　劉寄奴　川牛膝
　　桑白皮(各等/分)
　右為末生薑薄荷汁兼水調糊腫處或傷處皮熱甚
　加黄柏皮生地黄五錢有瘡口者勿封其口四畔用
　此糊之
　　　麻藥
草烏散治損傷骨節不歸窠者用此麻之然後用手整
頓
　　猪牙皂角　木鼈子　紫金皮　白芷　半夏
　　烏藥　川芎　杜當歸　川烏(各五/兩)舶上茴香
　　坐拏(酒煎/熱)草烏(各一/兩)木香(三錢/)
　　(傷重刺痛手近不得者更加坐拏草/烏各五錢及曼它羅花五錢入藥)
　右並無煆製為末諸骨碎骨折出臼者每服二錢好
　紅酒調下麻到不識痛處或用刀割開或用剪去骨
　鋒者以手整頓骨節歸元端正用夾夾定然後醫治
　或箭鏃入骨不出亦可用此麻之或用鉄鉗拽出或
　用鑿鑿開取出後用鹽湯或鹽水與服立醒
　　　合瘡口
松皮散治金刃箭鏃傅瘡口兼能生肉
　　老龍皮(二分/末)生石灰(取古壙者用瓦盛上用瓦盖/炭火四畔上下煉一夜至曉)
　　(取研/細)
　右為末傅之止血收瘡口立效
又方合瘡口黄丹白滑石研細傅之
又方黄連木香檳榔為末傅之
又方
　　降真香　牛膝　石灰　人骨(醋/炒)真龍骨
　　老松皮(各一/兩)
　右用黄牛膽一枚將小竹管挿膽中以石灰末從管
　中入膽内掛髙處日乾要用刀破開同諸藥為末傅
　瘡肚中不痛自愈
太乙膏治金瘡箭鏃不問輕重用此傅之并治癰疽癤
毒
　　白芷　乳香(火/製)沒藥　蒼术　白膠香
　　石膏(醋/炒)黄丹(各五/錢)
　右為末用真清油四兩桐油真者亦可以黄蠟一兩
　先煎油栁枝攪次入白芷等四味煎少頃却入膠香
　石膏得同煎試欲成珠却入蠟同煎片時用生布濾
　過瓦器収藏用油單攤之損傷𫝊瘡口自然肉不痛
　速愈
止血收瘡口方藏血用此瘡大者以燈心蘸入孔中
　　白膠香　　老松皮　白芷　龍骨　血竭(各一/兩)
　右為末傅之
又方
　　土朱(二兩用瓦盛瓦/上火煉一日)人骨(火煉/者)老松皮
　　龍骨(各等/分)
　右為末傅之妙
又方雞内金焙為末傅之立止
乳香膏老金瘡杖瘡神效
　　乳香(七/錢)没藥(七/錢)白芷　當歸　羌活　獨活
　　川牛膝　川芎　自然銅　石膏　劉寄奴
　　黒牽牛　黄栢皮　破故紙　白膠香
　　生地黄　熟地黄　赤芍藥　白芍藥
　　黄丹　紫金皮(各五/錢)黄蠟(一/兩)
　右為末用真清油四兩煎沸却入藥同煎留膠香黄
　蠟黄丹末入用栁枝不住手攪試將欲成膏却入三
　味更試成膏生布濾淨用瓦器盛水傾在水中用油
　單攤開貼傅瘡口孔深者撚成膏條穿入孔中不問
　淺深放瘡上作熱加輕粉梅花腦子朴硝入膏内貼
　又留可再用瓦下盛須封裹
　　　斷筋
小香膠散
　白膠香末傅之又方金沸草根擂汁塗筋封之可相
　續
　　　止痛
乳香散治打撲傷損痛不可忍者
　　白术(炒/)當歸(炒/)粉草　川白芷　沒藥(另/研)
　　交趾桂　明乳香(另/研)
　右為末入别研藥令服二錢酒調不以時服
應痛圓治折傷後為四氣所侵手足疼痛
　　生蒼术(半/斤)破故紙(半斤半/生半炒)舶上茴香(六兩/炒)
　　骨碎補(半斤/去毛)穿山甲(去腹桑灰炒脹/為度柴炙亦可)
　　生草烏(半斤剉/如麥大)
　右用草烏半斤用生薑一斤連皮生薑一斤擂爛草
　烏一處淹兩宿焙乾連前藥同焙為末酒煮下糊圓
　梧桐子大每服五十丸酒或米飲下忌熱物片時麻
　無妨
止痛圓止痛清心行氣活血如神
　　草烏(去皮/生用)乳香(火熨/)沒藥(火/熨)五靈脂(各三/兩)
　　生麝香(炒/)
　右為末酒糊丸如指頭大朱砂五錢研為衣每服用
　薄荷生薑研汁磨化痛止
　
　世醫得效方卷十八
欽定四庫全書
　世醫得效方卷十九(外科精要/)
　　　　　　　　　　　　元　危亦林　撰
　　瘡腫科
　　　總説
人之一身血氣周流則平若冷熱不調喜怒不常飲食
不節稍有壅聚則隨所發見癰癤屬表易治疽癌瘭痼
發屬臓腑發於腦背頤上最為難治徑一寸二寸為癤
三寸五寸腫圓赤為癰八寸為疽癌痼瘭名各不同其
色亦異有圖見之凡初覺臖聚結熱疼痛腫赤痕瘢闊
硬或見或不見治之如拯溺救焚不可緩也若按而後
痛者其膿深小按即痛者其膿淺按之軟而復者有膿
按之强而不復者無膿焮赤腫髙者為實軟慢冷腫者
為虛初作宜宣熱㧞毒外以洗滌角𫝊以歛其痕瘢是
大要法也已潰則排膿止痛朝夕亦洗滌以舒其毒氣
膿盡則生肌𫝊痂次第施治不可愴惶失序亦不可拘
一酌量輕重形證逆順寒則温之熱則清之虛則補之
實則泄之導以針石灼以艾炷破毒攻堅以平為期其
有五善證者飲食如常一善實熱而小便澀二善肌肉
好惡分明三善用藥如所科四善外無雜證五善七惡
證者渴而喘大小便滑一惡内未潰肉黑而䧟二惡已
潰青腐筋骨黑三惡發背透膜四惡未潰肉先潰面青
五惡發痰六惡發吐七惡所謂五善見三必瘥七惡見
四必危外證形候不治者亦五缺盆平滿背脊平滿掌
心平滿脚心平滿臍頭凸出逆證者有五大渴痛不止
一逆聲細色脱二逆服藥嘔吐三逆睛細白大四逆肩
胛全身轉不得五逆難治者亦有六證兩臉紅似坯染
心病深得之乆全不腫起亦不覺痛乃臟腑受病深病
處硬如牛領之皮又如石榴之状用藥三五日不軟者
病深病人無時喜笑廼神氣脱病深口小内闊常出青
白膿汁不疼痛内壊病深病處貼膏藥後出鮮血黑血
間雜血痞深又云初發疽時一粒如麻豆大身體便發
熱生疽處肉亦熱腫大而髙多生疼痛破後肉色紅紫
此為外發雖大若盆椀如用藥有理則全活必矣初發
疽時不拘大小身體無熱自覺倦怠生疽處亦不熱數
日之間漸漸開大不腫不髙不疼不痛低䧟而壊爛破
後肉紫色黑此為内發未作之先臟腑已潰爛則不治
矣復有心腎肺癰腸癰附骨疽證心癰者乃心經有熱
或好飲酒或嗜熱物積聚成熱乆而不散重發於皮膚
之外氣血不流凝滯而生雖曰原道頗險而實可治宜
用托裏活血之劑攻出外來腫髙不䧟可保無虞若䧟
入裏亦不可恃如不飲食急須扶脾能食瘡破穿見肉
膜亦未為害但要洗滌淨潔以生肉藥摻四畔自然而
愈腎癰乃與内腎相對皆由腎氣衰敗而成突起皮赤
者易安䧟入皮黒者難瘥如精神清爽顔色紅潤飲食
不减多起少卧此為善美也顔色黑黄飲食全减斯為
可憂惟須詳審速療肺癰乃将理失宜勞傷氣血風寒
之氣乘間而入内舍於肺及挾邪熱其氣結聚或作寒
熱脉數而實是也腸癰乃榮衛相乖氣為敗濁小腹如
腫大小便或澀或復汗出或復寒熱是也若腹皮急按
之濡身無熱乃隂冷所成小腹堅痞按之痛身有熱乃
結熱所成脉數膿已成不可下脉遲𦂳膿未成或下瘀
血而愈附骨疽痛深按之無疼著骨而生膿水腐潰碎
骨出盡方愈治之宣熱去毒又當温腎未可專用凉劑
更在針烙其病務詳淺深刺㧞其根則易愈不爾則順
脉流走徧身洪腫卒致不救惜哉至於所患之時猶或
多於外證未潰已前發渴乃臟腑焦燥痢下乃引飲無
度已潰而渴則膿血去多津液中乾或復腸胃暴虛遂
成下痢體虛受寒則嗽聲不息氣逆挾熱則痰盛於胷
熱毒不泄為二便秘澀毒氣廹心為嘔噦驚悸隂陽交
爭血氣不和寒熱併作臟腑傷敗便血迸出毒氣攻外
煩燥異常惟須大方科藥同治可也至於諸瘡猶當舉
其大畧丁瘡含蓄毒氣瘡頭黑硬如釘四畔帶赤如火
瘢根突起痛癢異常隨變焦黑未幾腫大而光轉為濕
爛深孔透肌如大穿針之状外證心驚頭疼拘急惡寒
四肢痛强或寒熱交作頰舌間赤黒㸃㸃如珠若毒入
腹心則煩悶嘔逆恍惚癡眠其斃可立而待治之當清
心行血破毒㧞丁則或愈矣瘰癧生於項腋之間凡人
少小以來動輒蓄怒或憂思驚恐抑欎不伸遂致結核
日積月累風熱毒氣聚焉於是腫濕開瘡起伏無已甚
則牽連腋下延蔓心胷外證寒熱徃來或痛或不痛治
之須用斑蝥地膽使其根從小便中出或如粉片或如
塊血或如爛肉皆其騐也治療不早則無及矣漏瘡之
由多發於項腋隂僻肛門之間治之失時即生寒熱凡
癰疽諸發隨所在處茍有宿膿敗肉朽骨停蓄其間皆
謂之漏治法温散風冷收水生肌用窒塞之藥必得痊
平惟須戒房事耳癮疹為病風熱在表天時炎暄而燥
氣乘之則為赤疹天時寒凉冷氣折之則為白疹治之
須踈風行氣氣行則消矣其有疥癬等瘡各自不同浸
滛不已皆由脾肺風熱或心腎乆虛所致熱則平血解

　
　
　
　
　
　
　
　
　　　秘𫝊十方
治一切癰疽不問發肩發背作臖疼痛並宜服此即便
消散其效如神是名前鋒正将
　　荆芥　　　薄荷　　　山蜈蚣　　老公鬚
　　天花粉　　菇荑　　　菇片　　　敗荷心
　　川白芷　　猪牙皂角(切/炒)赤芍藥(以上各/等分)
　　淮烏(大者一/箇煨)紅内消(倍其/數)甘草(每十五分入一/分喜甜加用)
　右為末每服二錢薄荷茶清調下欲快利用酒調效
　若服經日未見效恐是凉藥澀血可加當歸羌活如
　熱重雄黄酒調乳癰加萱草根砑汁調其餘候止用
　酒下不飲麥門冬去心煎湯亦可但較緩耳
凡用内消先用此藥退潮止渴解熱是名引兵先鋒以
升麻葛根湯表散後服此
　　木通　　　瞿麥　　　荆芥　　　薄荷
　　白芷　　　天花粉　　甘草　　　赤芍藥
　　麥門冬(去/心)　生乾地黄　山梔子　　車前子
　　連翹(各等/分)
　右剉散每服二錢燈心生地黄煎熱潮加淡竹葉煎
　温服上膈食前下膈空心老人氣虛者宜加當歸羌
　活
敷藥諸般疽發腫赤痛不可忍未成角散已成角破用
至瘡口合而止是名四靣楚歌
　　荆芥(和根/剉碎)　赤芍藥　　大栢皮　　土當歸
　　山大黄　　土白芷　　天南星　　赤小豆
　　商陸乾(即中□根/剉片子焙)　　　白芨　　　赤歛
　　白歛　　　草烏　　　寒水石(煨或炒/各等分)
　右為末生地黄自然汁調角四畔或苦虀根汁腫用
　啇陸根研汁未潰則滿體塗上或有尖起處則留出
　瘡口
洗方諸發已破未破皆洗如成膿潰爛最要洗淨去故
肉生新肉洗后淨乾再用角貼摻藥一日一次名水師
晶明
　　大柏皮　　澤蘭　　　莽草　　　荆芥
　　赤芍藥　　山大黄　　土白芷　　土當歸
　　獨活(各等/分)
　右剉麄散用水一斗入葱白大椒橘葉同煎熏洗如
　已爛入猪蹄下膝爪骨肉煎可免乾痛淨洗為度
替針丁香圓
　　草烏尖　　􁴖砂　　　白丁香(堅/者)
　右為末酸醋調㸃将破者令速潰但有急則無如刀
　為快蜞針一法亦妙見后
内䕶治癰發已成未成服内消三五日不效或年四十
以上氣血衰弱成者速潰未成者速散服至瘡口合而
止内能固濟去舊生新是名固壘元帥又名加味十奇散
　　當歸(酒/浸)　　桂心(不見/火)　人參　　　土芎
　　香白芷　　防風(去蘆/)　厚朴(去粗皮/姜汁炒)桔梗
　　甘草(五文/)　乳香(另/研)　　沒藥(另/研)
　右前八味各等分同為末每服二錢酒調日三服病
　愈而止不飲者麥門冬去心煎湯或木香湯
治諸發已潰去舊生新老人氣血虛弱宜補之此潰後
服至愈而止是名䕶壁都尉
　　防風(去/蘆)　　厚朴(製同/上)　苦梗　　　白芷
　　黄耆(炙各/半兩)　川芎　　　甘草　　　栁桂
　　當歸(各三/錢)　人參(二/錢)
　右為末每服二錢空心温鹽酒調服至瘡口合後更
　服為佳不飲酒木香湯兼服降氣湯尤妙(方見/前)
生肉神異膏治癰疽壊爛及諸瘡發毒
　　雄黄(五錢/)　滑石(倍用/)
　右為末洗后摻瘡上外用綿子覆盖相䕶凡洗后破
　爛者用此貼之
止痛㧞毒膏治一切瘡發臭爛不可近未破則貼破已
破則生肉杖瘡丁瘡皆用之
　　斑蝥(四十/九箇)　栁根(四十/九條)　木鱉子(七箇/)乳香
　　沒藥　　　麝香(少許/)　松脂(三錢/)
　右用真清油十四兩煎黒栁條焦枯濾去渣入黄丹
　五兩滴入水中成珠為度却入諸藥攪及匀入磁器
　中收了后用神妙
歛瘡口黄丹散
　　黄丹(煆/)　　白􁦝(枯/)　　龍骨　　　寒水石
　　乳香　　　木香(不見火/)黄連　　　黄芩
　　㯽榔　　　膩粉(各三錢/)腦子(少許/)
　右為末隨瘡乾濕用之乾則用濕鹽湯洗濕淨乾却
　摻其上用不可太早須膿血去盡臨好方用不然則
　又臖作
　　　通治
車螯散治癰疽初發腫痛或少年熱盛發背等急宜宣
毒利下熱退為度大人小兒四季皆可服之
　　紫背車螯(一隻鹽泥固濟火煨/通紅地上出火毒用)　　　輕粉
　　甘草(各二錢/)大黄(五錢/)　黄芩　　　漏蘆(去須/)
　　𤓰根(各半兩/)
　右為末每服二錢薄荷湯下速利酒亦可
單煮大黄湯治同上氣血衰者不可用
　　大黄　　　甘草
　右剉散每服三錢水一盞半煎空心服利下熱毒
五香散升降諸氣宣利三焦踈導壅滯發散邪熱治隂
陽之氣欎結不消諸熱藴毒腫痛結核或似癰癤而非
使人頭痛惡心寒熱氣急
　　木香　　　丁香　　　沉香　　　乳香
　　藿香(各等分/)
　右剉散每服三錢水一盞半煎食後温服
五香連翹湯治一切惡核瘰癧癰疽惡腫等病
　　青木香(即船上/木香)　　　　沉香　　　丁香
　　薫木香(即乳/香)麝香　　　升麻　　　桑寄生
　　獨活　　　連翹　　　射干　　　木通(各二/兩)
　　大黄(蒸三兩/)
　右剉散每服四錢水二盞煎一盞空心熱服半日以
　上未利再服利下惡物為度未生肉前服不妨以折
　去熱毒之氣本方有首深芒硝恐泥者不能斟酌故
　缺之知者自當量入
平補散利後不止手足冷此藥補之温脾正氣
　　白术　　　甘草　　　白薑　　　陳皮(各二/錢)
　　茯苓　　　木香(各一錢/)肉豆䓻(二箇煨/)
　右為末服前藥後則可服鹽湯調二錢日三四服利
　止手足温食進却住服
加味十全湯治老人虛極瘡疾臨愈宜服
　　黄耆　　　生乾地黄　當歸(並用/酒浸)　川芎
　　人參　　　白茯苓　　粉草　　　白芍藥
　　桂心(不見火/)烏藥　　　白术(米泔浸/麩炒)陳皮
　　北五味子(㣲炒以上/各五錢)
　右剉散每用一兩水一椀薑五片北棗一枚同煎分
　作二服渣可曬乾再為末服
真方不換金正氣散治疽瘡未安之間遍身寒熱或先
寒後熱先熱後寒或連日作或間日作必先嘔痰而後
寒熱大汗出然後止服此却寒邪正脾氣痰飲自消寒
熱不作
　　蒼术(米泔浸半日/炒令黄色)　　　大厚朴(紫色者去粗皮/用薑汁炒各二)
　　(兩/)　　　　粉草(炙一兩/)真橘紅(水洗浄去白兩/半以上四味並)
　　(入鍋内炒/去火毒)　半夏(湯洗/七次)　藿香葉　　人參(去蘆/)
　　木香(去蘆/)　白茯苓(去皮各/一兩)
　右剉散每服三錢水一盞半生薑三片紅棗二枚煎
　八分入鹽少許温服不拘時候
阿膠飲子治一切癰疽發背挾􁌕􁁜􁌕妳癰癤毒並治
之
　　明阿膠(剉蚌粉炒如珠/子出火毒一兩)　真橘皮(半兩/)粉草(一兩/)
　右剉散分作三服水一椀煎候温病在上食後服病
　在下空心服累效
忍冬酒治癰疽發背初發時便當服此不問疽發何處
婦人乳癰若鄉村或貧乏無得藥材者䖍心服之大有
神效
　　忍冬籐(五兩搥/不犯鐡)　　　　大甘草節(一兩/)
　右各生用水二椀慢火煎一椀入無灰酒一大椀再
　煎十數沸去滓分三次温服如無生者用乾者終力
　淺更生取葉一把擂爛入餅子酒少許生餅酒尤佳
　調和稀稠得所傅瘡四面中心大留一口泄毒
蠟礬圓治癰疽發背瘰癧漏瘡惡瘡衛䕶内膜驅解諸
毒自然内消
　　通明白􁦝(生用二兩/)
　右為末以黄蠟一兩二錢鎔汁就爐上入礬拌和衆
　手圓如梧桐子大每服十五丸熟水或冷酒下常服
　之漏瘡用油髮灰和雞内金末外塞
粉乳托裏散癰疽初發便服或毒氣入裏衝心煩悶吃
嘔喘嗽以至泄㵼急用頻服托裏返出毒氣自内發起
達外又能消已發未發皆可服之神效
　　真菉豆粉心(二兩/)　　　明乳香(半兩以蒻葉或/蘆葉盛盖火熨)
　　(攤冷/研)
　右為末每服二錢新熟水調下或生甘草煎湯調食
　後少時細呷常要藥味在胷膈間則毒氣不能攻心
　或瘡已沉晦用當歸一錢辣桂二錢煎湯調下仍以
　加味不換金正氣散為佐小兒痘瘡䧟入亦能救之
　瘰癧攻心嘔悶亦用
五味子湯治腎水枯竭運用不上致令口中乾燥舌上
堅硬或如鷄内金
　　北五味子　綿黄耆(去蘆/)條參(去蘆/)　麥門冬(去/心)
　　(各兩/半)　　　粉草(半兩/)
　右剉散每服半兩水盞半煎不以時温服日夜五七
　次
神白膏貼五發未破
　　南星　　　大黄　　　草烏　　　白歛(各半/兩)
　　蚌粉　　　大栢皮(各一/兩)小赤豆(一合/)
　右為末取芭蕉頭研取油調角四畔加乳香沒藥尤
　妙
乳香膏止痛
　　木鱉子(去殻/細削)當歸(各一兩/)栁枝(二尺寸寸剉之同/以清油四兩慢火)
　　(煎令黒色/次用后)　乳香　　　沒藥(各半兩/)白膠香(明/淨)
　　(者四兩同研細入油/煎化用綿子濾之)
　右先事治辦煉藥銑銚令極淨再傾煎藥油蠟在内
　候温入黄丹一兩半以兩栁枝攪極得所再上火煎
　不住手攪候油沸起住攪注在水中成珠不散為度
　秋冬欲軟春夏欲堅傾在水中出火毒搜成劑収之
追毒丹治瘡疽黒䧟者用針刀開瘡内追毒丹使之潰
然後去敗肉排膿隨證治之癰疽丁瘡附骨疽並皆治
之
　　巴豆(十粒去皮心不/去油研似泥)　　白丁香　　輕粉(各一/錢)
　　雄黄　　　黄丹(各二錢/)
　右件研和加白麵三錢滴水為圓如麥状針破瘡内
　之覆以乳香膏追出膿血毒物漏瘡四壁死肌不去
　不可治亦以此追毒去死肌乃養肉令愈疾小者用
　一粒大者加粒數用之
太乙膏治五發癰疽一切惡疾軟癤年深日逺已成膿
未成膿貼之即效蛇虎蝎大刀斧所傷並可内服外貼
發背先以温葱湯水洗瘡拭乾用帛子攤藥貼仍用水
下血氣不通酒下赤白帶下當歸酒下咳嗽喉閉纒喉
風並綿裹含化一切風赤眼貼太陽穴後用山梔子湯
下打撲傷損貼藥仍以橘皮湯下腰膝痛貼之鹽湯下
唾血桑白皮湯下諸漏先以鹽湯洗若諸瘡癤並量大
小以紙攤藥貼之並每服一粒旋圓如櫻桃大以蛤粉
為衣其藥可收十年不壊愈乆愈烈神效
　　𤣥參　　　川白芷　　川當歸(去蘆/)官桂(去粗/皮)
　　赤芍藥　　大黄　　　生乾地黄(各一兩/)
　右剉如大豆大用清油二觔浸春五夏三秋七冬十
　日濾去渣油熬得所次下黄丹一觔滴油入水中不
　散為度
善應膏治諸般惡瘡腫毒發背腦疽癧子牙腫打撲接
骨閃肭刀斧傷杖瘡蛇蟲毒狗馬咬湯火漆瘡疥癬貼
之即愈又治婦人吹乳以藥圓如梧桐子大新汲水下
二十圓肺癰腸癰亦可為圓吞服温酒米飲或北梗甘
草煎湯皆可不可犯葷手及火焙
　　上等黄丹(八兩研/極細)　　　白膠香　　明沒藥
　　滴乳香(並别/研)大當歸　　川白芷　　杏仁(去皮/尖)
　　大黄　　　草烏　　　川烏　　　赤芍藥
　　㯽榔　　　生乾地黄　土芎　　　滴青(别研/入)
　　亂髪(淨洗以兩/上各一)
　右除乳香沒藥外将磁石銚盛香油一觔浸藥一宿
　慢火煎熬諸藥黒色再入葱白亂髪煎少時用生絹
　帛濾去滓留下一兩藥油復将所濾油於慢火上熬
　却将黄丹入油内用長栁條槐條不住手攪候有㣲
　煙起提起藥銚将栁條㸃滴在水面上凝結成珠不
　散方成膏如不成珠再熬直待成膏提起藥銚攪無
　煙出却入乳香沒藥白膠末攪匀傾出磁器内将元
　留下浸藥銚一併收入器内用新汲水一日一換将
　藥器坐放水内三日出火毒方可用之如膏藥硬約
　量加黄蠟清油入膏内攪匀得所熬膏極難於火候
　須耐煩看火𦂳慢火猛則藥中火發不特失藥性又
　燎傷製藥人面目
𤣥武膏治癰疽發背丁腫内外臁瘡隂疰下諸惡瘡及
頭項癰腫不問已潰未潰皆可用大能排膿散毒止疼
生肌累有神騐若丁腫先用銀箆或鹿角針於丁瘡中
間及四畔針破令惡血出以追毒餅如小麥大擦入孔
中却以此膏貼之如瘡壊爛至甚難藥貼則将皂角二
三片煎油調匀此膏如稠糊薄傅之膿水或轉多不數
次傅之乾愈妙
　　大巴豆(去殻/膜)木鱉子(去殻各/二兩淨)　　　　黄丹(四兩/研細)
　　真清油(十兩/)槐栁嫩枝(各七寸長/七條剉細)
　右依前法煎熬成膏貼用
金不換治傷筋動骨損痛閃肭風毒惡瘡風濕筋寒諸
病
　　當歸尾　　川白芷　　杏仁(去皮尖/)𤣥參
　　猪牙皂角(去皮弦/)　　　草烏(生剉用/各三錢)白膠香(明/者)
　　(八/兩)　　　　蓮鬚葉葱(肥者十根/)　　滴青(明者/半觔)
　　乳香　　　沒藥(别研為末/各半兩)　　　　黄蠟(明者/一兩)
　　男子亂髮(洗淨援如/雞子大)
　右用清油半觔将七味依前法熬濾却入膠香滴青
　攪匀下黄蠟又攪無煙方下乳香沒藥
貼膏法如瘡有膿血不淨痂瘢閉礙須用藥水洗淨拭
　乾候水氣乾却用膏貼貼後有黄水膿血出流用紙
　揩從側畔出一日一換黄水膿血止兩日三日一換
　貼至愈
蜞針正法治癰癤不問老少初發腫作覺見稍大便以
　紙一片冷水浸搭瘡上視其上一㸃先乾者即是正
　頂先以大筆管一箇安於正頂上却用大馬蜞一條
　(本草名/水蛭)安其中頻以冷水灌之馬蜞當吮其正穴膿
　血出毒散是效如無大蜞小須用三四條方見功效
　若吮著正穴蜞必死用水救活其瘡即愈累試奇效
　乃去毒之一端也血不止以藕節上泥止之白茅花
　亦效
追毒餅治諸般惡瘡因針開了口後又閉合生膿脹痛
不可忍用此捻成小麥子大入放瘡中永不閉膿水自
出瘡自乾好
　　極好信石(半/錢)雄黄　　　雌黄(各一/錢)　輕粉(少許/)
　　大硃砂(一錢/)
　右研為細末糯米糊圓如麥子大若瘡口閉合生膿
　将藥入内仍以膏藥貼之
内追毒丹清心解毒散潮
　　大硃砂　　雄黄(各五錢/)生麝香(一錢/)生犀角
　　琥珀(以上並/别研細)黑角沉香(各五錢/)
　右為末煉蜜圓梧桐子大每服二十圓燈心薄荷湯
　下
雜證乾葛飲治發背作渴
　　黄芩　　　朴硝(各五錢/)乾葛(一兩/)
　右剉散每服三錢用枇杷葉去背上白毛淨洗同煎
　不拘時服
蘇子降氣湯縮砂香附湯(並見大方/科諸氣類)
人參敗毒散參苓白术散(方見大方科傷寒/陽證及脾胃類)
　以上諸藥升降散毒理脾和氣凡諸發臨愈皆可投
　數服癰疽縁氣凝血滯氣聞香則行初發亦宜縮砂
　香附湯
六一湯諸發愈後宜服
　　黄耆(六兩炙/)甘草(一兩/)
　右剉散每服三錢水一盞半薑三片棗二枚煎空心
　服
八味圓老人血氣衰弱發背作渴不止宜服(方見大方/科虛損類)
嘉禾散治疽後氣弱不食(方見大方/科脾胃類)
乳香圓治發背及一切疽瘡潰爛痛不可忍者
　　當歸　　　川芎　　　交趾桂　　川香芷
　　真菉豆粉(各五錢/)　　　羌活　　　獨活
　　五靈脂　　乳香(别研/)　沒藥(别研各/三錢)白膠香(五/錢)
　右為末煉蜜為圓如彈子大每服一圓用薄荷湯嚼
　下手足諸般損痛不能起者加大草烏一味用木𤓰
　鹽湯細嚼下
黑附圓治氣虚血弱老人疽發後四肢倦怠無力或燥
渴好飲水不止者
　　黑附子(一箇九錢/煨鹽水浸)　　　白茯苓(五錢/去皮)川練子(一/兩)
　　(去皮/核)　　　茴香(一兩/炒)　破故紙(一兩/炒)熟地黄(淨/洗)
　　(切酒炒/一兩)　　交趾桂(五錢去/粗皮)　　　　大當歸(一/兩)
　　(去/尾)
　右為末煉蜜圓如梧桐子大每服三十圓空心鹽湯
　或鹽酒下如覺脾虚食减亦用參苓白术散兼服
消腫法凡春初雷始發聲時急以兩手指雷聲聲止乃
　止後七日勿洗手此後有一切腫及蝎螫惡注腫瘡
　摩之隨手即消
　　　乳癰
𤓰蔞散如不愈者並依前方治之
　　𤓰蔞　　　明乳香
　右為末每服二錢温酒調下熱者加石膏末少許
又方
　　草烏(七箇/)　小赤豆(七粒/)拒霜葉(一兩隂乾/)
　右為末井花水調塗角四畔黄頂用前敷藥亦妙
又方仙人掌草一握小酒糟一塊生薑一大塊擂爛入
　桂末少許炒酒服留滓罨腫處即止更不成瘡
乳勞癰
　　火炊草　　皂角刺　　川山甲　　黄蜂窩
　右各燒存性為末入輕粉生清油調匀敷瘡上
又方赤小豆一升酒研爛去滓温酒服留滓敷患處
又方蔓荆子擂爛炒酒服滓貼患處
又方乳勞癰爛見心者猫兒腹下毛甘鍋内煆存性為
　末乾摻或清油調入輕粉少許
吹乳結實疼痛陳皮一兩甘草一錢水二椀煎一椀分
　二次服次用荆芥羌活獨活煎湯薫之温則洗之安
又方消毒飲加連翹三錢黄𤓰蔞仁三十粒搥損每服
四錢水一盞半煎食後温服(方見小方科/)
又方皂角刺燒灰蛤粉明乳香少許為末熱酒下揉散
　亦可
妳頭裂取秋後冷露茄子花裂開者隂乾燒存性灰水
　調敷未秋時但裂開者亦可用
灸法
　癰疽高腫堅硬不破名曰石癰當上灸百壮
　諸癰疽毒開闊不止疼楚殊甚以灸炷四枚圍著所
　作處同時下火各灸七壮多至十一壮佳
　大蒜頭横切如錢貼其中心頓小艾炷灸之五壮而
　上若形状稍大以黄稈紙蘸酒敷貼認先乾處為筋
　脚於先乾處灸之或兩處先乾皆灸但五七壮而止
　又法屈指從四圍尋按遇痛處是根就此重按深入
　自覺輕快即此灸之
　凡癰疽展大如龜形且㸔頭向上下先灸其前兩脚
　次灸其尾或紅筋走𦂳而長須盡處灸之須留頭并
　後兩脚勿灸若盡灸之不惟火氣壅聚彼毒無所走
　散又攻入裏也或辨認不明以白芷三分漢椒桑白
　皮各一分葱白十莖水一椀煎入酸醋半盞淋洗少
　頃其筋自現可以辨認
　　　心癰
凉血飲即引兵先鋒方治心肺有熱或作寒熱口乾好
飲水渾身疼腹内作熱頭面赤色
次用内托散即前鋒正将方治同上兼用敷角洗貼
已潰多服加味十奇散(以上二方並見前/)
　　　腎癰
八味圓治腎虚嗜慾過度外挾寒邪發為癰腫不可施
以凉劑宜服(方見大方/科虚損類)
加味十奇散治同上兼用葱白橘葉椒葉猪蹄湯淋洗
仍貼金絲膏(方並見前/)
　　　肺癰
桔梗湯治男子婦人欬而胸膈隱痛兩脚腫滿咽乾口
燥煩悶多渴時出濁唾腥臭名肺癰小便赤黄大便多
澁實者先投參蘇飲四服虛者先投小青龍湯四服並
用生薑棗子煎却服此(二方見大方科傷寒/和觧類及通治類)
　　桔梗(去蘆/)　貝母(去心/)　大當歸(酒浸/)𤓰蔞仁
　　枳殻(去穰炒/)薏苡仁(㣲炒/)桑白皮(炒/)　甘草節
　　防已(去粗皮/各一兩)百合(蒸半兩/)黄耆(一兩半/)知母
　　正地骨皮(去/骨)杏仁　　　北五味子　甜葶藶子
　　(各半/兩)
　右剉散每服四錢水一盞半生薑五片煎不以時温
　服咳不利加百藥煎熱加黄芩大便不利加煨大黄
　少許小便澁甚加木通車前子煎煩躁加白茅根咳
　而疼甚加人參白芷
葶藶散治肺癰咳嗽氣急睡卧不安心胷脹滿
　　甜葶藶子(二兩半隔/紙炒赤色)　　百合(炒/)　　白附子
　　北五味子(炒/)甘草節　　羅參　　　欵冬花
　　百藥煎(各一/兩)大朱砂(五錢/八研)紫苑(去木/一兩)
　右為末每服二錢燈心湯調下
牡丹散治肺癰胸乳間皆痛口吐膿血氣作腥臭
　　川升麻　　苦梗　　　薏苡仁　　地榆
　　黄芩　　　赤芍藥　　牡丹皮　　甘草(各等/分)
　右剉散每一兩水一升半五合温温日三服
補肺散治肺癰已吐出膿血以此潤䕶
　　真鍾乳粉(一兩/)　　　　白滑石(二兩/)
　右為末每服三錢米飲調下
理肺膏治肺癰正作咳唾不利胸膈廹塞
　　訶子(去核/)　百藥煎　　五味子(㣲炒/)條參(去蘆/)
　　欵冬花蘂　杏仁　　　知母　　　貝母
　　甜葶藶子　紫苑　　　百合　　　甘草節(以/上)
　　(各五/錢)
　右為末用白茅根淨洗秤三觔研取自然汁入磁石
　器中熬成膏更添入好蜜二兩再熬匀候冷調和前
　藥為圓如梧桐子大温水吞下
加味敗毒散治上膈壅熱而成肺癰兼感風寒重者加
入黄芩𤓰蔞仁薄荷當歸川白芷半夏烏梅桑白皮每
半料各五錢生薑生地黄燈心白茅根煎熱甚加大黄
内䕶排膿散理肺癰吐膿後宜服排膿補肺
　　嫩黄耆(二兩/)川白芷　　北五味子(炒/)人參(各一/兩)
　右為末煉蜜圓如小指頭大偃仰入口噙化旋旋嚥
　下食後服臨卧服
葦葉湯
　　薏苡仁　　𤓰辨仁　　桃仁(去皮尖/各一兩)
　右剉散每服四大錢水二盞先以葦葉一握煎取一
　盞去滓入藥煎六分食後服或吐膿血勿怪
五香白术散寛中和氣滋益脾土生肺金進美飲食
　　沉香　　　木香　　　明乳香　　丁香
　　藿香葉(各半/兩)白术　　　羅參　　　白茯苓
　　薏苡仁　　山藥　　　扁豆　　　桔梗
　　縮砂　　　白豆䓻　　粉草　　　蓮肉(各一/兩)
　右為末蘇鹽湯調空心服棗湯亦可有汗加浮麥煎
雲母膏治一切内外癰瘡依和劑方修合煎北梗甘草
湯吞服服畢便就枕有熱者善應膏亦可圓服湯引同
上(方見/前)
加味十奇散治肺癰已散不咳不疼服此去舊生新内
能固濟(方見/前)
肺癰證始萌易治膿成難治診其脉數而實已成㣲而
　濇漸愈靣色白嘔膿而止者自愈有膿而嘔食面色
　赤吐膿如糯米粥者不治男子以氣為主得之十救
　二三婦人以血為主得之十全七八歴試屢騐
灸法治肺癰正作吐膿血不已肺腧灸二七壮在二椎
　下三椎上各去脊一寸半及灸譩譆二穴二七壮其
　穴在肩膊内臁第六椎兩傍三寸抱肘取之
　　　腸癰
敗醤散治脉數身無熱腹無積聚按之濡此為腸癰乆
積隂冷所成宜服
　　薏苡仁(二兩/半)附子(炒半/兩)　敗醤(一兩一分/)
　右剉散每服四錢水一盞半煎空心服小便利為效
牡丹湯治腸癰小腹腫痞按之即痛如淋小便自調時
時發熱自汗出復惡寒其脉遲𦂳者膿未成可下之當
有血洪數者膿已成不可下
　　大黄(蒸/)　　桃仁(去皮尖/各半兩)牡丹皮(一錢/一字)𤓰蔞子(三/分)
　　芒硝(二分/)
　右剉散作一服水三盞煎八分去滓入芒硝再煎沸
　頓服不拘時候未效用敗毒散(方見大方/科傷寒類)
薏苡湯治腸癰腹中㽲痛煩毒不安或脹滿不食小便
澁婦人産後虚熱多有此病縱非癰但疑似間便可服
就有差互亦無害
　　薏苡仁(五兩/)牡丹皮　　桃仁(各三兩/)𤓰瓣仁(四/兩)
　右剉散每服四錢水一盞半煎不拘時服
蠟礬圓治腸癰内托神妙(方見前/)
　　　附骨疽
蟾蜍膏治附骨疽乆不差膿汁敗壊或骨從瘡孔出
　　大蝦䗫(一枚/)亂髮(一握如/雞子大)猪脂油(四兩/)
　右以猪脂油煎前項藥濾去滓凝如膏貼之凡貼先
　以桑白皮烏豆煎湯淋洗拭乾煆龍骨為粉摻瘡口
　四畔令易收歛却用貼之
焦鯽膏治附骨疽未破已破或膿出不盡者
　右用黑色鯽魚一箇去腸入白鹽令腹滿用線縳定
　用水一盞銅石器中煑水盡乾焦為末用猪油調敷
　已破者乾摻少痛勿怪
赤木圓治附骨疽膿汁淋漓乆而不瘥已破未破皆可
用
　　赤木(一觔泔浸去油用川椒/葱白煮令黑色焙乾)　　　　舶上茴香
　　破故紙(炒/)　川練子(剉炒/)茯苓　　　土茴香
　　川白芷　　桃仁(去皮尖炒/各一兩)
　右為末老人加黑附子煉蜜圓梧桐子大每服五十
　圓温酒或鹽湯吞下
　　　便毒
雙解散治便毒内藴熱氣外挾寒邪精血交滯腫結疼
痛
　　辣桂　　　川大黄　　白芍藥　　澤㵼
　　牽牛(炒取末/)桃仁(去皮炒/各一分)甘草(半分/)
　右剉散每服三錢水一盞半生薑五片煎食前日二
　服先小便快熱從小便出後大便利皆是稠毒
五香連翹湯治便毒腫結因敗精搏血留聚而成立效
(方見/前)
復元通氣散便毒初發用此(方見前/)
　　　癮疹
神术散治因浴出腠風冷徧身癮疹搔之隨手腫突及
昏暈嘔噦
　　白术(一兩/)　神麯(二兩炒/)甘草(一分/)
　右為末每服二錢米飲調下一方以土朱研炒冷酒
　調下二錢不飲以茶調下
消風散治癮疹瘙癢神效(方見風科/熱證類)
茶調散治風熱癮疹(方見大方/科頭痛類)
胡麻散治風氣挾熱癮疹瘙癢
　　胡麻子(五兩/)苦參　　　荆芥穗　　何首烏(各/二)
　　(兩/)　　　　葳靈仙　　防風　　　石菖蒲
　　牛蒡子(炒/)　菊花　　　蔓荆子　　蒺藜(炒去/刺)
　　甘草(炙各/兩半)
　右為末每服二錢食後薄荷湯或好茶清下
治徧身癮疹疼痛成瘡
　白殭蠶一兩炒黄色為末分四抄酒調服
傅藥明􁦝朴硝為末井水調雞羽掃敷
又方赤小豆荆芥穂碾為末雞子清調薄敷
洗方蚕沙以新水煎宻室温洗
　　　諸瘡
熱證平血飲治徧身生瘡膿血臖腫極痛且癢
　　乾葛　　　赤芍藥　　升麻(各一兩/)粉草(五錢/)
　　加天麻　　蟬蜕
　右剉散與人參敗毒散合和生薑薄荷生地黄麥門
　冬去心煎不拘時候大效(敗毒散見傷/寒陽證類)
小牛黄圓治心肺積熱腎臟風毒攻於皮膚時生疥癩
瘙癢難忍時出黄水及大風手足壊爛眉毛脱落一切
風疾
　　𤣥參　　　荆芥穗(各四/兩)苦參(半觔/)　大川烏
　　宣連(各一/兩)　真牛黄(二錢/)
　右為末水糊圓梧桐子大每服三十圓熟水或茶清
　下一方加麻黄防風皂角末為膏入煉熟蜜為圓妙
牛黄清心圓(方見風科通治類/)
天麻煎治風毒入胃及心腎經絡攻注百節疼痛頭目
虚腫痰涎不利下注腰脚弱緩生瘡婦人血風男子癩
風乃風濕脚氣攻注皮膚瘙癢癮疹偏正頭風
　　川烏頭(淨洗灰炒/裂去皮臍)　　　草烏頭(水浸三日洗/去皮各二兩)
　　荆芥穗(四兩/)乾薄荷(二兩/半)杜當歸(水浸三日曬/乾八兩切)
　右為末醋糊圓如梧桐子大茶清下三十圓
酒蒸黄連圓治同上(方見大方科諸氣/類米飲下三十圓)
荆黄湯治惡瘡生背脇頭腦四肢要害處連進一二服
得利即效未利再服(方見大方/科積熱類)
當歸飲治心血凝滯内藴風熱發於皮膚徧身瘡疥或
腫或癢或膿水浸滛或發赤疹㾦㿔
　　當歸(去蘆/)　白芍藥　　川芎　　　生地黄(洗/)
　　白蒺莉(炒去/尖)防風(去蘆/)　荆芥穗(各一/兩)何首烏
　　黄耆(去蘆/)　甘草(炙各半兩/)
　　川芎　　　當歸　　　地黄　　　甘草
　　芍藥(各等分/)防風　　　荆芥　　　鳳尾草(酌/量)
　　(加/入)
　右剉散每服三大錢水一盞半煎服經騐
五香連翹湯治風氣風癧瘡除升麻大黄獨活木通乳
香五味忌食冷物服後小水必通(方見前/)
五苓散加瞿麥大畧治同上此方得之艱用之取效
敷藥合掌散治徧身生瘡百藥不效
　　㯽榔(五箇/為末)　硫黄(五錢生者/研細末)　　　　膩粉(半錢/)
　右和匀每服一錢安於手心内油調夜卧時塗外腎
　不得洗手但擦手令乾可也一二日瘡即愈
通治多年惡瘡不瘥爛搗馬齒莧敷之亦治反花瘡其
　形如花開之状燒灰以猪脂塗敷　又方雞腸草研
　細取汁拂其瘡以渣盖之或為末猪脂調敷極效
赤小豆方治善惡瘡疥或赤腫無不愈者
　右用赤小豆七七粒為末敷之愈或以水調敷瘡及
　四傍赤腫處落則再敷又方剉散每服二錢水一盞
　煎服仍用新汲水調藥敷縁赤豆粉粘物即乾難揭
　則用苧根為末和之便不粘此法尤佳
殺蟲方
　　雞心㯽榔(一/兩)黄連　　　川山甲(十箇燒/存性)
　　射香(半錢/)
　右為末用臈茶末調塗三五日後用葱湯洗
惡瘡方
　苦練皮燒灰以猪脂調敷
青黛散治中部生濕瘡熱癢而痛寒熱大小便澁食亦
减身面㣲腫多食魚蝦發風熱物得之
　馬齒莧四兩研爛入青黛一兩再研匀塗上立有神
　效仍服八正散日三服(方見大方/科積熱類)
洗方苦參湯
　　苦參　　　蛇床子　　白礬　　　荆芥穗
　右等分用水煎放温洗
驅風散
　　紅椒(開口者/七粒)連根葱頭(七箇/)
　右同煮水淨洗用絹衣浥乾即愈
指縫搔癢成瘡有竅出血不止多年糞桶篐篾乾燒灰
　敷之即安
火氣入瘡黄栢皮為末摻之立愈薄荷煎塗亦可(方見/大方)
(科積/熱類)
漆毒成瘡磨鐡槽中泥塗之即愈又方蟹黄塗之效
㿐瘡神降散治走皮㿐用桑寄生一小把本􁀙桑根取
皮一握白芷黄連煎湯温和以帛蘸洗候露出盡拭乾
傅之
　　滿尺皂角(去弦核/燒存性)　　　麻竹大籜(燒存性/)
　　厚黄栢　　鷹爪黄連　𤓰樟葉(乾/)　白芷
　右等分為末清油調敷神效慎勿喫醋
凍瘡以茄子根濃煎湯洗并以雀兒腦髓塗之
又方治足上凍爛生瘡黄丹為末用猪脂調敷
人靣瘡用貝母為末小葦筒灌其瘡口數日成痂而愈
白癩瘡每旦瘡上退白皮一升許如蛇蜕宜服解毒雄
黄圓三四服即安(方見風科/熱證類)
甲疽瘡緑礬散
　　緑􁦝(半兩/炒熟)　蘆薈(一錢半/)麝(一字/)
　右研如粉以絹袋盛藥納指於袋中線扎定瘥為度
月蝕瘡胡粉散
　　胡粉(炒㣲黄/)白礬(煅/)　　黄丹(煅/)　　黄連(淨/)
　　輕粉(各二錢/)胭脂(一錢/)　麝香(少許/)
　右為末先以温漿水入鹽洗拭後摻藥乾則用清油
　調
癩頭瘡先用本人小便燒秤錘令紅投於小便中方與
　洗瘡皮皆去然後以帛拭乾用滴清五文細研用油
　魚三箇以盞燒成油調滴青塗之三日效
頭上風屑極癢用藜蘆根不拘多少為末先洗頭須避
　風候稍乾時用藥柊定須要藥入髪至皮方可𦂳縳
　兩日夜
　　　腎臟
活血驅風散治肝腎虚為風毒所入濕痒生瘡
　　當歸(去尾/)　川芎　　　白芷　　　華隂細辛
　　白蒺藜(炒去/刺)桃仁(浸去皮/尖焙)白芍藥　　半夏(洗/)
　　五靈脂　　甘草(各三錢/)蒼术(炒/)　　杜仲(去粗/皮薑)
　　(汁炒/斷絲)　　　辣桂　　　天麻　　　薏苡仁
　　橘紅　　　㯽榔　　　厚朴(去粗皮/薑汁炒)枳殻(去穰/切炒)
　　(各四/兩)
　右剉散每服三錢水一盞半生薑五片棗二枚煎去
　滓入乳香末少許以佐心氣使心腎相交挾熱去桂
　乳香加黑豆煎服
青木香圓踈導腎經風水腎虚挾邪浮腫多用安腎圓
少用青木香圓夾和鹽湯下屢效(方見大方科諸/疝及虚損類)
小牛黄圓治腎虚挾熱隂囊癢痛多瘡(方見前/)
烏荆圓治肝腎風癢(方見風科/通治類)
神妙丹治外腎濕癢(方見風科/歷節風類)
不換金正氣散踈導脾腎濕氣(方見大方/科時疫類)
莖物腫爛滛汁方大腹皮一升苦參荆芥各二兩煎湯
温洗拭乾以津液塗潤次用油髪燒存性入白芨末少
許敷逐日煎湯宻室洗換或加乳香末仍服蠟礬圓以
髪灰末米飲調吞下(方見前/)
腎臟風發瘡疥
　　雞心㯽榔(二箇破開以黄丹三錢/合在内用濕紙裹煨)　　全蝎(六箇/)
　　明硫黄(四錢/)
　右為末入輕粉半錢麝香少許青黛末半錢於磁器
　内收每用少許清油調抹兩掌揜外腎女以兩掌揜
　兩乳各睡至醒次日又用經騐
又方大紅川椒去目水蘸濕半日夾生杏仁研膏擦手
　如上法亦效
外腎疳瘡用抱雞卵殻鷹爪黄連輕粉各等分為末煎
　過清油調敷香附子白芷五倍子煎水洗
隂莖瘡
　　豆粉(一分/)　蚯蚓(二分/)
　右用水研塗上乾又敷之
隂囊上瘡
　甘草煎湯温洗却用臈茶末就敷貼
隂頭生瘡
　右用溪螺殻溪港中螺舊者為妙乾鍋中煆過為末
　先以鹽水洗五七次後以前藥敷之
妬精瘡
　右用大田螺兩箇和殻煆過存性為末入輕粉搽所
　患處即可安
又方治年少陽道興起當泄不泄不泄强泄脹㫁嫩皮
　初如針眼大畏疼不敢洗刮日乆攻入皮肉連莖潰
　爛一二寸許用荆芥黄栢皮馬鞭草甘草生葱煎湯
　洗去膿靨以訶子燒灰入麝香少許乾摻患處仍㫁
　房事數月臨睡喫冷水兩三口勿令陽道興起脹㫁
　瘡靨堅後即安矣
津調散治妬精瘡膿汁淋漓臭爛
　　黄連　　　欵冬花(各等分/)
　右為末以地骨皮蛇床子煎湯用軟帛浥乾津調藥
　塗之最忌不得用生湯洗諸瘡皆然
疿子滑石粉
　　緑豆粉(二兩/焙透)軟滑石(一兩研/)
　右為末和匀以綿撲子蘸撲仍以膩粉佐之
蛇纒瘡用雄黄為末醋調塗仍用酒服凡為蛇傷及蜂
　蠆蜈蚣毒蟲顛犬所傷皆可用又方用鐃靣草入鹽
　搥爛敷瘡頭上立效
疿子痒痛方
　新汲井水挪青蒿汁調蛤粉敷之雪水尤妙
洗方治諸般惡瘡
　黄栢茵陳荆芥葱白藿香煎水温温淋洗
　　　癬瘡
胡粉散治一切癬神效
　　胡粉(一分/)　砒霜(半分/)　大草烏(一箇/生用)硫黄(一分/别研)
　　蝎稍(七枚/)　雄黄(一分/别研)　斑蝥(一箇/)　麝香(少許/)
　右為末先以羊蹄根蘸醋擦動次用藥少許擦患處
烏頭圓治宿患風癬遍身黑色肌體麻木痺痛不常
　生烏頭一觔刮洗去皮令極淨攤乾用清油四兩鹽
　四兩同藥入銚内炒令深黄色取出剩油只留鹽并
　藥再炒令黑色煙出為度取一箇劈破心内如米一
　㸃白者恰好白多再炒趂熱羅為末醋糊圓如梧桐
　子大每服三十圓空心温酒下然草烏性差熱難製
　五七日間以烏豆煮粥解毒
通身牛皮癬方
　　川烏　　　草烏(去皮尖/)何首烏　　白芷
　　蘇木(各等分/)
　右截小片臘月猪脂油煮焦候冷入鹽少許磁器收
　時常挑一匙空心酒調下
又方雌黄末入輕粉猪脂調抹
又方斑蝥(燈上燒米醋内淬再燒再淬/凡三兩次就燒為灰存性)
　右用紅棗一枚湯泡剥去皮核與藥同研爛先以手
　抓破癬然後搽藥不可犯好肉恐有毒
昨葉荷草散治一切癬無問風濕氣血與夫相染而生
者
　　昨葉荷草(一兩瓦/上日乾)　　　枯礬(一錢/)　雄黄(半錢/)
　右為末以羊蹄菜根先蘸醋揩癬上令痒破即以藥
　末乗濕塗傅不過三兩次而愈更服局方何首烏散
　虚者消風散合和服(方見風科/)
灸法八月八日日出時令病人正當東向日長跪平舉
　兩手時度兩邊取肩頭小垂際骨解宛宛中灸之兩
　火俱下各三壮若七壮十日愈
　　　臁瘡
牛黄金虎丹治足靣生瘡下連大指上延外踝臁骨每
發兼旬昏暮痒甚爬搔出血如泉痛楚不可忍夜分漸
已明日復然每服一圓新汲水下膈膊有所下即愈
　　天雄(泡去皮/擠一兩)白礬(枯/)　　天南星(湯洗/)天竺黄(研/)
　　膩粉(研各二/兩一錢)牛黄(研二錢/)雄黄(研飛十/二兩半)生龍腦(四/錢)
　　金箔(六十五/片為衣)
　右為末煉蜜搜和每一兩半作十圓金箔為衣
得效三聖散
　　花蕊石散(方産科/保産類)　　　復元通氣散(方見前/)
　　追風獨活散(方見風科/通治類)
　右各一貼合和酒調空心服
又方治瘡生於脚胻名下注瘡俗謂之袴口瘡或因物
打撲而成者其瘡口狹皮内極闊皮薄如竹膜極痒痛
終日黄水流延蔓而生甚者數年不愈又易於染過他
人患此者須忌房室則易愈内外臁瘡皆治之
　韭菜地上地龍糞乾為末入輕粉清油調敷白犬血
　亦可
又方治脚肚上生瘡初則如粟漸大爪搔不已成片包
脚相交黄水出痒不可忍乆成痼疾最難愈
　百藥煎研細津唾調逐連塗敷自外而入先以貫衆
　煎湯淋洗後用藥
又方石榴皮煎取濃汁稍冷拂瘡上冷如氷雪即成痂
又方用鱔魚數條黄色者尤妙打死先用清油塗其腹
　下置瘡上盤屈令徧帛子繫定食頃覺瘡痛不可忍
　然後取鱔魚㸔腹下有針眼大竅子皆蟲也如未盡
　再以數條依上再縛蟲去盡却用死人脚脛骨燒灰
　清油調敷或以骨灰一兩入好茶末二錢同調亦可
又方亦可治打撲脚脛上成瘡此最難愈
　　㯽榔(半兩/)　龍骨(一分/)　輕粉(半錢/)　乾猪屎(半/兩)
　　(燒存/性)
　右為末先以甘草鹽湯淨洗瘡口軟綿拭乾清油調
　敷一日一換五日定差忌無鱗魚魚鮓熱麵
又方治冷臁瘡鹿角灰髪灰乳香為末清油調敷
又方治足上生瘡臭穢潰爛漏藍子一枚燒為末入膩
　粉少許井水調塗效
㯽榔散治同上
　　全蝎(七箇/)　斑蝥(十四箇/)巴豆(十四粒/)㯽榔(一箇/)
　先用清油兩半慢火煎先入全蝎次斑蝥次巴豆隨
　下㯽榔見巴豆黑色方入黄蠟一兩候溶去藥滓不
　用只用蠟油入後藥　　　黄蘗皮(炙/)　蛇床子(研/各)
　　(二/錢)　　　　雄黄(研/)　　硫黄(研生者/)黄丹(火飛/)
　　海螵蛸(各一/錢)白膠香　　黄連　　　杏仁
　　輕粉　　　清油(膠香與/油先溶)
　右為末同入清油中調敷瘡上立效
單方治臁瘡成舊累月不乾
　上等好砂糖先用鹽湯淋洗後綿帛拭乾以津唾塗
　却以此敷上三日愈神效
粉麝散治外臁瘡臭爛數十年不愈者
　　生龜一箇(烏者打死去肉取殻酸醋一碗炙醋盡/為度仍煆令白烟盡存性用盤盖地上)
　　(出火/毒)
　右為末入輕粉麝香拌匀臨用先以葱水洗乾方用
　藥
牡礪散收歛瘡口令乾
　　牡礪一塊(用破草蓆包裹入火内煆/令通紅去火候冷取出研)
　右隨用時旋入枯飛過白礬少許拌和敷瘡口上
秘方治脚脛骨上作瘡乆爛黑或發孔或臭穢不可近
　用地龍十數條小竹簽穿定瓦上焙乾為末真清油
　調敷劃時取效
秘方隔壁膏用多年老杉木節燒灰真清油調箬葉盛
　隔貼在瘡上以絹帛繫定不數貼而愈
洗藥用海桐皮石榴皮等分煎湯淋洗令淨然後用薫
　藥
熏藥用牛蒡子半兩研為末入紙撚之内燒熏之然後
　塗藥
　　　手足裂腫
白及膏治㫁根皸用頭髪一大握桐油一椀於瓦器内
　熬候油沸頭髪溶爛入川白芷白及松脂末出火攤
　冷以瓦器收貯不容灰入每用百沸湯泡洗皸裂令
　軟拭乾敷其上即安或加少水粉
秘方五倍子為末用牛骨髓填縫内即愈
又方手足皸裂春夏不愈者
　　生薑汁　　紅糟　　　鹽　　　　猪膏(臘月/者佳)
　右同研爛炒熱擦入縫内一時雖痛少頃皮軟縫合
　仍再用之即安
治久行脚心腫痛方蚯蚓糞塗腫處髙擱起脚一夕即
　愈
又方行路脚跟腫痛用草烏甘遂各等分為末新汲水
　調敷露出脚爪甲
黄蠟膏治冬月手足拆裂
　清油半兩盞内慢火煎沸入黄蠟一塊同煎候溶入
　光粉五倍子末少許熬令稠紫色為度先以熱湯洗
　火上烘乾即用藥敷薄紙貼之
傅藥治逺行脚腫用之可行千里輕便甚妙
　　防風　　　北細辛　　草烏(各等分/)
　右為末摻鞋底内如著草鞋即以水㣲温過然後摻
　藥
　　　漏瘡
蠟礬圓治癰疽發背瘰癧漏瘡惡瘡衛内膜驅解諸毒
自然内消神效(方見前/)
解温散温散漏瘡風冷
　　藿香葉　　厚朴(去粗皮/薑汁炒)半夏麴　　橘皮
　　蒼术(炒/)　　細辛　　　川芎　　　白芷(各一/分)
　　辣桂　　　川白薑(主/)　甘草(炙各/半分)
　右剉散每服三錢水一盞生薑棗子煎服
猪腎酒通行漏瘡惡水自大腸出
　黑牽牛研細去皮取末一分入猪腎中以綫扎青荷
　葉包慢火煨熟細嚼温鹽酒下
食治方治漏瘡肛門周匝有孔十數諸藥不效用熟犬
　肉蘸濃藍汁空心食之不食犬肉驢肉代之七日自
　安
桂附圓治氣漏冷漏諸瘡
　　桂心　　　附子(炮裂米醋中浸再炮/焠三五次去皮尖)厚朴(去粗/皮薑)
　　(汁/炒)　　　　甘草(炙/)　　白术(各一兩/)木香(一分/)
　　乳香(二錢/另研)
　右為末煉蜜圓梧桐子大空腹米飲下三五十圓
乳香雲母膏治漏瘡效
　　穿山甲(浸一宿去肉/用一百片)　　真蚌粉(同炒候香熟起/泡去粉以甲為)
　　(末細/研)
　右入乳香末一錢麝香半錢夾和雲母膏十五貼為
　圓梧桐子大每服三十圓温酒下仍以鹿角膠調鹽
　酒服神授散(方見大方科癆瘵類/)
安腎圓山藥圓二藥多服調養(方並見大/方科虚損)
代赭石圓治痔變為瘻膿血不止
　　代赭石(煆醋/焠研)磁石(煮米醋數沸/蘸茶細研)　　　白礬(煆/)
　　牡礪灰　　龍骨(研/)　　蝟皮(炙焦/)　皂莢刺(燒/)
　　猪後蹄垂甲(燒各/存性)　　　赤石脂　　川椒(焙/)
　　木賊(焙/)　　蜂房(炒各/等分)
　右為末神麴糊圓如小豆大每服五十圓食前艾并
　生薑煎湯下漏血處以熟艾捜和血竭塞日三換
雄黄膏治積年冷漏黄水不止
　　雄黄　　　硫黄(研細各/一分)頭髪　　　黄蠟(各半/兩)
　右用清油二兩煎熬頭髪溶盡去滓次入雄黄硫黄
　碎片黄蠟慢火上用枝頻攪為膏攤生絹貼用藥先
　以赤甘草頭煎湯洗或露蜂房白芷煎湯常洗常貼
黑靈散漏瘡通用
　　露蜂房(剉二/分)牡礪粉　　黄丹　　　硫黄(各一/分研)
　　(細/末)
　右同炒令煙盡為末入髪灰一分麝少許拌和敷患
　處麝能引藥透達亦殺虫
又㨗效方用信石新瓦上火煆過為末以津液潤紙撚
　子蘸少許推入瘡孔内如瘡孔多不可齊上藥免使
　害人
血竭散治痔漏痛不可忍
　　血竭　　　牡蠣灰　　髪灰(各等分/)
　右為末入麝香少許自以津唾調敷如更痛研杏仁
　膏調藥敷之
洗漏瘡方漏瘡孔中多有惡穢常須避風洗淨每用白
　芷及露蜂房煎湯洗或大腹皮苦參湯洗洗畢候水
　出拭乾用向東石榴皮晒為末乾摻
乆冷漏瘡用活鱔魚五六條擲地以竹針貫之覆瘡良
　乆當有蟲出如線復之使盡用㯽榔黄連末敷明日
　以乾艾作湯投白礬三二錢洗不一月全愈
　　　瘰癧
白花蛇散治九漏瘰癧發於項腋之間增寒發熱或痛
或不痛
　　白花蛇(酒浸軟去皮骨/焙乾取二兩)　生犀角(鎊半/錢)青皮(半兩/)
　　黑牽牛(半兩半/生半炒)
　右為末每服一錢入膩粉半錢研匀五更糯米飲調
　下巳時利下惡物乃瘡之根也更候十餘日再進一
　服忌發風壅熱物如已成瘡一月可效用之神靈
四聖散治瘰癧用花蛇散取轉後用此補之永去根本
　　海藻(洗/)　　石决明(煆/)　瞿麥穗　　羌活(各等/分)
　右為末每服二錢米湯調下日三服下清水盡為妙
牽牛圓立效
　　荆芥穗　　僵蚕(各五錢/)斑蝥(二十八箇去頭/翅足用糯米炒)
　　黑牽牛(五錢/)
　右為末皂角末熬膏為圓菉豆大臨睡時先用米飲
　調滑石末一錢服半夜時再一服五更初却用温酒
　吞二七丸服訖如小便無惡物行次日早再進一服
　又不行第三日五更初先進白糯米稀粥湯却再進
　前藥一服更以燈心湯調琥珀末一錢服之以小便
　内利去惡毒是其應也
連翹圓治瘰癧結核或破未破者
　　薄荷(新者二觔/挒取汁)　　　　皂角(二挺水浸去/皮挒取汁)
　　(以上二味於銀石/器内熬成膏次入)　　　青皮　　　陳皮(各一/兩)
　　連翹(半兩/)　黑牽牛(半炒/)皂角子(慢火炮去皮取/仁搗羅為末各)
　　(兩/半)
　右為末用前膏為丸梧桐子大煎連翹湯食前下三
　十丸
三聖圓治瘰癧
　　丁香(五十箇/)斑蝥(十箇/)　麝香(一分/另研)
　右為末用鹽豉五十粒湯浸爛如泥和藥令匀丸如
　菉豆大每服五七丸食前温酒送下日三服至五七
　日外覺小便淋瀝是效即加服或便下如青筋膜之
　状是病之根忌濕麵毒食
必勝圓治瘰癧不以年深日近及腦後兩邊有小結核
連復數箇兼勞瘵腹内有塊
　　鯽魚(一箇去腸肚并子入雄黄一塊雞子大硼砂/一錢於腹内仰安魚於炭火上燒煙盡取出)
　　(以全蜈蚣一條蓬术半兩梔子五箇皂角二並燒/萆麻五箇去皮燈上燒黄明膠三錢皂角二挺去)
　　(皮酥/炙)
　右為末别用皂角二挺去皮搥碎以水三椀揉汁去
　滓煮精羊肉四兩爛軟入輕粉五匣男子乳汁半兩
　同研成膏和藥末丸如菉豆大朱砂為衣温酒侵晨
　十丸日一服至晚下肉疙疸子若項有五箇則以五
　服藥取之視其所生多少以為服數既可更進數服
　如熱毒瘡癤未有頭頂者亦用消散一方加巴豆三
　七粒燒存性入
旱蓮子圓治少長臟氣不平憂怒驚恐諸氣抑欎結聚
瘰癧滯留項腋及外傷風寒燥濕飲食百毒結成諸漏
發作寒熱遍於項腋無問乆近悉騐
　　旱蓮子　　連翹子　　葳靈仙　　何首烏
　　蔓荆子　　三稜(醋濕紙/裹熟煨)赤芍藥(以上各/一兩)
　　南木香(二兩不/見火)　　　　大皂角(三挺括去皮酥/炙無則用羊脂)
　右為末米糊圓梧桐子大茶清下三十丸至五十丸
　日三服小兒量與之食後服
破毒雄黄圓治瘰癧乆作不愈寒熱徃來項筋攣急已
破未破皆可服之立見逐下惡物自小便中來
　　通明雄黄　顆塊大朱砂(各三錢/)　　水銀(二錢/)
　　斑蝥(二十八箇去足/翼用糯米炒黄)
　右先以斑蝥為末續以雄黄朱砂另研為末再入水
　銀細研合和用雞子清和糯米稠糊為丸菉豆大每
　服二七丸米飲或温酒下如惡物未見半朝再一服
已騐方治瘰癧已作者
　　烏雞子(七枚/)斑蝥(四十九箇/去頭翅足)
　右每雞子一箇去頂用筯攪匀入斑蝥七粒以紙糊
　盖於飯上蒸熟取開去斑蝥食雞子每食一箇煎生
　料五積散嚥下服不過四五已破者生肌未破者消
　散
海菜圓治癧生於頭項上交接名蛇盤癧宜早治之
　　海藻菜(蕎麥炒/去殻)　　　　白殭蚕(炒㫁絲/)
　右為末取白梅肉泡湯為丸梧桐子大每服六七十
　丸臨卧米飲送下其毒當自大便泄去忌豆粉雞羊
　酒麵日五六服
經效方治瘰癧乆年不愈者
　不蛀皂角子一百枚用米醋一升硇砂二錢同煮醋
　盡炒令酥㸔數癧子多少如生一箇服一枚生十箇
　服十枚細嚼米湯下酒浸煮服亦可
立應散治瘰癧神效已破未破皆可服
　　連翹　　　赤芍藥　　川芎　　　當歸
　　甘草(炙/)　　滑石(研各/半兩)　黄芩(三錢/)　白牽牛(生/取)
　　(末/)　　　　土蜂房(蜜水洗飯上蒸/日乾各二錢半)　地膽(去頭/翅足)
　　(和米炒黄為/度秤三錢)川烏尖(七箇/)
　右為末每服一大錢濃煎木通湯調下臨卧服毒氣
　從小便中出澁痛不妨如粉片塊血爛肉是也如未
　效後再服繼以薄荷湯解其風熱且地膽性帶毒濟
　以烏尖或衝上麻悶不能强制嚼葱白一寸茶清下
　以解之如小便澁燈心煎湯調五苓散服瘡處用好
　膏藥貼若療癰疽用此宣導惡毒本方去黄芩不用
皂角散
　不蛀皂角不以多少每三十條作一束以棕櫚裹之
　縛定於溷缸内浸一月取出却於長流水内再浸一
　月死水不能浣洗不可用去棕櫚曬乾不得焙搗羅
　為末每一兩入麝香半錢全蝎七箇研細拌匀每服
　　一二錢温酒或湯飲調下一兩服愈
粉乳托裏散治瘰癧攻心嘔吐發出其毒(方見前/)
蠟礬圓治瘰癧神效(方見前/)
蝸牛散治瘰癧已潰未潰皆可貼
　　蝸牛(不拘多少以竹箆串/尾上晒乾燒存性)
　右為末入輕粉少許猪骨髓調用紙花量病大小貼
　之一法以帶殻蝸牛七箇生取肉入丁香七粒於七
　殻肉燒存性與肉同研成膏用紙花貼之
燒灰散
　大田螺并殻肉燒存性已破者乾貼未破者清油調
　敷
洗傅方白芷煎湯泡荆芥候温軟帛蘸洗拭乾好膏藥
敷貼濃汁惡肉出盡用後藥傅
　　半夏　　　南星　　　血竭(一錢/)　輕粉(少許/)
　右為末以津唾調敷一方用五倍子海螵蛸㯽榔雷
　丸五靈脂麝香為末乾用清油調搽濕則乾摻
天𫝊方治瘰癧初作未破作寒熱
　木鱉子二箇草烏半兩以米醋磨入擂爛葱白連根
　蚯蚓糞少許調匀敷癧上以紙條貼令通氣孔尤妙
歛瘡口
　　血竭(一字/)　棗子(燒灰/半錢)　麝香(少許/)
　右灰研津唾調敷
灸法
　以手仰置肩上㣲舉肘取之肘骨尖上是穴隨患處
　左即灸左右即灸右艾炷如小筯頭大
　再灸如前不過三次永無恙如患四五年者如或用
　藥靨不退辰時著火申時即落所感稍深若三作即
　三灸平安又法只以蒜片貼在癧上七壮一易蒜多
　灸取效
　　　瘤􁁜
南星膏治皮膚頭面上瘡瘤大者如拳小者如粟或軟
或硬不疼不痛宜服
　右用天南星一枚細研稠糊用米醋五七滴為膏如
　無生者用乾者為末醋調如膏先将小針刺痛處令
　氣透却以藥膏攤紙上象瘤大小貼之
治小瘤方先以甘草煎膏筆蘸糊瘤傍四圍乾後復糊
凡三次後以藥傅
　　大㦸　　　芫花　　　甘遂
　右為末米醋調别筆醮傅其中不得近著甘草處次
　日縮小又以甘草膏再小暈三次中間仍用大㦸芫
　花甘遂如前法自然焦縮凡骨瘤肉瘤膿瘤血瘤石
　瘤皆不可決惟脂瘤決去其脂粉則愈(盖六種瘤瘡/肉瘤尤不可)
　(治治則/殺人)
蠟礬圓治同上(方見前/)
繫瘤法兼去䑕妳痔真奇藥也
　用芫花根淨洗帶濕不得犯鐡器於木石器中搗取
　汁用線一條浸半日或一宿以線繫瘤經宿即落如
　未落不換線不過兩次自落后以龍骨訶子末傅瘡
　口即合繫䑕妳痔依上法累用大效如無根只用花
　炮濃水浸線
黄丹末治鼻􁷚􁁜子及面上雀兒斑
　　黄丹　　　硇砂　　　巴豆(去油/)　餅藥(各二/錢)
　右為末入生礦石灰末一錢雞子清調匀酒􁷚用鵝
　翎刷上雀兒斑竹針刺破挑藥㸃之纔覺痛及㣲腫
　可洗去
　　　丁瘡
秘方治丁瘡
　　防風　　　細辛　　　甘草節　　白殭蚕
　　青皮　　　黄連　　　羌活　　　獨活
　　蟬退　　　赤芍藥(各平/兩分)
　右剉散每服五錢先将一服入澤蘭葉少許薑一兩
　搗極爛熱酒沖服後用酒水各半盞生薑三片煎服
　病勢退减後再入大黄少許煎服下一兩洗蕩去餘
　毒更用白梅蒼耳子研爛貼瘡上㧞去根脚此方以
　藥味觀之甚若不疾然有效騐速累試之
秘方治魚臍丁瘡
　　絲瓜葉(即虞刺葉/)　　　連鬚葱　　韮菜
　右同入石鉢内搗爛如泥以酒和脹並貼腋下如病
　在左手貼左腋下右手貼右腋在左足貼左胯右足
　貼右胯如在中則貼心臍並用布帛包住候肉下紅
　絲處皆白則可為安如有潮熱亦用此法却令人抱
　住恐其顫倒倒則難救矣
酒煎方治丁瘡
　　赤烏桕根　水栁根　　水楊梅根　葱頭根
　　紅内消　　香白芷(各等分/)
　右多為剉散酒煎旋入通明雄黄研爛同服如㵼時
　瘡勢畧退時只喫此藥若不㵼再服通利藥
通利藥
　　黑牽牛(炒一/兩)巴豆(十五箇/去油)大黄(五錢/生用)
　右為末米糊圓如菉豆大初服七丸次五丸第三服
　三丸如㵼不止喫白米粥及冷水洗五心如一服即
　㵼住服量人虚實與服如人盛服前二藥通再服後
　藥人十分實者
　通藥
　　芫花　　　巴豆　　　大黄　　　荆芥(各等/分生)
　　(用/)
　右剉散白水煎一沸便濾過空心服可留藥滓再煎
　服若要㵼住再服一服便住
連翹散㵼後用此
　　連翹　　　當歸尾　　羌活　　　獨活
　　防風　　　赤芍藥　　小赤豆(各五/錢)大黄(二錢/)
　　木香　　　菇荑　　　茨菇　　　薄荷
　　紅内消　　杜白芷　　升麻　　　甘草
　　忍冬草(各三/錢)若潮不退加黄芩葩子仁(各三/錢)朴硝
　　(四/錢)
　右為末酒調服不拘時候薄荷湯亦可喘加人參大
　病三四服愈如煩嘔甘草半兩豆粉一兩為末酸虀
　水下如割瘡去了疔子止血用毛鐡甲為末傅之立
　效
角瘡口方
　　霜梅(十箇/)　大黄(五錢/)
　右為塊子用石灰炒過去石灰入黄丹三錢為末乾
　摻瘡口上
蟬蜕散治丁瘡最有功效用蟬蜕殭蚕為末酸醋調塗
　四畔留瘡口俟根出稍長然後㧞去再用藥塗瘡
蟾蜍散治丁瘡取蟾酥以白麵黄丹搜作劑圓如麥顆
　状用指甲爬動瘡上挿入重者針破患者以一粒内
　之仍以水沉膏貼之取蟾酥法用癩虼蚾於眉稜上
　以手按出酥於油紙上或桑葉上用新瓦盛下然後
　挿在背隂菜及諸毒物切忌
灸法治諸癭灸大空穴三七壮又灸肩髃左右相當宛
　宛處男左十八壮右十七壮女右十八壮左十七壮
　穴在肩端兩骨間䧟者宛宛中舉臂取之
　又灸兩耳後髪際共百壮
　世醫得效方卷十九
欽定四庫全書
　世醫得效方卷二十(孫真人飬生書/)
　　　　　　　　　　　　元　危亦林　撰
　　　養性序
夫養性者欲所習以成性性自為善不習無不利也性
既自善内外百病自然不生禍亂灾害亦無由作此養
性之大經也善養性者則治未病之病是其義也故養
性者不但餌藥飡霞其在兼於百行百行周備雖絶藥
餌足以遐年徳行不充雖服玉液金丹未能延夀故老
子曰善攝生者陸行不遇虎兕此則道徳之佑也豈假
服餌而祈遐年哉聖人所以制藥餌者以救過行之人
也故愚者拘病厯年而不修一行纒痾沒齒終無悔心
嵇康曰養性有五難名利不去為一難喜怒不除為二
難聲色不去為三難依味不絶為四難神慮精散為五
難五者必存雖心希難老口誦至言咀嚼英華呼吸太
陽不能不迴其操不夭其年也五者無於胸中則信順
日躋道術日全不祈善而有福不求夀而自延此養生
之大指也
黄帝問於歧伯曰余聞上古之人春秋皆度百嵗而動
作不衰今時之人年至半百而動作皆衰者時代異耶
將人失之耶歧伯曰上古之人其知道者法於隂陽和
於術數飲食有常節起居有常度不妄作勞故能形與
神俱而盡終其天年度百嵗乃去今時之人則不然以
酒為漿以妄為常醉以入房以慾竭其精以耗散其真
不知持滿不時禦神務快其心逆於生樂起居無節故
半百而衰也夫上古聖人之教下也皆為之虚邪賊風
避之有時恬澹虚無真氣従之精神内守病安従来是
以人之夀夭在於撙節若消息得所則長生不死恣其
情慾則命同朝露也人年四十而隂氣自半也起居衰
矣年五十體重耳目不聰明也年六十而隂痿氣力大
衰九竅不利下虚上實涕泣俱出故曰知之則强不知
則老仲長統曰王侯之宫美女兼千卿士之家侍妾數
百晝則以醇酒淋其骨髓夜則房室輸其血氣耳聽淫
聲目樂邪色醼内不出遊外不返王公得之於上豪家
馳之於下及至生産不時字育太早或童儒而擅氣或
疾病而搆精精氣薄惡血脈不充既出胞臟養護無法
又蒸之以綿纊爍之以五味胎傷孩病而脆未及堅剛
復縦情慾重重相生病病相孕國無良醫醫無審術奸
佐其間過謬常有㑹不一疾莫能自免今少百嵗之人
者豈非所習不純正也抱朴子曰或問所謂傷之者豈
色慾之門乎荅曰亦何獨斯哉然長生之要其在房中
上士知之可以延年除病其次不以自伐若年當少壯
而知還隂丹以補髓采七益於長俗(一作/谷)者不服藥物
不失一二百嵗也但不得仙耳不得其術古人方之於
凌抔以盛湯羽苞之蓄火又且才所不逮而強思之傷
也力所不勝而强舉之傷也深憂重恚傷也悲哀憔悴
傷也喜樂過度傷也久談言笑傷也寝息失時傷也挽
弓引弩傷也沈醉嘔吐傷也飽食即卧傷也跳走喘乏
傷也懽呼哭泣傷也隂陽不交傷也積傷至盡盡則早
亡盡則非道也是以養性之士唾不至逺行不疾步耳
不極聽目不極視坐不久處立不至疲卧不至懻先寒
而衣先熱而解不欲極飢而食食不可過飽不欲極渇
而飲飲不欲過多飽食過多則結積聚渴飲過多則成
痰癖不欲甚勞不欲甚佚不欲流汗不欲多唾不欲奔
走車馬不欲極目逺望不欲多啖生冷不欲飲酒當風
不欲數數沐浴不欲廣志逺願不得規造異巧冬不欲
極温夏不欲窮涼不欲露卧星月不欲眠中用扇大寒
大熱大風大霧皆不欲冒之五味不欲偏多故酸多則
傷脾苦多則傷肺辛多則傷肝鹹多則傷心甘多則傷
腎此五味尅五臟五行自然之理也凡言傷者亦不即
覺也謂久則損夀耳是以善攝生者卧起有四時之早
晚興居有至和之常制調利筋骨有偃仰之方祛疾閑
邪有吐納之術流行榮衛有補瀉之法節宣勞佚有與
奪之要忍怒以全隂抑喜以養陽然後先服草木以救
虧缺後服金丹以定無窮養性之理盡於此矣皇甫隆
令曰常聞道人蒯京已年一百七十八而甚丁壯言人
當朝朝服食玉泉琢齒使人丁壮有顔色去三蟲而堅
齒玉泉者口中唾也朝旦未起早漱津令滿口乃吞之
琢齒二七遍如此者名曰練精嵇康曰穰嵗多病饑年
少疾信哉不虚是以闗中土地俗好儉嗇廚膳餚饈不
過葅醤而已其人少病而夀江南嶺表其處饒足海陸
鮭餚無所不備土俗多疾而人早夭北方仕子逰宦至
彼遇其豐贍以為福佑所臻是以尊卑長幼恣口食噉
夜長醉飽四體熱悶赤露眠卧宿食不消未逾朞月大
小皆病或患脚氣脹滿霍亂或寒熱瘧痢惡核丁腫或
癰疽痔漏或偏風猥退不知醫療以至於死凡如此者
比肩皆是惟云不習水土都不知病之所由静言思之
可為太息也學者先須識此以自誡慎抱朴子曰一人
之身一國之象也胷腹之位猶宫室也四肢之别猶郊
境也骨節之分猶百官也神猶君也血猶臣也氣猶民
也知治身則能治國也夫愛其民所以安其國惜其氣
所以全其身民散則國亡氣竭則身死死者不可生也
亡者不可全也是以至人消未起之患治未病之疾醫
之於無事之前不追於既逝之後夫人難養而易危也
氣難清而易濁也故能審威徳所以保社稷割嗜慾所
以固血氣然後真一存焉三一守焉百病却焉年夀延
焉
　　　道林養性
真人曰雖常服餌而不知養性之術亦難以長生也養
性之道常欲小勞但莫大疲及強所不能堪耳且流水
不腐戸樞不蠧以其運動故也養性之道莫久行久立
久坐久卧久視久聽盖以久視傷血久卧傷氣久立傷
骨久坐傷肉久行傷筋也勿汲汲於所欲勿悁悁於懐
忿恨皆折夀命若能不犯則得長生也故善攝生者常
少思少念少慾少事少語少笑少愁少樂少喜少怒少
好少惡行此十二少者養性之都契也多思則神殆多
念則志散多慾則志昬多事則形勞多語則氣乏多笑
則臟傷多愁則心懾多樂則意溢多喜則忘錯昬亂多
怒則百脈不定多好則専迷不理多惡則憔悴無懽此
十二多不除則榮衛失度血氣妄行喪生之本也惟無
多無少者㡬於道矣是知勿外縁者真人初學道之法
也若能如此者可居瘟疫之中無憂疑矣既屏外縁㑹
須守五神(肝心脾/肺腎)従四正(言行/坐立)言最不得浮思妄念想
欲事惡邪大起故孔子曰思無邪也了了分明勿輟也
仍於每旦初起面向午展兩手於膝上心眼觀氣上入
頂下達涌泉旦旦如此名曰邇氣常以鼻引氣口吐氣
小微吐之不得開口復欲得氣少出入氣多每欲食送
氣入腹每欲食氣為主人也凡心有所愛不用深愛心
有所憎不用深憎率皆損性傷神亦不用深讃亦不用
深毁常須運心於物平等如覺偏頗尋改正之居貧勿
謂常貧居富莫謂常富居貧富之中常須守道勿以貧
富易志改性識達道理似不能言有大功徳勿自矜伐
美樂勿離手善言勿離口亂想勿經心常以深心至誠
恭敬於物慎勿詐善以恱於人終身為善人所嫌勿得
起恨事君盡禮人以為謟當以道自平其心道之所在
其徳不孤勿言行善不得善報以自怨仇居處勿令心
有不足若有不足則自抑之勿令得起人知止足天遺
其禄所至之處勿往多求則心自疲而志自苦若夫人
之所以多病當由不能養性平康之日謂言常然縦情
恣慾心所欲得則便為之不拘禁忌欺㒺幽明無所不
作自言適性不知過後一一皆為病本及兩手摸空白
汗流出口唱皇天無所逮及皆以平生粗心不能自察
一至於此但能少時内省身心則自知見行之中皆畏
諸痾将知四百四病身手自造本非由天及一朝病發
和緩不救方更誹謗醫藥無效神仙無靈故有智之人
愛惜性命者當自思念深生愧恥誡勅身心常修善事
也至於居處不得紛靡華麗令人貪婪無代乃患害之
源但令雅素浄潔無風雨暑濕為佳衣服器械勿用珍
玉金寳增長過失使人煩惱根深厨膳勿用脯肉常令
儉約為佳然後行作鵝王步語作含鐘聲眠作獅子卧
(右膀脇著/地坐脚也)每日自詠歌云美食須熟嚼生食不粗吞問
我居止處大宅總林村胎息守五臟氣至骨成仙又歌
曰日食三箇毒不嚼而自消錦繡為五臟身著糞掃袍
修心既平又須慎言語凡言語讀誦常想聲在氣海中
(臍下/是也)每日初入後勿言語讀誦寜待平旦也旦起欲専
言善事不欲先計較錢財又食上不得語語而食者常
患胷背痛亦不用厭卧多言笑寢不得語言者言五臟
如鐘磬不懸則不可發聲行不得語若欲語須住脚乃
語行語則令人失氣冬至日止可語不可言自言曰言
荅人曰語言有人来問不可不荅自不可廢言也仍勿
觸冷開口大語為佳言語既慎仍節飲食是以善養性
者先飢而食先渴而飲食欲數而少不欲煩而多則難
消也常欲令如飽中飢飢中飽耳凡飽則傷肺飢則傷
氣鹹則傷筋酸則傷骨故後學淡食但當熟嚼使米脂
入腹勿使酒脂入腸人之當食須去煩惱(暴數為煩/侵觸為惱)如
食五味必不得暴嗔多令人神驚夜夢邪怪每食不用
重肉喜生百病常須少食肉多食飯及少葅菜并勿食
生菜生米小豆陳臭物勿飲濁酒食麪使塞氣孔勿食
生肉傷胃一切肉惟須煮爛停冷食之食畢當漱口數
過令人牙齒不敗口香熱食訖以冷酢漿漱口者令人
口氣常臭作䘌齒病又諸熱食鹹物後不得食冷酢漿
水喜失聲成尸咽風熱食汗出勿當户發痙疼痛令人
目澁多睡每食訖以手摩面及腹令津液通流食畢當
行步躊躇計使中數里来行畢使人以粉摩腹上數百
遍則食易消大益人令人能飲食無百病然後所修為
真快也飽食即卧乃生百病不消或積聚飽食仰卧成
氣痞作頭昬寒熱来者寒未解食熱食成刺風人不得
夜食又云夜勿過醉飽食勿精思為勞苦事有損餘虚
損人常須忌在巳時食訖則不須飲酒終身無乾嘔勿
食父母本命所屬肉令人命不長勿食自己本命肉令
人魂魄飛揚勿食一切腦大損人茅屋漏水墮諸脯肉
上食之成瘕約暴肉作脯不肯乾者害人祭神肉無故
自動食之害人飲食上蜂行住食之必有毒害人腹内
有宿病勿食鯪鯉魚肉害人濕食及酒漿臨上看視不
見人物影者勿食之成卒注若已食腹脹者急以藥下
之每十日一食葵葵滑所以通五臟擁氣又是菜之主
不用合心食之又飲酒不欲使多多則速吐之為佳勿
令至醉即終身百病皆除久飲酒者府藏積毒致令蒸
筋傷神損夀醉不可以當風卧不可令人扇凉皆即得
病也醉不可露卧濕地當風取凉凡人醉不可強食或
發癰疽或發瘖或生瘡醉飽不可以走車馬及跳躑醉
不可接房醉飽交接小者面憔欬嗽大者傷絶臟脈損
命凡人飢欲坐小便若飽則立小便慎之無病又忍尿
不便膝冷成痺忍大便不出成氣痔小便勿努令兩足
及膝冷大便不用呼氣及強努令人腰瘠自歮宜任之
佳凡遇山水塢中出泉者不可久居常食作癭病又深
隂地冷水不可飲必作痎瘧飲食以調時慎脫著凡人
旦起著衣反著便著之吉衣光者三振之曰殃去吉溼
衣汗衣皆不可久著令人發瘡及風瘙大汗能易衣佳
不易者急洗之不爾令人小便不利凡大汗勿徧脫衣
喜得偏風半身不遂春天不可薄衣令人傷寒霍亂食
不消頭痛脫著既時須調寢處凡人卧春夏向東秋冬
向西頭勿北卧及牆北亦勿安牀凡欲眠勿歌詠不祥
睡起下牀先須左足卧勿當舎脊下卧訖勿留燈令魂
魄六神不安多愁怨人頭邊勿安火爐日久引火氣頭
重目赤及鼻乾夜引當耳勿有孔吹人即耳聾夏不欲
露面致令人面皮厚喜成癬或作面風冬夜勿覆頭得
長夀凡人眠勿以脚上懸髙處久成腎水及損尻足冷
人每見十步直牆勿順牆面風利吹人發癲及體重人
汗勿跂牀懸脚久成血痺兩足背腰疼又不得晝眠令
人失氣卧勿大語損人氣力暮卧常習閉口口開即失
氣且邪惡従口入久而成消渴及失血色屈膝側卧益
人氣力勝正偃仰按孔子不尸卧故曰睡不厭踧覺不
厭舒凡人尸睡則有鬼痛魔邪凡眠先卧心後卧眼人
卧一夜常作五度反覆逐更轉凡人夜魘勿燃燈喚之
定死無疑暗喚之吉亦不得近前急喚夜夢惡不須說
且以水面東持刀噀之呪曰惡夢著草木好夢成珠玉
即無咎矣又夢之善惡並勿說為吉衣食寢處皆能順
時者吉始盡養生之道故善攝生者無犯日月之忌無
失嵗時之和須知一日之忌暮無飽食一月之忌晦無
大醉一嵗之忌暮無逺行終身之忌暮無燃蠋行房暮
常護氣也凡氣冬至起於湧泉十一月至膝十二月至
股正月至腰名三陽成二月至膊三月至項四月至頂
純陽用事之月也每冬至日於北壁下厚堆草而卧云
受元氣每八月一日已後即微火煖足勿令下冷無生
意常欲使氣在下不欲泄於上春凍未泮衣欲下厚上
薄養陽收隂繼世長生養隂收陽禍則滅門故云冬時
天氣閉血氣伏藏人不可作勞出汗發泄陽氣有損於
人也又云冬日凍腦春秋腦足俱凍此聖人之常法也
春欲晏卧早起夏及秋欲侵夜乃卧早起冬欲早卧而
晏起皆益人雖云早起莫在雞鳴前晏起莫在日出後
凡冬月忽有大熱之時夏日忽有大凉之時皆勿受之
人有患天行時氣者皆由犯此也即須調氣息使寒熱
平和即免患也每當臘日勿歌舞犯者必凶常於正月
寅日燒白髮吉凡寅日剪手甲午日剪足甲又燒白髮
吉
　　　居處法
凡人居止之室必須周宻勿令有細隙致有風氣得入
小覺有風勿強忍久坐必須急急避之久居不覺使人
中風立来忽得偏風四肢不隨或如角弓反張或失音
不語者皆由忽此耳身既中風諸病總集邪氣得便遭
此致卒者十中有九是以大須周宻無得輕之慎焉慎
焉所居之室必基井及水凟令安龍神凡在家及外行
卒逢大飄風暴雨震電昬暗大霧此乃㑹諸龍鬼神行
動經過所致宜入室閉户燒香静坐安心以敬避之待
過後乃出不爾損人或當時雖末苦於後不佳矣又隂
霧中不可逺行凡家中有經像行来先拜之然後拜尊
長每行至則安坐焉凡居家不必數沐浴若沐浴必須
宻室不得大熱亦不得大冷皆生百病冬浴不必汗出
霡霂沐浴後不得觸風冷新沐髮訖勿當風勿濕縈髻
勿濕頭卧使人頭風眩悶髮秃面黒齒痛耳聾頭生白
屑飢忌浴飽忌沐沐訖須進少許食飲乃出夜沐髮不
食即卧令人心虚饒汗多夢又夫妻不用同室沐浴常
以晦日浴朔日沐吉凡炊湯經宿用洗體成癬洗面無
光洗脚即疼痛作甑畦瘡熱泔洗頭冷水濯之作頭風
飲水沐頭亦作頭風時行病新汗解勿冷水洗浴損心
包不能復凡居家常戒約内外長幼不快即須早道勿
使隠忍以為無苦過時不知便為重病遂成不救小有
不好即按摩按擦令百節通利泄其邪氣凡人無問有
事無事常須日别蹋脊背四肢一度頭項若令熱蹋即
風氣時行不能著人此大要妙不可具論凡人居家及
逺行随身常有熱艾一升備急圓辟界圓藥生肌藥甘
濕藥丁腫藥水銀大黄芒硝甘草乾薑桂心蜀椒不能
更蓄餘藥此等常不可缺及一兩卷備急藥方并帶辟
毒蛇蜂蝎等藥隨身凡人自覺十日以上康健即須炙
三數穴以泄風氣每用必須調氣補瀉按摩導引為佳
勿以康健便為常然須常安不忘危預防諸病也炙法
當須避人神凡畜牛馬驢騾春秋皆須與轉瀉藥一度
則不中天行時氣也
　　　按摩法
天竺國按摩此是婆羅門法
兩手相捉細捩如洗手法　兩手淺相义翻覆向胸
兩手相捉共按䏶左右同　以手如挽五石力弓左右
同　兩手相重按䏶徐徐捩身左右同　作拳向前築
左右同　作拳却頓此是開胸左右同　如拓石法左
右同　以手反搥背上左右同　兩手據地縮身曲脊
向上三舉　兩手抱頭宛轉䏶上此是抽脅　大坐斜
身偏欹如排山左右同　大坐伸兩脚即以一脚向前
虚掣左右同　兩手拒地迴顧此是虎視法左右同
立地反拗身三舉　兩手急相义以脚踏手中左右同
　起立以脚前後虚踏左右同　大坐伸兩脚用相手
勾所伸脚著膝中以手按之左右同
　右十八勢但是老人每日能依此三徧者一月後百
　病除行及奔馬補益延年能食明眼輕健不復疲乏
老子按摩法
兩手擦䏶左右捩身一七遍　兩手捻䏶左右細肩二
七徧　兩手抱頭左右紐腰二七徧　左右挑頭一七
徧　兩手托頭三舉之　一手抱頭一手托膝三折左
右同　一手托頭一手托膝従下向上三徧左右同
兩手攀頭下向三頓足　兩手相捉頭上過左右三徧
　兩手相义托心前推却挽三徧　兩手相义著心三
徧　曲腕築肋挽肘左右亦三徧　左右挽前後拔各
三徧　舒手挽項左右三徧　手摸肩従上至下使徧
左右同　兩手空拳築三徧　兩手相义反覆攪各七
徧　外振手三徧内振三徧覆手振亦三徧　摩紐指
三徧　兩手反摇三徧　兩手反义上下紐肘無数
用十呼　兩手上聳三徧　兩手下頓三徧　兩手相
义頭上過左右伸筋十徧　兩手拳反背上掘脊上下
亦三徧(掘揩/之也)　兩手反捉上下直脊三徧　覆掌搦腕
内外振三徧　覆掌前聳三徧　覆掌兩手相义交横
三徧　覆手横直即聳三徧　若有手患冷従上打至
下得熱便休　舒左脚右手承之左手擦脚聳上至下
直脚三徧右手擦脚亦爾　前後捩足三徧　左捩足
右捩足各三徧　前後却捩足三徧　直脚三徧　紐
䏶三徧　内外振脚三徧　若有脚患冷者打熱便休
　紐臂以意多少頓脚三徧　却直脚三徧　虎㨿左
右紐肩三徧　推天托地左右三徧　左右排山負山
拔木各三徧　舒手直前頭伸手三徧　舒兩手兩膝
亦各三徧　舒脚直反頓伸手三徧　捩内脊外脊各
三徧
　　　調氣法
彭祖曰道不在煩但能不思衣食不思聲色不思勝負
不思曲直不思得失不思榮辱心無煩形勿極而兼之
以導引行氣不已亦可得長年千嵗不死凡人不可無
思當以漸遣除之彭祖曰和神導氣之道當得宻室閉
户安牀煖席枕髙二寸半正身偃卧瞑目閉氣於胸膈
中以鴻毛著鼻上而不動經三百息耳無所聞目無所
見心無所思如此寒暑不能侵蜂蠆不能毒夀三百六
十嵗此鄰於真人也(毎旦夕者是隂陽轉換之時凡旦/五更初暖氣至凝與眼闗是上生)
(氣至名曰陽息而隂消暮日入後冷氣至凜凜然時乃/至牀坐睡倒是下生氣至名曰陽消而隂息旦五更初)
(暖氣至暮日入后冷氣至常出入天地日月山川河海/人畜草木一切萬物體中代謝徃来無一時休息一進)
(一退如晝夜之更迭如海水/之潮汐是天地消息之道也)面向午展兩手於脚膝上
徐徐按擦肢節口吐濁氣鼻引清氣(凡吐者出故氣亦/名死氣吞者取新)
(氣亦名生氣故老子經云𤣥牝之門天地之根綿綿若/存用之不勤言口鼻天地之間可以出納隂陽死生之)
(氣/也)良久徐徐乃以手左托右托上托下托前托後托瞋
目張口叩齒摩眼押頭拔耳挽髮放腰咳嗽發揚振動
也雙作隻作反手為之然後掣足仰振數八十九十而
止仰下徐徐定心作禪觀之法閉目存思想見空中太
和元氣如紫雲成盖五色分明下入毛際漸漸入如雨
初晴雲入山透頂皮入肉至骨至腦漸漸下入腹中四
肢五臟皆受其潤如水滲入地若徹則覺腹中有聲汨
汨然意轉思存不得外縁斯須即覺元氣達於氣海須
臾則自達於湧泉則覺身體振動兩脚踡曲亦令牀坐
有聲拉拉然則名一通二通乃至日别得三通五通則
身體悅懌面色光輝鬢毛潤澤耳目精明令人食美氣
力强健百病皆去五年十嵗長存不亡得滿十萬通去
仙不逺矣人身虚無但有遊氣氣息得理即百病不生
若消息失宜即痾競起善攝養者須知調氣方焉調氣
方療萬病大患百日生眉鬚自餘者不足言也凡調氣
之法夜半後日中前氣生得調日中後夜半前氣死不
得調調氣之時則仰卧牀鋪厚軟枕髙下共身平舒手
展脚兩手握大拇指節去身四五寸兩脚相去四五寸
數數叩齒飲玉漿引氣従鼻入腹足則停止有力更取
久住氣悶従口細細吐出盡逺鼻細細引入出氣一准
前法閉口以心中數數令耳不聞恐有誤亂兼以手下
籌能至千則去仙不逺矣若天隂霧惡風猛寒勿取氣
也但閉之若患寒熱及患癰疽不問日中疾患未發前
一食間即調如其不得好瘥明日依式更調之若患心
冷病氣即呼出若熱病氣即吹出若肺病則嘘出若肝
病則呵出若脾病則唏出若腎病則呬出夜半後八十
一雞鳴七十二平旦六十一日出五十四辰時四十五
巳時三十六欲作此法先左右導引三百六十徧病有
四種一冷痺二氣疾三邪風四熱毒若有患者安心調
氣此法無有不瘥也凡百病不離五臟五臟各有八十
一種疾冷熱風氣計成四百四病事須識其相類善以
知之心臟病者體冷熱相法心色赤患者夢中見人著
赤衣持赤刀杖火来怖人療法用呼吹二氣呼療冷吹
治熱肺臟病者胸背滿脹四肢煩悶相法肺色白患者
喜夢見美女美男詐親附人共相抱持或作父母兄弟
妻子療法用嘘氣出肝臟病者憂愁不樂悲思及頭眼
疼痛相法肝色青夢見人著青衣捉青刀杖或獅子虎
狼来恐怖人療法用呵氣出脾臟病者體上遊風習習
徧身痛煩悶相法脾色黄通土色夢或作小兒擊搏人
揶揄人或如旋風團欒轉治法用唏氣出腎臟病者體
冷隂衰面目惡痿相法腎色黒夢見黒衣及獸物捉刀
杖相怖用呬氣出冷病者用大呼三十徧細呼十徧呼
法鼻中引氣入口中吐氣出當令聲相逐呼字而吐之
熱病者用大吹五十徧細吹十徧吹如吹物之吹當使
字氣聲似字肺病者用大嘘三十徧細嘘十徧肝病者
用大呵三十徧細呵十徧脾病者用大唏三十徧細唏
十徧腎病者用大呬五十徧細呬三十徧此十二種調
氣法若有病依此法恭敬用心無有不瘥皆須左右導
引三百六十徧然後乃為之
　　　服食法
論曰凡人春服小續命湯五劑及諸補散各一劑夏大
熱則服腎瀝湯三劑秋服黄耆等圓一兩劑冬服藥酒
兩三劑立春日則止此法終身常爾則百病不生矣俗
人見淺但知鈎吻之殺人不信黄精之益夀但識五穀
之療飢不知百藥之濟命但解施洩以生育不知固秘
以頤養故有服餌方焉郗愔曰夫欲服食當尋性理所
宜審冷暖之適不可見彼得力我便服之初御藥皆先
草木次石是為将藥之大較也所謂精粗相代階粗以
至精者也夫人従少至長體習五穀卒不可一朝而遺
之凡服藥物為益遲微即無充飢之驗然積年不已方
能骨髓填實五穀居然而自斷今人多望朝夕之效求
目下之應腑臟未充便欲絶粒穀氣如除藥未有用又
将御女形神與俗無别以此致弊胡不怪哉服餌大體
皆有次第不知其術者非止交有所損卒亦不得其力
故服餌大法必先去三蟲三蟲既去次服草藥好得藥
力次服木藥好得力訖次服石藥依此次第乃得遂其
藥性庶可安穏可以延齡矣
去三尸蟲圓
　生地黄汁三斗東向竈葦火煎三沸内清漆二升以
　荆匕攪之日移一尺内黄丹三兩復移一尺内𤓰子
　汁三升復移一尺内大黄末三兩微火勿令焦候可
　圓圓如梧桐子大先食服一圓日三濁血下鼻中三
　十日諸蟲皆下五十日百病愈面色有光澤
又方
　　漆(二升/)　蕪菁子(三升/末)　大黄(六兩/末)　酒(二升半/)
　右以微火合煎令可圓如梧桐子大先食服三圓十
　日濁血下出鼻中三十日蟲皆爛下五十日身光澤
　一年行及奔馬消息四體安穏乃可服草藥
服天門冬方
　天門冬曝乾搗下篩食后服方寸匕日三可至十服
　小兒服尤良與松脂煉蜜圓服之益善惟多彌佳
　又千搗取汁微火煎取五斗下白蜜一斗胡麻炒末
　二升合煎攪勿息手可圓即止火下大豆黄末和為
　餅徑三寸厚半寸一服一枚日三百日已上得益此
　方最上妙包衆方一法釀酒服始傷多无苦多即吐
　去病也
天門冬酒釀法
　取天門冬浄洗去心皮令人利搗壓取汁二斗漬麵
　二升麯發以糯米二升準家釀法造酒春夏宜極冷
　下飯秋冬温如人肌此酒初熟味酸仍作臭泔腥氣
　但服之久停則香美餘酒皆不及封四七日佳凡八
　月九月即少少合至十月多擬到来年五月三十日
　以来相續服之春三月亦得合入四月不得合服酒
　時若再得天門冬去心皮曝乾為細末以上件酒服
　方寸匕日三加至三匕久服長生補中益氣愈百病
　也治虚勞等傷年老衰損羸瘦偏枯不隨風濕不仁
　冷痺心腹積取惡瘡癰疽腫癩疾重周身膿壊鼻柱
　敗爛服之皮脫蟲出顔色肥白髮黒齒落再生入水
　不濡二百日後恬泰疾損拘急者緩羸劣者强三百
　日身輕三年走及奔馬至十年心腹痼疾皆去
服地黄法
　生地黄五十斤熟搗絞取汁澄去滓微火上煎減過
　生白蜜五升棗脂一升攪令相得可圓乃止每服如
　雞子一枚日三令人肥白
又方
　地黄十斤細切以醇酒二斗漬三宿出曝乾反覆内
　漬取酒盡止與甘草巴㦸取厚朴乾漆覆盆子各一
　斤搗下篩食后酒服方寸匕日三加至二匕使人老
　者還少強力無病延年
作熟地黄法
　採地黄去其鬚葉及細根搗絞取汁以漬肥者著甑
　中蒸之熟時出曝燥更浸汁中又蒸汁盡止便乾之
　亦可直切蒸之半日數以酒洒之使周匝至夕出曝
　乾可搗為末煉蜜圓服之
種地黄法
　先擇好地黄赤色虚軟者深耕之臘月逆耕凍地彌
　好擇肥大好地黄根切長四五分至三寸許一斛可
　種一畝二三月種之作畦畔相去一尺生後隨鉏壅
　數芸之
黄精膏方
　黄精用一石去鬚毛洗令浄潔打碎蒸令好熟壓得
　汁復煎去上遊水得一斗内乾薑三兩桂心末一兩
　微火煎看色鬱鬱然欲黄使去火待冷盛不津器中
　酒五合和服二合常未食前日二服舊皮脫顔色變
　光花色有異鬢髮更改欲長服者不須和酒内生大
　豆黄絶穀食之不飢渴長生不老
服烏麻法
　取黒皮真檀色者烏麻隨多少水拌令潤勿過濕蒸
　令氣徧即出曝乾如此九蒸九搗去上皮未食前和
　水若酒服二方寸匕日三漸漸不飢絶穀久服百病
　不生常服延年不老
餌柏實方
　柏子仁二升搗令細醇酒四升漬攪如泥下白蜜二
　升棗膏三升搗令可圓入乾地黄末白术末各一升
　攪和圓如梧桐子大每服三十圓日二服二十日萬
　病皆愈
餌松子方
　七月七日採松子過時即落不可得治服方寸匕日
　三四一云一服三合百日身輕二百日行五百里絶
　穀服昇仙渇飲水亦可和脂服之若圓如梧桐子大
　服十圓
服松脂方
　百鍊松脂下篩以蜜和内筩中勿令中風日服如博
　棊子大(博棊長二/寸方一寸)日三漸漸月别服一斤不飢延年
　亦可醇酒和白蜜如錫日服一二兩至半斤凡取松
　脂老松皮自有聚脂者最第一其根下有傷折處不
　見日月者得之名曰隂脂彌良惟衡山東行五百里
　有大松皆三四十圍乃多脂又法五月刻大松陽面
　使向下二十四株一株可得半斤亦取其老節根處
　有脂得用仙經云常以三月入衡山之隂取不見日
　月松脂煉而餌之即不召而自来服之百日耐寒暑
　二百日五臟補益服之五年即見西王母仙經又云
　諸石所生三百六十五山其可食者滿谷隂懐中松
　脂耳其谷正従衡山嶺直東四百八十里當横健正
　在横嶺東北行過其南入谷五十里窮穴有石城白
　鶴其東方有大石四十餘丈状如白松松下二丈有
　小穴東入山有丹砂可食其南方隂中有大松大三
　十圍有三十餘株不見日月皆可取服之
採松脂法
　以日入時破其隂以取其膏破其陽以取其脂脂膏
　等分食之可以通神靈鑿其隂陽為孔令方五寸深
　五寸還以皮掩其孔無令風入風入則不可服以春
　夏時取之取訖封塞勿洩以泥塗之東北行丹砂穴
　有隂泉水可飲此𢎞農車君以元封元年入此山食
　松脂十六年復下居長安東市在上谷牛頭谷時往
　来至秦嶺上年常如三十者
煉松脂法
　松脂七斤以桑灰汁一石煮脂三沸接置冷水中凝
　復煮之凡十徧脂白矣可服今谷在衡州東南攸縣
　界此松脂與天下松脂不同
餌茯苓方
　茯苓十斤去皮酒漬宻封下十五日出之取服如博
　棋日三亦可屑服方寸匕凡餌茯苓皆陽煮四五沸
　或以水漬六七日
茯苓酥方
　　茯苓(五升灰汁煮十徧漿徧/水煮十徧清水煮十)松脂(五斤煮如茯苓法/每次煮四十徧)
　　生天門冬(五斤去心皮/曝乾作末)　蠟　　牛酥(各三斤鍊/三十徧)
　　白蜜(三斤煎/令沫盡)
　右各搗篩以銅器重湯上先内酥次蠟次蜜消訖内
　藥急攪勿住手務令大均内甆器中宻封勿令洩氣
　先一日不食欲不食先須喫好美食極飽然后絶食
　即服二兩二十日后服四兩又二十日后八兩以圓
　之以咽中下為度第二度以四兩為初二十日后八
　兩又二十日二兩第三度服以八兩為初二十日二
　兩二十日四兩合一百八十日藥成自后服三圓将
　補不服亦得恒以酥蜜消息之美酒服一升為佳合
　藥須取四時旺相日特忌刑殺厭及四激休廢等日
　大凶此彭祖法
茯苓膏方
　　茯苓(浄去皮/)松脂(二十/四斤)　松子仁　　柏子仁(各十/二斤)
　右皆依法鍊之松柏仁不鍊搗篩白蜜二斗四升内
　銅器中湯上微火煎一日一夕次第下藥攪令相得
　微火煎七日七夜上圓如小棗每服七圓日三欲絶
　穀頓服取飽即得輕身明目不老
服枸把根方(主養性遐齡/)
　枸把根切一石水一石二斗煮取六斗澄清煎取三
　升以小麥一斗乾浄擇内汁中漬一宿曝二往返令
　汁盡曝乾根末酒服方寸匕日二一年之中以二月
　八月各合一劑終身不老
枸把酒方
　枸把根一百二十斤切以東流水四石煮一日一夜
　取清汁一石漬麴一如家醖法熟取清貯不津器中
　内乾地黄末二斤半桂心乾薑澤瀉蜀椒末各一斤
　商陸末二升以絹袋貯内酒底緊塞口埋入地三尺
　堅覆上三七日沐浴整衣冠再拜平曉向甲寅地日
　出處開之其酒赤如金色旦空腹服半升十日萬病
　皆愈三十日瘢痕滅惡疾人以水一升和酒半升分
　五服愈
餌雲母水方
　上白雲母二十斤薄擘以露水八斗作湯分半洮洗
　雲母如此再過又取二斗作湯内芒硝十斤以雲母
　木器中漬之二十日出絹袋盛懸屋上勿使見風日
　令燥以水漬鹿皮為囊揉挻之従旦至日中乃以細
　絹下篩滓復揉挻令得好粉五斗餘者棄之取粉一
　斗内崖蜜二斤攪令如粥内生竹筩中薄削之漆固
　口埋北垣南崖下入地六尺覆土春夏四十日秋冬
　三十日出之當如澤為成若洞洞不消者更埋三十
　日出之先取水一合内藥一合攪和盡服之日三水
　寒温盡自在服十日小便當變黄此先療勞氣風疹
　也二十日腹中寒癖消三十日齲齒除更新生四十
　日不畏風寒五十日諸病皆愈顔色日少長生神仙
　吾自騐之所以述録
鍊鍾乳粉法
　鍾乳一斤不問厚薄但取勻浄十分好者即任用非
　此者不堪用先泥鉄鐺可受四五斗者為竈貯水令
　滿去口三寸内乳著金銀甆㼜内任有用之乃下鐺
　中令水沒㼜上一寸餘即得常令如此勿使出水也
　微火燒日夜不絶水欲竭即添成暖水毎一周時輒
　易水洗鐺幷洮乳七日七夜出之浄洮乾内瓷鉢中
　玉椎縛格少著水浸之一日一夜急著水攪令大濁
　澄取濁汁其乳粗者自然著底作末者即自作濁水
　出即經宿澄取其粗著底者准前法研之凡五日五
　夜皆細逐粉作粉好用澄鍊取曝乾即更於銀鉢中
　研之一日候入肉水洗不落者佳
鍾乳散
　　鐘乳粉(成煉者/三兩)上黨人參　石斛　乾薑(各三分/)
　右四味搗下篩三味與乳合和相得均分作九貼平
　旦空腹温淳酒服一貼日午後服一貼黄昬後服一
　貼三日後准此服之凡服此藥法皆三日一劑三日
　内止食一升半飯一升肉肉及飯惟爛不得服葱䜴
　問曰何故三日少食勿得飽也荅曰三夜乳在腹中
　熏補臟腑若此飽食反推藥出腹所以不得飽食也
　何故不得生食由食生故即損傷藥力藥力既損脂
　肪亦傷所以不得食生食也何故不得食葱豉葱豉
　殺藥故不得食也三日服藥既盡三日内須作羮食
　補之任意所便仍不用葱豉及鞕食也三日補訖還
　須准二服藥如前盡此一斤乳訖其氣力當自知耳
　不能具述一得此法其後服十斤二十斤任意方便
　可知也
西嶽真人靈飛散方
　　雲母粉(一斤/)茯苓(八兩/)鍾乳粉　　柏子仁
　　人參　　　續斷　　桂心(各七兩/)菊花(十五兩/)
　　乾地黄(十二兩/)
　右九味為末生天門冬十九斤取汁溲藥内銅器中
　蒸一石二斗黍米下米熟曝乾為末先食飲服方寸
　匕日一三日力倍五日血脈充盛七日身輕十日面
　色恱澤十五日行及奔馬三十日夜視有光七十日
　白髮盡落故齒皆去更取二十一七白蜜和搗二百
　杵丸如梧桐子大作八十一枚曝乾丸皆映徹如水
　晶珠欲令髮齒時生者吞七枚日三服即出髮未白
　齒未落者但服散五百年乃白如前法服已白者餌
　藥至七百年乃落入山日吞七丸絶穀不飢余得此
　方以来将踰三紀頃者但美而恱之疑而未敢措手
　積年詢訪屢有好名人曽餌得力遂服之一如方說
　但能業之不已功不徒棄耳
　　　黄帝雜忌法
旦起勿開目洗面令人目澁失明饒淚清旦常言善事
勿惡言聞惡事即向所来方唾之吉又勿嗔怒勿叱咤
咄呼勿嗟嘆勿唱奈何名曰請禍勿立膝坐而交臂膝
上勿令髮覆面皆不祥勿舉足向火勿對竈罵詈凡行
立坐勿背日吉勿面北坐久思不祥起凡欲行来常存
魁罡在頭上所向皆吉若欲征戰存斗柄在前以指敵
吉勿面北冠帶凶勿向西北唾犯魁罡神凶勿咳唾唾
不欲逺成肺病令人手足重及背痛欬嗽亦勿向西北
大小便勿殺龜蛇勿怒目視日月喜令人失明行及乗
馬不用囬顧則神去人不用鬼行踖粟凡遇神廟慎勿
輒入入必恭敬不得舉目怒意顧瞻當如對嚴君焉乃
享其福耳不爾速獲其禍亦不得返首顧視神廟忽見
龍蛇勿興心驚怪亦勿注意瞻視忽有鬼怪變異之物
即強抑之勿怪呪曰見怪不怪其怪自壊又路行及衆
中見殊妙美女慎勿熟視而愛之此當魑魅之物使人
深愛無問深山曠野稠人廣衆之中皆亦如之凡山水
有沙風處勿在中浴害人欲渡者隨驢馬後急渡不傷
人有水弩處射人影即死欲渡水者以物打水其弩即
散急渡不傷人諸山有孔云入采寳者惟三月九月餘
月山閉氣交死也凡人空腹不用見尸臭氣入鼻舌上
白起口常臭欲見尸者皆須飲酒見之能辟毒逺行觸
熱塗中逢河勿洗面生烏㸃
　　　房中補益法
論曰人年四十以下多有放恣四十以上即頓覺氣力
一時衰退衰退既至衆病蜂起久而不治遂至不救凡
人氣力自有盛而過人者亦不可抑忍久而不洩致生
癰疽若年過六十強有數旬不得交合意中平平者自
可閉固也昔正觀初有一野老年七十餘詣余云數日
来陽氣益盛思與家嫗晝寢春事皆成未知垂老有此
為善惡耶余荅之曰是大不祥子獨不聞膏火乎夫膏
火之将竭也必先暗而後明明止則滅今足下年邁桑
榆久當閉精息欲兹忽春情猛發豈非反常耶竊為足
下憂之子其勉歟後四旬發病而死此其不慎之效也
如斯之輩非一且疏一人以朂将来耳所以善攝生者
凡覺陽事輒盛必謹而抑之不可縦心竭意以自賊也
若一度制得則一度火滅一度増油若不能制縦情施
瀉即是膏火将滅更去其油可不深自防所患人少年
時不知道知道亦不能信行之至老乃知道便以晚矣
病難養也晚而自保猶得延年益夀若年少壯而能行
道者神仙速矣或曰年未六十當閉精守一為可爾否
曰不然男子不可無女女不可無男無女則意動意動
則神勞神勞則損夀若念真正無可思者則大佳長生
也然而萬無一有強抑鬱閉之難持易失使人漏精尿
濁以致鬼交之病損一而當百也交㑹者當避丙丁日
及弦望晦朔大風大雨大霧大寒大暑大雷電大霹靂
天地晦𡨕日月薄蝕虹霓地動則損人神不吉損男有
倍令女得病有子必顛癡頑愚瘖瘂聾聵攣跛盲眇多
病短夀不孝不仁又避日月星辰火光之下神廟佛寺
之中井欄圊廁之側塚墓尸柩之傍皆所不可夫交合
如法則有積徳大智善人降託胎中仍令性行調順所
作和合家道日隆祥瑞競集若不如法則有薄福愚癡
惡人来託胎中仍令父母性行凶險所作不成家道日
否殃咎屢至雖生成長家國滅亡夫禍福之應有如影
響此乃必然之理可不再思之若欲求子者但待婦人
月經絶後一日三日五日擇其王相日如春甲乙夏丙
丁秋庚辛冬壬癸以生氣時夜半後乃施瀉有子皆男
必夀而賢明髙爵也以月經絶後二日四日六日施瀉
有子必女過六日後勿得施瀉既不得子亦不成人人
有所怒血氣未定因以交合令人發癰疽又不可忍小
便交合使人淋莖中痛面失血色及逺行疲乏来入房
為五勞虚損少子婦人月事未絶而與交合令人成病
得白駮也
　
　
　
　
　
　
　
　世醫得效方卷二十
