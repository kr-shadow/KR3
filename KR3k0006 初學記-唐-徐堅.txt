#+TITLE: 初學記-唐-徐堅
#+DATE: 2018-05-12 10:18:23
#+SOURCE: github.com/kanripo/KR3k0006 master a00479f5                
欽定四庫全書　　　　　子部十一
　初學記　　　　　　　　類書類
　　提要
　　　　(臣/)等謹案初學記三十巻唐徐堅等奉勅撰
　　　　案唐書藝文志載元宗事類一百三十卷又
　　　　初學記三十卷注曰張說類集要事以教諸
　　　　王徐堅韋述余欽施敬本張烜李鋭孫季良
　　　　等分撰似乎二書皆說總其事而堅等分修
　　　　晁公武讀書志則曰初學記三十卷唐徐堅
　　　　等撰初張說類集事要以教諸王開元中詔
　　　　堅與韋述等分門撰次又似乎事類為說撰
　　　　而堅等又奉詔擇其精粹編為此書考南部
　　　　新書載開皇十三年五月集賢學士徐堅等
　　　　纂經史文章之要以類相従上制曰初學記
　　　　則晁氏所言當得其實唐志所注叙述未明
　　　　偶合兩書為一耳其書分二十三部三百一
　　　　十三子目大致與諸類書相同惟地部五岳
　　　　之外載終南山四瀆之外載洛水渭水涇水
　　　　又驪山湯泉昆明池别出兩條則唐代兩都
　　　　之故也其例前為叙事次為事對末為詩文
　　　　其叙事雖雜取羣書而次第若相連屬與他
　　　　類書獨殊其詩文兼録初唐於諸臣附前代
　　　　後於太宗御製則升冠前代之首較玉臺新
　　　　詠以梁武帝詩雜置諸臣之中者亦特有體
　　　　例其所採摭皆隋以前古書而去取謹嚴多
　　　　可應用在唐人類書中博不及藝文類聚而
　　　　精則勝之若北堂書鈔及六帖則出此書下
　　　　逺矣春明退朝録及温公詩話並稱中山劉
　　　　子儀愛其書曰非止初學可為終身記李匡
　　　　乂資暇集則曰初學記月門下吳牛對魏鵲
　　　　魏鵲者引曹公歌行月明星稀烏鵲南飛為
　　　　據斯甚疎濶漢武秋風詞云草木黄落兮雁
　　　　南歸今月門既引魏鵲則風事亦可用漢雁
　　　　矣若是採掇文字何所不可東海徐公碩儒
　　　　也何乖之甚云云其說頗是後李商隠詩因
　　　　鮑昭代白頭吟有清如玉壺氷句遂以鮑壺
　　　　對王佩實沿堅之失然不以一眚掩其全書
　　　　也乾隆五十一年二月恭校上
　　　　　　　　　總纂官(臣/)紀昀(臣/)陸錫熊(臣/)孫士毅
　　　　　　　　　總　校　官　(臣/)　陸　費　墀
初學記原序
聖人在上而經制明聖人在下而述作備經制之明述
作之備皆本於天地之道聖人體天地之道成天地之
文出道以為文因文以駕道達而在上舉而措之其見
於刑名度數之間者禮樂之文所以明經制也窮而在
下卷而懐之其藏於編籍簡冊之間者詩書之文所以
備述作也禮樂之文炳若丹青詩書之文潤於金石非
吾聖人直為是炳炳琅琅者以誇耀於千萬世之人也
由是以載其道而濟千萬世之人者也傳曰經天緯地
之謂文聖人措斯文於禮樂以化成於天下者莫若乎
文王故曰周監於二代郁郁乎文哉乃若文王則可謂
之文也已矣聖人藏斯文於詩書以化成於後世者宜
莫若乎孔子故曰天之未䘮斯文也乃若孔子則可謂
之文也已矣禮樂之文随世而存亾不見其大全惟是
詩書垂世煥乎其可觀者皆貫道之器非特雕章繢句
以治聾俗之耳目者也學者不問古人之文為貫道之
器誦其詩讀其書往往獵取其新竒壯麗以駕其道聽
塗說入乎耳出乎口者發為一切之文自許髙風逸氣
可以跨越乎古今峻峯激流可以晄駭乎觀聽謂天地
造化之工皆在其筆端而聖人之用心處為盡在此矣
所謂郁郁之文可以明經制未喪斯文可以備述作當
年天下異時来世所賴以濟者未嘗過而問焉可勝惜
哉嘗謂人生而不學與無生同學而不能文與不學同
能文而不載乎道與無文同文之不可以已也如此是
以近世有摘六經諸子百家之言而記之凡三十卷開
卷而上下千數百年之事皆在其目前可用以駢四偶
六協律諧吕為今人之文以載古人之道真學者之初
基也愚願學者摭此以成文因文以貫道祈至於文王
孔子之用心處而後止毋為獵取其新竒壯麗之語雕
章繢句以治聾俗之耳目焉乃善學者也時紹興四年
嵗次甲寅正月上元日右修職郎建陽縣丞福唐劉本
序
欽定四庫全書　　　　　子部十一
　初學記目録　　　　　　類書類
　　卷一
　　　天部上
　　　　天一
　　　　日二
　　　　月三
　　　　星四
　　　　雲五
　　　　風六
　　　　雷七
　　卷二
　　　天部下
　　　　雨一
　　　　雪二
　　　　霜三
　　　　雹四
　　　　露五
　　　　霧六
　　　　虹蜺七
　　　　霽晴八
　　卷三
　　　嵗時部上
　　　　春一
　　　　夏二
　　　　秋三
　　　　冬四
　　卷四
　　　嵗時部下
　　　　元旦一
　　　　人日二
　　　　正月十五日三
　　　　晦日四
　　　　寒食五
　　　　三月三日六
　　　　五月五日七
　　　　伏日八
　　　　七月七日九
　　　　七月十五日十
　　　　重陽十一
　　　　冬至十二
　　　　臘十三
　　　　嵗除十四
　　卷五
　　　地部上
　　　　總載地一
　　　　總載山二
　　　　泰山三
　　　　衡山四
　　　　華山五
　　　　恒山六
　　　　嵩髙山七
　　　　終南山八
　　　　石九
　　卷六
　　　地部中
　　　　總載水一
　　　　海二
　　　　河三
　　　　江四
　　　　淮五
　　　　濟六
　　　　洛水七
　　　　渭水八
　　　　涇水九
　　卷七
　　　地部下
　　　　湖一
　　　　漢水二
　　　　驪山湯三(温泉/附)
　　　　昆明池四
　　　　冰五
　　　　井六
　　　　橋七
　　　　關八
　　卷八
　　　州郡部
　　　　總叙州郡一
　　　　河南道二
　　　　關内道三
　　　　河東道四
　　　　河北道五
　　　　隴右道六
　　　　山南道七
　　　　劔南道八
　　　　淮南道九
　　　　江南道十
　　　　嶺南道十一
　　卷九
　　　帝王部
　　　　總叙
　　　　帝王
　　卷十
　　　中宫部
　　　　皇后一
　　　　妃嬪二
　　　儲宫部
　　　　皇太子三
　　　　太子妃四
　　　帝戚部
　　　　王五
　　　　公主六
　　　　駙馬七
　　卷十一
　　　職官部上
　　　　太師太傅太保一
　　　　太尉司徒司空二
　　　　尚書令三
　　　　僕射四
　　　　諸曹尚書五
　　　　吏部尚書六
　　　　左右丞七
　　　　侍郎八(郎中員/外郎附)
　　　　中書令九
　　　　中書侍郎十
　　　　中書舍人十一
　　卷十二
　　　職官部下
　　　　侍中一
　　　　黄門侍郎二
　　　　給事中三
　　　　散騎常侍四
　　　　諫議大夫五
　　　　御史大夫六
　　　　御史中丞七
　　　　侍御史八(殿中侍御史/監察御史附)
　　　　祕書監九
　　　　祕書丞十
　　　　祕書郎十一
　　　　著作郎十二(著作佐/郎附)
　　　　太常卿十三
　　　　司農卿十四
　　　　太府卿十五
　　　　光禄卿十六
　　　　鴻臚卿十七
　　　　宗正卿十八
　　　　衛尉卿十九
　　　　太僕卿二十
　　　　大理卿廿一
　　卷十三
　　　禮部上
　　　　總載禮一
　　　　祭祀二
　　　　郊丘三
　　　　宗廟四
　　　　社稷五
　　　　明堂六(辟雍靈/臺附)
　　　　廵狩七
　　　　封禪八
　　卷十四
　　　禮部下
　　　　藉田一
　　　　親蠶二
　　　　釋奠三
　　　　朝會四
　　　　饗讌五
　　　　冠六
　　　　婚姻七
　　　　死䘮八
　　　　𦵏九
　　　　挽歌十
　　卷十五
　　　樂部上
　　　　雅樂一
　　　　雜樂二
　　　　四夷樂三
　　　　歌四
　　　　舞五
　　卷十六
　　　樂部下
　　　　琴一
　　　　筝二
　　　　琵琶三
　　　　箜篌四
　　　　鍾五
　　　　磬六
　　　　皷七
　　　　簫八
　　　　笙九
　　　　􁸶十
　　卷十七
　　　人部上
　　　　聖一
　　　　賢二
　　　　忠三
　　　　孝四
　　　　友悌五
　　　　恭敬六
　　　　聰敏七
　　卷十八
　　　人部中
　　　　師一
　　　　交友二
　　　　諷諫三
　　　　貴四
　　　　富五
　　　　貧六
　　　　離别七
　　卷十九
　　　人部下
　　　　美丈夫一
　　　　美婦人二
　　　　醜人三
　　　　長人四
　　　　短人五
　　　　奴婢六
　　卷二十
　　　政理部
　　　　赦一
　　　　賞賜二
　　　　貢獻三
　　　　薦舉四
　　　　使五
　　　　假六
　　　　醫七
　　　　卜八
　　　　刑罰九
　　　　囚十
　　　　獄十一
　　卷二十一
　　　文部
　　　　經典一
　　　　史傳二
　　　　文字三
　　　　講論四
　　　　文章五
　　　　筆六
　　　　紙七
　　　　硯八
　　　　墨九
　　卷二十二
　　　武部
　　　　旌旗一
　　　　劍二
　　　　刀三
　　　　弓四
　　　　箭五
　　　　甲六
　　　　鞍七
　　　　轡八
　　　　鞭九
　　　　獵十
　　　　漁十一
　　卷二十三
　　　道釋部
　　　　道一
　　　　僊二
　　　　道士三
　　　　觀四
　　　　佛五
　　　　菩薩六
　　　　僧七
　　　　寺八
　　卷二十四
　　　居處部
　　　　都邑一
　　　　城郭二
　　　　宫三
　　　　殿四
　　　　樓五
　　　　臺六
　　　　堂七
　　　　宅八
　　　　庫藏九
　　　　門十
　　　　牆壁十一
　　　　苑囿十二
　　　　園圃十三
　　　　道路十四
　　　　市十五
　　卷二十五
　　　器用部
　　　　漏刻一
　　　　帷幕二
　　　　屏風三
　　　　簾四
　　　　牀五
　　　　席六
　　　　扇七
　　　　香爐八
　　　　鏡九
　　　　鏡臺十
　　　　舟十一
　　　　車十二
　　　　燈十三
　　　　燭十四
　　　　煙十五
　　　　火十六
　　卷二十六
　　　服食部
　　　　冠一
　　　　弁二
　　　　印三
　　　　綬四
　　　　手板五
　　　　佩六
　　　　舄履七
　　　　裘八
　　　　衫九
　　　　裙十
　　　　酒十一
　　　　飯十二
　　　　粥十三
　　　　肉十四
　　　　羮十五
　　　　脯十六
　　　　餅十七
　　卷二十七
　　　寳器部(花草附/)
　　　　金一
　　　　銀二
　　　　珠三
　　　　玉四
　　　　錢五
　　　　錦六
　　　　繡七
　　　　羅八
　　　　絹九
　　　　五榖十
　　　　蘭十一
　　　　菊十二
　　　　芙蓉十三
　　　　萱十四
　　　　萍十五
　　　　苔十六
　　卷二十八
　　　果木部
　　　　李一
　　　　柰二
　　　　桃三
　　　　櫻桃四
　　　　棗五
　　　　栗六
　　　　梨七
　　　　甘八
　　　　橘九
　　　　梅十
　　　　石榴十一
　　　　𤓰十二
　　　　松十三
　　　　栢十四
　　　　槐十五
　　　　桐十六
　　　　栁十七
　　　　竹十八
　　卷二十九
　　　獸部
　　　　獅子一
　　　　象二
　　　　麟三
　　　　馬四
　　　　牛五
　　　　驢六
　　　　駝七
　　　　羊八
　　　　豕九
　　　　狗十
　　　　鹿十一
　　　　兎十二
　　　　狐十三
　　　　鼠十四
　　　　猴十五
　　卷三十
　　　鳥部(鱗介蟲附/)
　　　　鳯一
　　　　鶴二
　　　　雞三
　　　　鷹四
　　　　烏五
　　　　鵲六
　　　　鴈七
　　　　鸚鵡八
　　　　龍九
　　　　魚十
　　　　龜十一
　　　　蟬十二
　　　　蝶十三
　　　　螢十四
欽定四庫全書
　初學記卷一
　　　　　　　　　　　　唐　徐堅　撰
　　天部
天第一(叙/事)河圖括地象云易有太極是生兩儀兩儀未
分其氣混沌清濁既分伏者為天偃者為地釋名云天
坦也坦然髙而逺也物理論云水土之氣升為天爾雅
云春為蒼天夏為昊天秋為旻天冬為上天廣雅云南
方曰炎天西南方曰朱天西方曰成天西北方曰幽天
北方曰𤣥天東北方曰變天(九天亦/名九野)九天之際曰九垠
(魚勤反/堮也)九天之外次曰九陔(居核反陔階也/言其階次有九)凡天去地
二億一萬六千七百八十一里半度地之厚與天髙等
天南北相去二億三萬三千五十七里二十五歩東西
短減四歩纂要云東西南北曰四方四方之隅曰四維
天地四方曰六合天地曰二儀以人參之曰三才四方
上下謂之宇往古來今謂之宙或謂天地為宇宙凡天
地元氣之所生天謂之乾地謂之坤天圓而色𤣥地方
而色黄日月謂之兩曜五星謂之五緯(五星者東方嵗/南方熒惑西方)
(太白北方/辰中央鎮)日月星謂之三辰亦曰三光日月五星謂之
七曜天河謂之天漢(亦曰雲漢星漢河漢清漢銀/漢天津漢津淺河銀河絳河)五經
通義云天神之大者曰昊天上帝(即曜魄寳也亦曰天/皇大帝亦曰太一)
其佐曰五帝(東方青帝靈威仰南方赤帝赤熛怒西方/白帝白招拒北方黑帝叶光紀中央黄帝)
(含樞/紐)事對轉葢　倚杵(桓譚新論天如葢轉左旋日月/星辰随而東西河圗挺佐輔曰)
(百世之後地髙天下如此千嵗之/後而天可倚杵洶洶莫知始終)覆盆　轉轂(王充論/衡曰天)
(平與地無異若覆盆之狀渾天儀曰二/十八宿半隠半見天轉如車轂之運)象葢　如笠(劉/氏)
(正歴問曰顓頊造渾天儀黄帝為葢天以天/象葢虞昺穹天論曰天形如笠而冒地之表)玉儀　銅
渾(尚書考靈曜曰觀玉儀之旋昏明主時鄭注曰以玉/為渾儀故曰玉儀名臣奏曰今史官所用候臺銅儀)
(則渾天法也述征記曰長安/南有靈臺上有銅渾天儀)設位　垂象(易曰天地設/位而易行乎)
(其中又曰天垂象/見吉凶聖人象之)髙明　貞觀(禮記曰天地之道博也/厚也髙也明也悠也乆)
(也鄭注曰此言其善見功成易曰天地/之道貞觀者也日月之道貞明者也)三體　六氣(蔡/邕)
(天文志言天體者三一曰周髀二曰宣夜三曰渾天左/傳曰天有六氣降生五味杜預注曰六氣者隂陽風雨)
(晦/明)四極　九野(淮南子曰昔者女媧氏鍊五色石以補/蒼天斷鼇足以立四極髙誘注曰鼇大)
(龜也天廢傾以鼇/足柱之九野見上)九重　八柱(楚詞曰圓則九重孰營/度之王逸注曰言天圓)
(而九重誰營度而知之又八柱何當/東南何虧注曰言天有八山為柱也)折柱　絶維(列子/曰共)
(工氏與顓頊争為帝怒觸不周山折天柱絶地維故天傾/西北日月星辰就焉地缺東南百川水潦歸焉宋玉大)
(言賦曰壯士歘兮絶天/維北斗戾兮太山夷)雨粟　降秬(周書曰神農之時/天雨粟農耕而種)
(之孫氏瑞應圖曰舜時后稷播植天/降秬秠故詩曰天降嘉種惟秬惟秠)降麰　下榖(漢書/曰来)
(麰大麥也始自天降以致和復天助也孔叢子曰魏王/問子順曰寡人聞昔者上天神異后稷而為之下嘉穀)
(周遂/以興)把國憂　秦宓答(列子曰杞國昔有人憂天崩墜/身無所寄廢於寢食又有憂彼)
(憂者曉之曰天積氣耳奈何而崩墜乎其人曰天果積耀/氣日月星宿不當墜也曉者曰日月星是氣中之有光)
(者正復使墜亦不能有傷蜀志曰呉使張温来聘温問/秦宓曰天有頭乎宓曰有之温曰在何方宓曰詩云乃)
(眷西顧以此推之頭在西方温曰天有耳乎宓曰天處/髙而聽卑詩云鶴鳴九臯聲聞于天若其無耳何以聽)
(之温曰天有足乎宓曰詩云天步艱難若其無足何以/􁸷之温曰天有姓乎宓曰姓劉曰何以知之宓曰其子)
(姓劉以/此知之)命虞　啟魏(史記曰叔虞母夢天謂武王曰余/命汝生子名虞余與之虞及生子)
(有文在手曰虞遂因命之左傳晉侯賜畢萬魏卜偃曰/畢萬之後必大萬盈數也魏大名也以是始賞天啟之)
(矣/)授楚　錫秦(左傳曰公孫歸父㑹楚子於宋宋人告/急于晉晉侯欲救之伯宗曰不可天方)
(授楚未可與争雖晉之强能違天乎張衡西京賦曰昔/者大帝說秦穆公而覲之乃為金冊錫用此土而剪諸)
(鶉首以上/直載天)油雲　膏雨(孟子曰油然作雲霈然下雨左/傳小國之仰大國也如百穀之)
(仰膏/雨)榆星　桂月(古樂府詩曰天上何所有歴歴種白/榆虞喜安天論曰俗傳月中仙人桂)
(樹今視其初生見仙人之/足漸已成形桂樹後生)璧月　珠露(尚書中候曰天/地開闢甲子冬)
(至日月若懸璧五星若編珠李顒感興/賦曰風觸波而文結兮露霑丹而珠凝)紫電　文虹(曹/毗)
(霖雨詩曰洪霖彌旬日翳翳四區昏紫電光飛牖迅雷/終天奔傅𤣥陽春賦曰習習谷風洋洋綠泉丹霞布景)
(文虹/竟天)繒雲　絲雨(易通卦驗曰立秋燭隂雲出如赤繒/張協詩曰金風扇景節丹霞啟隂期)
(騰雲似漏網/宻雨如散絲)風駟　雲車(仲長統詩曰春雲為馬秋風/為駟按之不遲勞之不疾魏)
(武帝古樂府詩曰願得神之人乗駕雲/車驂白鹿上到天之門来賜神之藥)錦雲　縠霧(成/公)
(綏雲賦曰或繡文錦章依㣲要妙宋玉神/女賦曰動霧縠以徐步拂珮聲之珊珊)文露　光風
(春秋佐助期曰武露布文露沉宋均注曰甘露見其國/布散者人尚武文采者則甘露凝重楚詞曰川谷徑復)
(流潺湲光風轉蕙汎崇蘭王逸注/曰謂雨已出日而風草木有光也)祥風　甘雨(尚書大/傳曰徳)
(及皇天則祥風起括地/圗曰谷山有叢雲甘雨)翠雲　紫蜺(馮衍明志賦曰駟/素蚪而馳騁兮乘)
(翠雲而相羊揚雄太𤣥經/曰紫蜺圍日其疾不割)姮娥月　少女風(淮南子曰/羿請不死)
(之藥於西王母羿妻姮娥竊之奔月託身於月是為蟾/蠩而為月精管公明别傳曰公明在清河于時大旱問)
(何時雨言今夜當大雨至日向暮了無雲氣衆人並讙/嗤公明公明言樹上已有少女微風樹間隂鳥和鳴若)
(少女反風隂鳥亂翔其應至/矣須㬰𤣥雲四集大雨注傾)白鶴雲　黄雀風(易通卦/驗曰立)
(春青陽雲出房如積水春分正陽雲出張如白鶴周處/風土記曰五月大雨名為濯枝五月風發六日乃止黄)
(雀風是時海魚變為黄雀/因以名之以上總載天)賦晉成公綏天地賦(天地至/神難以)
(一言定其稱故體而言之則曰兩儀性而言之則曰柔/剛色而言之則曰𤣥黄名而言之則曰天地若乃懸象)
(成文列宿有章三辰燭曜五緯重光衆星回而環極招/揺運而指方白虎峙據於參昴青龍垂尾於心房𤣥龜)
(匿首於女虛朱雀奮翼於軫張垣屏絡繹而珠連三/台差池而鴈行軒轅華布而曲列攝提鼎峙而相望)詩
晉傅𤣥兩儀詩(兩儀始分元氣清列宿垂象六位成日/月西流景東征悠悠萬物殊品名聖人)
(憂代念/羣生)又歌天詩(天行一何健日月無髙踪/百川皆赴海三辰回泰蒙)梁劉孝綽
三光篇(三光垂表象天地有晷度聲和善響應/形立景自附素日抱𤣥烏明月懐靈兎)陳張正
見賦得秋河曙耿耿詩(耿耿長河曙濫濫宿雲浮天路/横秋水星衡轉夜流月下姮娥)
(落風驚織女秋徳星/猶可見仙槎不復留)宋之問明河篇(八月凉風天氣晶/萬里無雲河漢明)
(昏見南樓清且淺曉落西山縦復横洛陽城闕天中起/長河夜夜千門裏複道連甍共蔽虧畫堂瓊户特相宜)
(雲母屏前初汎濫水精簾外轉逶迤倬彼昭回如練白/復出東城接南陌南陌征人去不歸誰知今夜𢷬寒衣)
(鴛鴦綺上疎螢度烏鵲橋邉一鴈飛鴈飛螢度愁難歇/坐見河傾漸微沒已能舒卷任浮雲不惜光輝譲明月)
(明河可望不可親願得乗槎一問津/更將織女支機石還訪成都賣卜人)讚郭璞釋天地圗
讚(祭地肆瘞郊天致煙氣升太一/精淪九泉至敬不文明徳惟鮮)宋何承天天讚(軒轅/改物)
(以經天人容成造歴大撓/創辰龍集有次星紀乃分)
日第二(叙/事)說文云日者實也太陽之精字從○一象形
也又君象也淮南子云日出於暘谷浴於咸池拂於扶
桑是謂晨明登於扶桑之上(扶桑東/方之野)爰始將行是謂朏
(斐/)明(朏明將/明也)至于曲阿(曲阿/山名)是謂朝明臨于曾泉(曽重/也早)
(食時在東方多水/之地故曰曾泉)是謂早食次于桑野是謂晏食臻于
衡陽是謂禺中對于昆吾(昆吾丘/在南方)是謂正中靡于鳥次
(鳥次西南/方之山名)是謂小遷至于悲谷(悲谷西南/方之大壑)是謂晡時廻
于女紀(女紀西/方隂也)是謂大遷經于泉隅是謂髙舂(言尚未/㝠上蒙)
(先舂曰/髙舂)頓于連(爛/)石是謂下舂(連石西北山名言將欲/㝠下蒙悉舂故曰下舂)
爰止羲和爰息六螭是謂懸車(日乗車駕以六龍羲和/御之日至此而薄於虞)
(泉羲和至此/而廻六螭)薄於虞泉是謂黄昏淪于䝉谷是謂定昏
日入崦(淹/)嵫(音兹亦曰/落棠山)經於細栁(細栁西/方之野)入虞泉之池
曙於蒙谷之浦(䝉谷濛/汜之水)日西垂景在樹端謂之桑榆(言/其)
(光在桑榆樹上已上並淮南子文又爾雅云/東至日所出為泰平西至日所入為泰䝉)廣雅云日
名耀靈一名朱明一名東君一名大明亦名陽烏日御
曰羲和(山海經曰東南海之水甘泉之間有羲和國有/女子曰羲和為帝俊之妻是生十日常浴日於)
(甘泉郭璞注羲和能生日也故日為羲/和之子堯因是立羲和之官以主四時)纂要云日光曰
景(星月之光/通謂之景)日影曰晷日氣曰晛(乃見反詩曰見晛曰/消毛傳云晛日氣也)
日初出曰旭日昕曰晞(大明曰昕詩曰匪陽不晞/晞乾也言日昕乾濕物也)日温
曰煦在午曰亭午在未曰昳日晚曰旰日將落曰薄暮
日西落光反照於東謂之反景景在上曰反景在下曰倒
景日有愛日畏日(愛冬日也畏夏日也左傳/曰冬日可愛夏日可畏)遲日(遲春/日也)
(詩曰春/日遲遲)事對麗天　出地(易曰日月麗乎天百榖草木/麗乎地文子曰日出於地萬)
(物蕃/息)合璧　連珠(漢書曰太初歴晦朔弦望皆最宻日/月如合璧淮南子曰若木在建木西)
(末有十日其華照地髙誘注曰末端也若/木媏有十日狀如連珠華光照其下地)兩珥　重輪
(雜兵書曰日冠者如半暈也法當在日上有冠又有兩/珥者尤吉管子曰盛魄重輪六合俱照非日月能乎)
火精　陽徳(范子計然曰日者火精也火者外景主晝/居晝而為明處照而有光春秋内事曰日)
(者陽徳/之母也)再中　三舍(風俗通曰成帝問劉向俗說文帝/被徴後期不得立日為再中向曰)
(文帝少即位不容再中淮南子云魯陽公與韓/搆難戰酣日暮援戈而撝之日為之反三舍)分隂
寸晷(王隠晉書曰陶侃少長勤整自强不息常語人曰/大禹聖人乃惜寸隂至於凡俗當惜分隂潘尼詩)
(曰尺璧信易遺寸晷難可踰/成名非我事所翫琴與書)麟鬬　鹿解(淮南子曰虎/嘯而谷風至)
(麟鬬則日月蝕許慎注曰麒麟大角之獸故與日相動/又曰日者陽之至是以春夏則羣獸除角禮記曰日冬)
(至而麋角解日/夏至鹿角解)鞠陵　蒙谷(山海經曰大荒之中有山/名曰鞠陵于天東極離瞀)
(日月所出/䝉谷見上)髙舂　下枝(髙舂見上山海經曰大荒之中/湯谷上有扶桑木十日所浴九)
(日居下枝一日居/上枝皆戴烏也)測景　歩晷(周禮曰大司徒以土圭/之法測土深  正日景)
(以求地中日南則景短多暑日北則景長多寒陸士衡/擬連珠曰情見於物雖逺猶疎神藏於形雖近則宻是)
(以儀天歩晷而脩短可量/臨川揆水而淺深難測)建木　拒松(吕氏春秋曰白/人之南建木之)
(下日中無影葢天地之中也山海經曰大荒之/中有方山上青松名曰拒格之松日月所出入)貫白虹
　夾赤鳥(漢書曰鄒陽上書說梁孝王曰昔荆軻慕燕/丹之義白虹貫日太子畏之左傳曰哀公六)
(年楚有雲如衆赤鳥夾日以飛三日楚子使問周太史/太史曰其當王身若禜之可移於令尹司馬王曰移腹)
(心之疾置之股肱何益王弗禜而/死孔子曰昭王其不失國也宜哉)夸父棄杖　魯陽揮
戈(山海經曰夸父逐日渴飲河渭不足北飲大澤未至/道渴而死棄其杖化為鄧林也郭璞注曰夸父神人)
(言能反日景魯陽事/已見上三舍注中)似騏歩　類鳬飛(王充論衡曰日/晝行千里夜行)
(千里麒麟晝日亦千里然則日行舒疾與麒麟步相/類又曰月一日一夜行二萬六千里與晨鳬飛相類)
長安近　車輪逺(劉劭幼童傳曰晉明帝諱紹元帝太/子也初元帝為江東都督鎮揚州時)
(中原䘮亂有人從長安來元帝問洛下消息澘然流涕/帝年數嵗問泣故具以東渡意告之因問帝汝意謂長)
(安何如日逺答曰不聞人從日邉來只聞人從長安来/居然可知元帝念之明日集羣臣宴會設以此問明帝)
(又以為日近元帝動容問何故異昨日之言答曰舉頭不見/長安只見日以是知近帝大恱列子曰孔子東逰見兩小兒)
(鬬辨問其何故一兒曰我以日始出去人近日中時逺日出/初大如車輪其中時如盤盂此不為逺者小而近者大乎一)
(兒曰我以日初出時逺而日中時近日初出蒼蒼凉凉及其/中時如探湯此不為近者熱而逺者凉乎孔子不能决兩兒)
(笑曰孰謂/汝多知乎)詩太宗文皇帝賦秋日懸清光賜房𤣥齡詩
(秋露凝髙掌朝光上翠微參差麗雙闕照耀滿重闈仙/馭随輪轉靈烏帶景飛臨波無定彩入隙有圓暉還當)
(葵藿志傾/葉自相依)又賦得白日半西山詩(紅輪不暫駐烏飛豈/復停岑霞漸漸落溪)
(隂寸寸生藿葉随光轉葵心逐/照傾晚煙含樹色棲鳥雜流聲)梁簡文帝詠朝日詩(團/團)
(出天外煜煜上層峯光/随浪髙下影逐樹輕濃)梁李鏡逺日詩(始臨東岳觀俄/升若木枝萍實)
(詎儔彩合扇且慙規北林耿初曜員窓鑒早䂀照庭餘/雪盡映簷溜滴垂徘徊匣花樹煜爚滿春池栁隂才靡)
(靡簾影復離離曾泉豈停舍桑榆忽在斯廻戈安得中/長繩不可羈冲情愛景落清宴惜光馳温暉徒已荷深)
(心竊/自知)梁劉孝綽詠日應令詩(弭節馳暘谷照檻出扶桑/園葵一何幸傾葉奉離光)陳
徐陵日華詩(朝暉爛曲池夕照滿西陂復有當畫景江/上鑠光儀時從髙浪歇乍逐細波移一在)
(雕梁上詎/比扶桑枝)隋康孟詠日應趙王教詩(金烏升曉氣玉檻/漾晨曦先汎扶桑)
(海反照若華池洛浦全開鏡衡山/半隠䂓相歡承愛景共惜寸隂移)虞世南奉和詠日午
詩(髙天浄秋色長漢轉羲車玉樹隂初正桐圭影未斜/翠葢飛圓影明鏡發輕花再中良表瑞共仰璧暉賖)
褚亮奉和詠日午詩(羲車且亭午浮箭未移暉日光無/落照樹影正中圍草萎看梢靡葉)
(燥望疑稀晝寢慙/經笥暫解入朝衣)董思恭日詩(滄海十枝暉𤣥圃重輪/慶蕣華發晨楹菱彩翻)
(朝鏡忽遇驚風飄自有浮雲/映更也人皆仰無待揮戈正)
月第三(叙/事)淮南子云月者太隂之精釋名云月闕也言
滿則復闕也漢書云月立夏夏至行南方赤道曰南陸
立秋秋分行西方白道曰西陸立冬冬至行北方黒道
曰北陸分則同道至則相過晦而見西方謂之朓朔而
見東方謂之朒亦謂之側匿(朓音他了反朒音女六反/朓健行疾貌也朒縮遲貌)
(也側匿猶縮/懦亦遲貌)釋名云朏月未成明也魄月始生魄然也
(承大月月生二日謂之魄承小/月月生三日謂之朏朏音斐)朔月初之名也朔蘇也
月死復蘇生也晦月盡之名也晦灰也死為灰月光盡
似之也弦月半之名也其形一旁曲一旁直若張弓弦
也望月滿之名也日月遥相望也淮南子云月一名夜
光月御曰望舒亦曰纎阿事對水氣　金精(淮南子曰/日月天之)
(使也積隂之寒氣乆者為水水氣之精/者為月河圖帝覽嬉曰月者金之精也)觀蓂　視桂(抱/朴)
(子曰昔軒皇候鳯鳴以調律唐堯觀蓂莢以知月帝王/世紀云堯時有草夾階而生毎月朔日生一莢至月半)
(則生十五莢至十六日後日落一莢至月晦而盡若月/小餘一莢王者以是占歴應和而生以為堯瑞名之蓂)
(莢一名歴莢一名仙茆虞喜安天論曰俗傳月中仙人/桂樹今視其初生見仙人之足漸已成形桂樹後生)
合璧　破環(合璧已見上抱朴子曰王生云月不圓者/月初生及既虧之後視之宜如三寸鏡稍)
(稍轉大不當如/破環漸漸滿也)金兎　瑶蟾(河圖帝覽嬉曰月者金之/精又張衡靈憲曰月者隂)
(精而成獸象兎蛤馬又劉孝綽詩曰明明三五月垂影/當髙樹攢柯半玉蟾叢葉映金兎王子年拾遺記曰瀛)
(海南有金巒之觀飾以衆寳懸火精為日刻黒玉為/烏以水精為月削青瑶為蟾兎亦有神龍神鳯徘徊)
(其/邉)圓璧　破鏡(庾肅之玉臺讚曰圓璧月鏡璆琳星今/羅結秀藍田擢真荆和古詩曰藁砧)
(何在山上復有山何當/大刀頭破鏡飛在天)三珥　重輪(軍國占候曰若月/有三珥者大臣有)
(喜若月冠而復暈者天下有喜崔豹古今注曰漢明帝/作太子樂人歌四章以贊太子之徳其一曰日重光二)
(曰月重輪三曰星/重曜四曰海重潤)似鈎　如璧(枚乗月賦曰猗嗟明月/當心而出隠圓巖而似)
(鈎蔽脩堞而如鏡何偃月/賦曰逺日如鑑滿月如璧)方珠　缺暈(淮南子曰方諸/見月則津而為)
(水髙誘注曰方諸隂燧大蛤也熟摩令熱以向月則水/生也許慎注曰諸珠也方名也淮南子又曰晝随灰而)
(月暈闕許慎注曰有軍事相圍守則月暈/以蘆灰環缺其一面則月暈亦闕於上)金波　璧光
(漢書曰月移彩以金波日華耀以宣明尚書中候曰甲/子冬至日月若懸璧何偃月賦曰日月雖如璧以光為)
(形/)北堂　西園(陸士衡詩曰安寢北堂上明月入我牖/照之有餘輝攬之不盈手曹植詩曰清)
(夜逰西園飛葢相追随明/月澄清影列宿正參差)居蠩　顧兎(春秋元命苞曰/月之為言闕也)
(而設以蟾蠩與兎者隂陽雙居明陽之制隂隂之倚陽/楚詞曰夜光何徳死而又育厥利維何而顧兎在腹)
似紈扇　如玉鈎(班婕妤怨歌行曰新裂齊紈素皎潔/如霜雪裁為合歡扇團團似明月鮑)
(照詩曰始見西南樓纎纎如玉/鈎末映西北墀娟娟似蛾眉)鑒阮帷　照潘室(阮籍/詩曰)
(夜中不能寐起坐彈鳴琴薄帷鑒明月清風吹我衿潘/岳悼亡詩曰皎皎窓中月照我室南端清商應秋至溽)
(暑随/節闌)吳牛喘　魏鵲飛(劉義慶世說曰滿奮畏風在武/帝坐北窓作琉璃屏風實宻似)
(疎奮有難色帝笑之奮答曰臣猶吳牛見月而喘魏武/帝短謌行曰月明星稀烏鵲南飛繞樹三匝何枝可依)
蟾兎並　麟龍鬬(五經通義曰月中有兎與蟾蠩何兎/隂也蟾蠩陽也而與兎並明隂係於)
(陽也春秋元命苞曰/麟龍鬬日月薄蝕)賦宋謝靈運怨曉月賦(卧洞房兮/當何恱滅)
(華燭兮弄曉月昨三五兮既滿今二八兮將缺浮雲褰/兮收汛灩明舒照兮殊皎潔墀除兮鏡鑒廊櫳兮澄徹)
宋謝莊月賦(陳王初䘮應劉端憂多暇悄焉疚懐弗怡/中夜于時斜漢左界北陸南躔白露曖空)
(素月流天沉吟齊章殷勤陳篇抽毫進牘以命仲宣仲/宣跪而稱曰臣聞日以陽徳月以隂靈擅扶光於東沼)
(嗣若英於西溟引𤣥兎於帝臺集素娥於后庭若夫氣/霽地表雲斂天末洞庭始波木葉微脫升清質之悠悠)
(降澄輝之藹藹列宿掩縟長河韜映柔祇雪凝圓靈水/鏡連觀霜縞周除氷浄歌曰美人邁兮音塵闕隔千里)
(兮共/明月)詩太宗文皇帝遼城望月詩(𤣥兎月初明澄輝照/遼碣映雲光暫隠隔)
(樹光如綴魄滿桂枝圓輪虧鏡彩缺臨城却/影散帶暈重圍結駐蹕俯九都佇觀妖氛滅)梁元帝望
江中月詩(澄江涵皓月水影若浮天風来如可汎流急/不成圓秦鈎斷復接和璧碎還聨裂紈依岸)
(草斜桂逐行船即此/清江上無俟百枝然)梁沈約詠月詩(月華臨靜夜夜靜/滅氛埃方暉竟户)
(入圓影隙中來髙樓切思婦西園逰上才網軒/映珠綴應門照緑苔洞房殊未曉清光信悠哉)梁朱超
舟中望月詩(大江濶千里孤舟無四鄰唯餘故樓月逺/近必随人微風光遶暈薄霧急移輪若教)
(長似扇堪/拂艷歌塵)梁庾肩吾和望月詩(桂殿月偏來留光引上/才圓随漢東蚌暈逐淮)
(南灰渡河光不濕移輪轍詎/開此夜臨清景還承終宴杯)又和徐主簿望月詩(樓上/徘徊)
(月窓中愁思人照雪光偏冷臨花色轉春星流/時入暈桂長欲侵輪願以重光曲承君歌扇塵)梁戴嵩
月重輪行詩(皇儲屬明兩副徳表重輪重輪非是暈桂/滿月恒春海珠含更减階蓂翳且新媫妤)
(比圎扇曹王譬洛神浮川疑譲璧入户類燒銀從/来看顧兎不曾聞鬬麟北堂豈盈手西園偏照人)陳張
正見薄帷鑒明月詩(長河上桂月澄彩照髙樓分簾疑/碎璧隔幔似垂鈎窓外光恒滿帷)
(中影暫流豈及西/園夜長随飛葢逰)周王褒關山月詩(關山夜月明愁色/照孤城半形同漢)
(陣全影逐邊兵灰寒色轉白風多/暈欲生寄言亭工吏逰客解鷄鳴)隋庾信舟中望月詩
(舟子夜離家開船望月華山明疑有雪岸白不關沙/天漢看珠蚌星橋視桂花灰飛重暈缺蓂落獨輪斜)董
思恭詠月詩(北堂未安寢西園聊騁望玉户照羅幃珠/軒明綺障别客長安道思婦髙樓上所願)
(君莫違清/風時可訪)
星第四(叙/事)釋名曰星者散也言列位布散也漢書云星
者金之散氣與人相應凡萬物之精上為列星長庚太
白星也春秋說題辭曰星之為言精也陽之榮也陽為
日日分為星故其字日生為星(玉羊狼星也/金雞質星也)周官天星
皆有州國分野角亢氐兖州房心豫州尾箕幽州斗牽
牛婺女揚州虚危青州營室東壁并州奎(音/睽)婁胃徐州
昴畢冀州觜􁸸(以彌/反)參益州東井鬼雍州栁七星張三
河翼軫荆州堪輿家云𤣥枵為齊之分星紀吳越之分
析木之津燕之分大火宋之分夀星鄭之分鶉尾楚之
分鶉火周之分鶉首秦之分實沈魏之分大梁趙之分
降婁魯之分訾(即移/反)娵(子于/反)衛之分太史掌之以觀妖
祥榖梁云列星曰恒星亦曰經星(恒經/皆常)漢書音義云瑞
星曰景星亦曰徳星妖星曰孛星彗星長星亦曰欃槍
絶跡而去曰飛星光跡相連曰流星亦曰奔星星光曰
芒爾雅云祭星曰布(布散食/於地上)事對紫極　文昌(荆州星/占曰北)
(辰一名天關一名北極北極者紫宫天座也史記曰斗/魁戴匡六星曰文昌宫一曰上將二曰次將三曰貴相)
(四曰司命五曰/司中六曰司禄)天街　帝座(漢書髙祖三年月暈圍參/畢七重占曰畢昴問天街)
(也街北胡也街南中國也史記曰中端門門左/右掖門門内六星諸侯也其内五星五帝座)編珠
連貝(尚書中候曰天地開闢甲子冬至日月若懸璧五/星若編珠尚書考靈曜曰日月五星冬至起牽牛)
(日月若懸璧仰觀天形如/車葢衆星纍纍如連貝)貫珠　隕石(易坤靈圖曰至/徳之朝五星若)
(貫珠左傳僖公十六年/春隕石于宋五隕星也)食昴　襲月(漢書鄒陽上書曰/衛先生為秦晝長)
(平之事太白食昴昭王疑之劉向說苑秦胡/亥立日月薄食山林淪亡枉矢光熒惑襲月)金精　石
質(天官星占曰太白者金之精白帝之子大將之象也/黄石公記云黄石鎮星之精也黄者鎮星色也石者)
(星質/也)五色　重耀(禮斗威儀曰審候五色宋均注曰北/斗七星有五色宫商角徴羽各應其)
(星崔豹古今注曰漢明帝為太子樂人/作歌曰星重耀以太子比徳故云重也)虹流　電繞(河/圖)
(曰大星如虹下流華渚女節意感生白帝朱宣帝王世/紀神農氏之末少典氏娶附寳見大電光繞北斗樞星)
(照郊感附寳孕二十/月生黄帝於夀丘)天孫　婺女(漢書曰河鼓大星上/將其北織女織女天)
(女孫也廣雅曰須之/婺女婺女謂之實沈)散錦　曵練(庾闡詩曰𤣥景如映/璧繁星如散錦沈約)
(宋書曰孫休永安二年將守質子羣聚嬉戲有異小兒/忽来曰我非人熒惑星也言訖飛上升仰而觀之若曳)
(一匹練有/頃而沒)五佐　二使(史記水火金木土此五星者天/之佐為經緯見伏有時范􁸹後)
(漢書曰和帝分遣使者二人各至州郡觀採風謡二人/初到益部投候館史李郃舎郃問曰二君發京師時知)
(朝廷遣二使至郡問何以知之郃/指星云前有二星向益州分野)嵗精　昴宿(漢武帝/内傳曰)
(西王母使者至東方朔死上以問使者對曰朔是木帝/精為嵗星下逰人中以觀天下非陛下之臣春秋佐助)
(期曰漢相蕭何長七尺八寸昴星精生耳參漏月角大/形爾雅曰西陸昴星也郭璞注昴西方之宿别名旄頭)
(是此/也)處士憂　賢人聚(禮道鸞續晉陽秋曰會稽謝敷/字慶緒隠若耶山忽月犯少微)
(星少微一名處士星時戴逵名著於敷時人憂之俄而/敷死故會稽人士嘲吳人曰吳中髙士求死不得陳仲)
(弓從諸子姪造荀季和父子于時徳/星聚大史奏五百里内有賢人聚)麒麟生　鯨魚死
(春秋運斗樞曰天樞得則景星見衡星得則麒麟生萬/人夀淮南子曰鯨魚死而彗星出許慎注曰彗除舊布)
(新/也)三舍　四守(宋景公時熒惑在心公召子韋問之子/韋曰禍當君可移於宰相公曰宰相所)
(以與理國家曰可移百姓公曰百姓死寡人將誰為君/曰可移於嵗公曰嵗荒人必死為人君而殺其人誰以)
(我為君乎子韋曰君有至徳之言三天必賞君熒惑必/徙三舍果三徙淮南子曰四守者所司賞罰許慎注曰)
(四守紫宫軒轅/咸池天河也)遵七紀　行四時(春秋運斗樞曰五帝/所同道異位皆循斗)
(樞機衡之分遵七政之紀九星之法關令内傳曰北斗/一星面百里相去九萬里置二十四氣四宿行四時五)
(方立五星/主五岳也)賦宋張鏡觀象賦(陟秀峯以遐眺望靈象於/九霄覩紫宫之環周嘉帝)
(座之獨標瞻華葢之䕃藹何虚中之迢迢爾乃縱目逺/覽傍極四維北監辰極南覩太微左則天紀槍棓攝提)
(大角二咸防奢七公理獄右則少微軒轅尊卑有秩御/宫典衣女史秉筆内率執禮以伺邪天牢禁愆而察失)
(逺尋終古悠然獨詠美景星之繼晝大唐堯之徳盛嘉/黄星之靡鋒明虞舜之不競歎熒惑之舎心髙宋景之)
(守政桀斬諫以星孛紂耽荒而致彗恒星不見而周衰/枉矢蛇行而秦滅諒人事之有由豈妖災之虚設誠庸)
(主之難悟故明君之所察堯/無為而觀象况徳非乎明􁸺)梁陸雲公星賦(漢武帝夜/逰昆明之)
(池顧謂司馬遷相如曰星之明麗矣考之於歌頌求之/於經史龍尾著於虢童天漢表於周士既妖謡之體陋)
(嗟怨刺之蚩鄙毎鬱悒而未攄思命篇於二子於是司/馬遷對曰臣代典天官緒由南正撿之圖籍傳之視聽)
(臣聞連珠合璧曜靈之所起也春鳥秋虚歴數之所紀/也應黄鍾而正位建玉衡以辨方五緯麗而周道四野)
(分而畫疆至如下方爽徳上𤣥告變或守位而易所或/凌光而掩炫故夫應若轉環信如合契俾明鏡與元龜)
(宜勑身而烱戒長卿操牋染翰思溢情煩遷延奉筆繼/響而言曰日隠於西月生於東重輪䁆而時缺上枝棲)
(而未融豈若帝車之獨運随圓葢而不窮帝/乃歌曰白日沒兮明月移繁星曙兮情未疲)詩北齊邢
子才賀老人星詩(瑞動星光照化穆月輪重/庶徵符祉籙將以贊時雍)隋煬帝月
夜觀星詩(團團素月浄翛翛夕景清谷泉驚暗石松風/動夜聲被衣出荆户躡履歩山楹欣覩明堂)
(亮喜見泰階平觜參猶可識牛女尚分明更移/斗柄轉夜乆天河横徘徊不能寐參差㡬種情)諸葛頴
奉和月夜觀星詩(􁸻窱神居逺蕭條更漏深薄煙浄遥/色髙樹肅清隂星月滿兹夜粲爛還)
(相臨連珠欲東上團扇漸西沉澄水含斜漢脩樹隠横/參時聞送籌柝屢見繞枝禽聖情記餘事振玉復鳴金)
袁慶奉和月夜觀星詩(六龍初匿景顧兎始馳光戍井/傳宵漏山庭引夕凉宸居多勝)
(託閒歩出琳堂爛爛星芒動耿耿清河長青道移天駟/北極轉文昌喬枝猶隠畢絶嶺半侵張仰觀留玉裕睿)
(作動金相無庸徒/抱寂何以繼連章)蕭琮奉和月夜觀星詩(陽精去南陸/大曜始西流)
(夕風淒謝暑夜氣應新秋重門月已映嚴城漏漸脩臨/風出累樹度月蔽層樓靈河隔神女仙轡動星牛玉衡)
(指棟落瑶光對幌留徒/知仰閶闔乗槎未有由)虞世南奉和月夜觀星應令詩
(早秋炎景暮初弦月彩新清風滌暑氣零露浄囂塵蕩/霧銷輕縠鮮雲卷夕鱗休光灼前曜瑞彩接重輪縁情)
(摛聖藻並作命徐陳宿草誠渝濫吹/嘘偶縉紳天文豈易述徒知仰北辰)董思恭詠星詩(歴/歴)
(東井舍昭昭右掖垣雲際龍文出池中鳥色翻流/暉下月露墜影入河源方知潁川集别有太丘門)陳張
正見星名從軍詩(將軍定朔邉刁斗出祁連髙栁横遥/塞長榆接逺天井泉含凍竭烽火映)
(燕然欲知客心/斷危旌萬里懸)
雲第五(叙/事)春秋元命苞曰隂陽聚為雲說文曰雲山川
氣也從雨云象回轉形也䨧(一金/反)雲覆日也􁸼(沉/)雲乆
隂也淒雨雲起也渰(掩/)雨隂貌也(詩云有渰淒/淒興雨祁祁)周禮保
章氏以五雲之物辨吉凶鄭司農注云二至二分觀雲
色青為蟲白為䘮赤為兵荒黑為水黄為豐(至謂冬夏/至分謂春)
(秋分又東方朔傳曰凡占長吏下車當視天有黄雲来/如覆車五榖大熟青雲致兵白雲致盜烏黑雲多水赤)
(雲有/火)公羊云觸石而起膚寸而合不崇朝而雨者唯泰
山雲乎京房易飛候占曰視四方常有大雲五色其下
賢人隠也青雲潤澤在西北為舉賢良黄雲如覆車大
豐也西京雜記曰瑞雲曰慶雲曰景雲(雲五色/曰慶)慶雲或
曰卿雲雲外赤内青謂之矞雲(雲二色曰矞亦/瑞雲也以律反)雨雲曰
油雲(孟子曰油/然作雲)雪雲曰同雲(詩云上天同雲雨雪雰雰/同雲謂雲隂竟天同為一)
(色/)雲師曰屏翳(吕氏春/秋云)雲將亦雲之師(司馬彪注莊子/云雲將雲之主)
(師/)事對堯璧　漢鼎(尚書中候曰堯沉璧於河白雲起/廻風揺落漢書曰汾隂得寳鼎天)
(子乃以禮祠之鼎至中山黄雲葢焉又西都/賦曰寳鼎見兮色氛氲吐金景兮歊浮雲)沛歌　汾
辭(史記髙祖過沛擊筑自為歌曰大風起兮雲飛揚威/加四海兮歸故鄉漢武帝秋風詞曰秋風起兮白雲)
(飛草木黄落/兮鴈南歸)赤鳥　丹蛇(左傳曰哀公六年有雲如衆/赤鳥夾日以飛三日兵書曰)
(有雲如丹蛇随/星後大戰殺將)從龍　翼鳯(易曰雲從龍風從虎陸士/衡雲賦曰翼靈鳯於蒼梧)
(起滯龍/於潢汙)鵬翼　魚鱗(莊子曰大鵬摶扶揺而上九萬里/翼若垂天之雲吕氏春秋曰山雲)
(草莽水雲魚鱗旱/雲煙火涔雲水波)扶日　干吕(洛書曰蒼帝起青雲扶/日赤帝起赤雲扶日黄)
(帝起黄雲扶日東方朔十洲記曰天漢三年月氐國獻/神香使者曰國有常占東風入律百旬不休青雲干吕)
(連月不散意中國將有好/道君故捜竒異而貢神香)金枝　玉葉(古今注曰黄帝/與蚩尤戰於涿)
(鹿之野常有五色雲氣金枝玉葉止/於帝上有花葩之象故因作華葢也)觸石　潤礎(春秋/說題)
(辭曰雲之為言運也動隂路觸石而起謂之雲/含陽而起以精運也淮南子曰山雲蒸柱礎潤)冠纓
車蓋(易通卦驗曰寒露正隂雲出如冠纓霜降太隂雲/出上如羊下如磻石王沉魏書曰文帝生時有雲)
(氣青色而圓如車其上終日望氣/者以為至貴之證非人臣之氣)膚合　寸并(公羊傳/曰觸石)
(而出膚寸而合不崇朝而雨乎天下者唯泰山雲爾袁/豹秋霖賦曰𤣥雲四集膚合寸并光幕六合菴藹杳㝠)
如繒　似布(易通卦驗曰立秋濁隂雲出如赤繒處暑/亦雲出南黄北蒼軍中占候曰若壬子日)
(有黑雲似一疋/布者其國兵起)若煙　非霧(史記曰若煙非煙若雲非/雲郁郁紛紛蕭索輪囷是)
(謂卿雲卿雲嘉氣也魏武兵書摭要曰孫子稱司雲/氣非雲非煙非塵非霧形似禽獸客吉主人之忌)圍
軫　干日(春秋文耀鈎曰楚有蒼雲如霓圍軫七蟠中/有荷斧之人向軫而蹲京房風雨要決占候)
(曰朝雨法有黑雲如一匹帛干日中即/一日大雨二匹二日雨三匹十日雨)出蒼梧　至帝
鄉(歸藏曰有白雲出蒼梧入于大梁莊子曰夫聖人天/下有道與物皆昌天下無道則厭俗上仙乗彼白雲)
(至于/帝郷)賦晉陸士衡浮雲賦(有輕虚之艷象無實體之真/形原厥本初浮沉混并六律)
(和應八風時邁𤣥隂觸石甘澤滂霈勢不崇朝覆被無/外若層臺髙觀重樓疊閣或如鍾首之鬱律乍似塞門)
(之寥廓金柯分玉葉散緑翹明嚴英煥鸞翔鳯翥鴻驚/鶴奮鯨鯢泝波鮫鰐衝遁朱絲亂紀羅袿失領飛仙凌)
(虚随風逰騁有若芙蓉羣披蕣/華總會車渠繞理瑪瑙縟文)晉成公綏雲賦(於是𤣥/風仰散)
(歸雲四旋冰消瓦解奕奕翩翩去則滅軌以無跡来則/幽闇以杳㝠舒則彌綸覆四海巻則消液入無形或狎)
(獵鱗次參差交錯上㨗業以梁倚下壘峞而相薄狀崴/嵬而不安吁可畏而欲落或粲爛綺藻若畫若規繁縟)
(成文一續一離或綉文錦章依/微要妙綿邈凌虚輕翔浮漂)詩唐太宗賦含峯雲
詩(翠樓含曉霧蓮峯帶晚雲玉葉依巖聚金枝觸石分/横天結陣影逐吹起羅文非復陽臺下空將惑楚君)
梁沈約和王中書徳充詠白雲(白雲自帝鄉氛氲屢廻/沒蔽虧崑山樹含吐瑶)
(臺月秋風西北起飄我過城闕城闕已參差白雲復離/離皎潔在天漢倒影入華池將過丹丘野時至碧林垂)
(九重迎飛鷰/萬里送翔螭)陳張正見賦得題新雲詩(西北春雲起遥/臨偃葢松根危)
(纔吐葉氣淺未成峯風前飛未斷日/處影疑重體輕無五色詎是得從龍)又賦得白雲臨酒
詩(白雲葢濡水流彩入澠川疎葉臨嵇竹輕鱗入鄭船/菊泛金枝下峯斷玉山前一朝開五色飄飄映十千)
陳蔡凝賦得處處春雲生詩(春色遍空明春雲處處生/入風衣暫斂随車葢轉輕)
(作葉還依樹為樓欲近城/含愁上對影似有别離情)隋孔範賦得白雲抱幽石詩
(白雲浮逺葢飄飄繞石飛帶蓮縈錦色拂鏡下仙衣/陣結香爐隠羅成玉女微能感荆王夢陽臺雜雨歸)于
季子詠雲(瑞雲千里映祥輝四望新随風亂鳥足汎水/結魚鱗布葉疑臨夏開花詎待春願得承嘉)
(景無令/掩桂輪)董思恭詠雲(帝鄉白雲起飛葢上天衢帶月綺/羅映從風枝葉敷參差過層閣倐)
(忽下蒼梧因風望/既逺安得乆踟蹰)
風第六(叙/事)莊子云大塊噫(依界/反)氣其名曰風(言天地噫/氣則萬竅)
(怒號而/為風)易緯曰八節之風謂之八風立春條風至(東/北)春
分明庶風至(東/方)立夏清明風至(東南/方)夏至景風至(南/方)立
秋凉風至(西南/方)秋分閶闔風至(西/方)立冬不周風至(西北/方)
冬至廣莫風至(北方吕氏春秋說八風東北曰融風髙/誘注亦曰融風東方曰滔風南方曰薰)
(風西南方曰巨風西方曰飈/風西北曰厲風北方曰寒風)爾雅云東風曰谷風(詩云/習習)
(谷/風)南風曰凱風(詩云凱/風自南)西風曰大風(詩云大/風有隧)北風曰凉
風(詩云北風其凉又大/戴禮北風曰後風)暴風從上下曰頽從下上曰飈
亦曰扶揺廻風曰飄(卑遥/反)日出而風曰暴隂而風曰曀
風而雨土曰霾(莫乖/反)月令云疾風曰盲風(又說文飈/疾風也)廣
雅云大風風俗通猛風曰颲(列/)涼風曰瀏(劉/)微風曰飉
(遼/)小風曰颼(捜/)小風從孔来曰䫼(呼穴/反)吕氏春秋風師
曰飛㢘爾雅云祭風曰磔(道中磔狗而/祭以止風)春晴日出而風
曰光風(楚詞注天霽日明微風/動揺草木皆令有光)秋冬餘曰緒風(楚辭注/曰緒餘)
(也謝靈運詩云初景/革緒風新陽改故陰)風吹萬物有聲曰籟(出莊/子注)終日風
謂之終風(出/詩)事對鳶鳴　虎嘯(禮記曰前有塵埃則載/鳴鳶鄭注曰鳶謂舉鳶)
(鴟也䲭鳴則風生淮南子曰虎嘯而/谷風至髙誘注曰虎陽獸與風同類)汾河　易水(漢武/帝秋)
(風辭曰秋風起兮白雲飛草木黄落兮鴈南歸汎樓船/兮濟汾河横中流兮揚素波燕丹子曰太子送荆軻於)
(易水之丄荆軻起為夀歌曰風蕭蕭兮易水寒壯士一/去兮不復還髙漸離擊筑和之為壯聲則士髮衝冠為)
(哀聲則士/皆流淚)大王　少女(宋玉風賦曰此獨大王之風耳/管公明傳曰公明言樹上已有)
(少女/微風)銅烏　石鷰(郭縁生述征記長安南有靈臺髙十/仭上有銅渾天儀又有相風銅烏或)
(云遇千里風乃動庾仲淮湘州記曰零陵/山有石燕遇雨則飛雨止還化為石也)折木　偃禾
(史記曰項王圍漢王三匝於是風從西北起折木㧞屋/揚沙石楚軍大亂漢王乃得數十騎遁去尚書曰周公)
(居東三年天大風禾盡偃大木斯㧞邦人大恐王與大/夫盡弁以啟金滕之書乃得周公所自以為功代武王)
(之說天乃反/風木盡起)獵蕙　泛蘭(宋玉風賦曰獵蕙草楚/詞曰光風轉蕙汎崇蘭)鷁退
　鵬摶(左傳曰僖公十六年春六鷁退飛過宋都風也/莊子曰北溟有魚其名曰鯤化而為鳥其名曰)
(鵬摶扶揺上者九萬里司/馬彪注曰扶揺上行風)動扇　揺翣(班婕妤詩曰新/裂齊紈素鮮潔)
(如霜雪裁為合歡扇團團似明月出入君懐袖動揺微/風發帝王世紀曰堯時厨中自生肉脯薄如翣揺鼓則)
(生風使食物寒而不臭/名曰翣脯翣音山甲反)虞琴　漢筑(帝王世紀曰舜彈/五絃琴可以解吾)
(民之愠兮漢書曰髙/祖過沛擊筑自歌)吹阮衿　揚袁扇(阮籍詠懐詩曰/夜中不能寢起)
(坐彈鳴琴薄帷鑒明月清風吹我衿孫盛晉陽秋曰袁/宏為東郡謝安執宏手授扇宏曰輙當奉揚仁風慰彼)
(黎/庶)尹喜占　列子御(神仙傳曰老子將去周而出關以/升崑崙關令尹喜占風逆知當有)
(神人来過乃掃道見老子老子知喜命應得道乃停關/下以長生之事授之莊子曰子列子御風而行泠泠然)
(善旬五日而後返司馬彪注曰列子鄭/人列御冦也御迎也泠泠然凉貌也)斷大刑　赦小
過(五經通義曰不周風至則修宫室完邉城廣莫風至/則誅有罪斷大刑春秋考異曰條風至王者赦小罪)
(而出/稽留)爰居避災　鳥鵲識嵗(國語曰海鳥曰爰居止於/魯國東門之外臧文仲使)
(國人祭之展禽曰今兹海島有災乎夫廣川鳥獸恒知/避其災也淮南子曰鳥鵲識嵗之多風去喬木而巢扶)
(枝許慎注/曰扶傍也)賦楚宋玉風賦(楚襄王逰於蘭臺之宫宋玉/景差侍有風颯然而至王乃)
(披襟而當之曰快哉此風寡人與庶人共者耶宋玉對/曰夫此獨大王之風耳庶人安得共之夫風生於地起)
(於青蘋之末浸滛谿谷縁於大山之阿舞於松栢之下/故其清凉雄風則飄忽升降乘凌髙城入於深宮徘徊)
(於桂椒之間翺翔於激水之上獵蕙草離秦蘅槩新夷/披梯楊北上玉堂躋於羅帷經于洞房故其風也清清)
(泠泠愈病析酲發明耳目寧體便俗此謂大王之雄風/也夫塕然起於窮巷之間動沙塸吹死灰此謂庶人之)
(雌風/也)晉湛方生風賦(有氣曰風出自幽㝠蕭然而起寂/爾而停雖宇宙之宏逺倐俄頃而)
(屢經同神功而不疾孚至道而無情胡馬感而増思颶/母殞而復生啟慘冬之潛蟄達青春之勾萌因嚴霜以)
(厲威順和澤以開榮故君徳喻其靡草風人假以為名/及其猛勢將奮屯雲結隂洪氣鬱拂殷雷發音勃然鼔)
(作拂髙凌深天無澄景嶺無停林六鷁為之退飛萬竅/為之哀吟亦有飄泠之氣不疾不徐飀飀微扇亹亹清)
(舒王喬以之控鶴列子以之乗虚若乃春恵始和重褐/初釋邀步蘭臯逰眄平澤響詠空嶺朗吟竹栢穆開林)
(以流恵竦神襟而清滌軒濠/梁之逸興暢方外之㝠適)齊王融擬風賦(奄兮日光/之既移忽)
(兮羣景之將馳靡輕筠之碧葉汎曽松之翠枝總髙羽/而蕭瑟韻珠露之參差此列士之英風長寥亮其如斯)
詩太宗皇帝詠風詩(蕭條起關塞揺颺下蓬瀛拂林花/亂彩響谷鳥分聲披雲羅影散汎)
(水織文生勞歌大/風曲威加四海清)梁孝元帝詠風詩(樓上起朝粧風花/下砌傍入鏡先飄)
(粉翻衫好染香度舞飛長袖傳歌/共繞梁欲因吹少女還將拂大王)梁費昶入幌風詩(經/堂)
(汎寳瑟乗隙動浮埃鏘金驅響至舉袂送芳来能/使蘭膏滅乍見珠簾開輕裾試一舉令子暫遲廻)梁何
遜詠風詩(可聞不可見能重復能輕/鏡前飄落粉琴上響餘聲)陳張正見風生翠
竹裏應教詩(金風起燕觀翠竹夾梁池翻花疑鳯下颺/水似龍移帶露依深葉飄寒入勁枝聊因)
(萬籟響詎/待伶倫吹)陳祖孫登詠風詩(飄颺楚王宫徘徊繞竹叢/帶葉俱吟樹將花共舞空)
(飄香雙袖裏亂曲五絃中/試上髙臺聽悲響定無窮)隋阮卓賦得風詩(髙風應爽/節揺落漸)
(疎林吹霜旅鴈斷臨谷曉松吟屢棄凉秋/扇恒飄清夜琴泠泠随列子彌諧逸豫心)虞世南奉和
詠風應魏王教詩(逐舞飄輕袖傳歌共繞梁/動枝生亂影吹花送逺香)王勃詠風
詩(肅肅凉景生加我林壑清驅煙入閫户卷霧出山楹/去来固無跡動息如有情日落山水静為君起松聲)
董思恭詠風詩(蕭蕭度閶闔習習下庭闈花蝶自飄舞/蘭蕙生光輝相烏正舉翼退鷁已驚飛)
(方從列子御/更逐浮雲歸)
雷第七(叙/事)榖梁傳云隂陽相薄感而為雷激而為霆霆
電也爾雅云疾雷謂之霆(郭璞注疾雷謂雷音/急激者謂之霹靂)何休注
公羊云雷疾甚者為震案五經通義云震與霆皆霹靂
也電謂之雷光也後漢郎顗上書云凡藏冰以時則雷
出不震棄冰不用則雷不發而震雷於天地為長子以
其首長萬物與其出入也(易曰震為雷又/曰震為長男)雷二月出地
百八十三日雷出則萬物出八月入地百八十三日雷
入則萬物入入能除害出則興利人君象易曰雷出地
奮豫雷者所以開發萌芽辟除災害萬物須雷而解資
雨而潤故經曰雷以動之雨以潤之王者從春令則雷
應節否則發動於冬當出反潛易傳曰當雷不雷陽徳
弱也抱朴子云雷天之鼓也(王充論衡云圖畫之工圖/雷之狀如連鼓形又圖一)
(人若力士謂之雷公使/左手引連鼓右手椎之)雷神曰雷公雷有洊雷(易曰洊/雷震洊)
(重/也)殷雷(詩云殷其雷/殷音隠雷聲)奮雷(易曰雷出/地奮豫)迅雷(論語曰迅雷/風烈必變)
事對發天　出地(漢書曰迅雷風妖怪雲變氣此皆隂/陽之精本在地而上發於天周易曰)
(雷出地奮豫先王作樂崇/徳殷薦上帝以配祖考)石室　金門(孟奥北征記曰/凌雲臺南角一)
(百歩有白石室名避雷室荆州記曰湖陽縣樊重母畏/雷為石室避之悉以石為階師曠占曰初雷從金門起)
(上田旱下田熟一/曰嵗中兵革起)推車　引鼓(續捜神記曰義興人姓/周永和中出都日暮道)
(邉有一新草小屋一女子出門望見周周曰日暮求寄/宿向一更中聞外有小兒喚阿香官喚汝推雷車女乃)
(辭去明朝視宿處乃/是一新塚下見上)雉雊　蟄驚(尚書洪範五行傳曰/正月雷微動而雉雊)
(雷諸侯之象也雉亦人君之類也李顒賦曰乘雲氣之/蓊鬱兮舒電光之烱晃驚蟄蟲於始作兮懼逺邇之異)
(象/)出豫　作解(上事見上易曰天地解而雷雨作雷雨/作而百果草木皆甲拆象曰雷雨作解)
(君子以赦過宥罪王弼注曰解/者解也屯難槃結於是乎解之)服鳬　食魚(山海經曰/羭次之山)
(有鳬名槖􁸽服之不畏雷􁸽音肥郭璞山海經飛/魚讚曰飛魚如豚赤文無鱗食之辟兵不畏雷音)積風
　衆呼(楊泉物理論曰積風成雷蔡/韶闡論曰衆輕折軸呼成雷)擊齊臺　震漢寢
(淮南子曰庶女呌天而雷電下擊景公臺隕支體傷折/海水大出續漢書曰桓帝建和二年六月乙卯雷震憲)
(陵寢屋是時梁太后/聽兄冀誅李固杜喬)蔡環塚　竺伏墳(周斐汝南先賢/傳曰蔡順母平)
(生畏雷自亡後每有雷震順輙環塚泣曰順在此王歆/孝子傳曰竺禰字道綸父生時畏雷每至天隂輙馳至)
(墓伏墳哭有白兎/在其左右遂憂卒)折樹木　破屋舍(王充論衡曰盛夏/之時雷電迅疾擊)
(折樹木壊敗室屋時犯殺人俗以為天取龍其犯殺人/謂之有隂過雜兵書曰雷電霹靂破軍中樹木屋舍者)
(急徙去吉也雷電風所從/来不可逆而擅伐宜慎之)震百里　挺萬物(論語䜟曰/雷震百里)
(聲相附宋均注曰雷動百里故因以制國也雷聲謂諸/侯之政教所至相附也說文曰霆雷餘聲鈴鈴所以挺)
(出萬/物)振咸陵　晦大澤(尚書中候曰維天降紀秦伯出/狩至于咸陵天振大雷有火流)
(下化為白雀銜緑丹書集于公車史記曰髙祖母劉媪/常息大澤之陂夢與神遇是時雷霆晦㝠太公視則見)
(蛟龍於其上已/而有娠孕髙祖)賦晉夏侯湛雷賦(伊朱明之季節兮暑/燻赫以盛興扶桑煒)
(以揚燎兮雷火􁸹以南升大明黯其潛曜兮天地鬱以/同蒸掣丹霆之皓琰兮奮迅雷之崇崇馳壯音於天上)
(兮激駁響於地中徒觀其霰雹之所種鑿火石之所燒/鑠雲雨之所澆沃流潦之所淹濯當衝則擢破遇披則)
(纎溺山陵為之崩盪羣生為之震辟是以大聖變於烈/風小雅肅於天髙嗟乾坤之神祇兮信靈化之誕昭故)
(先王制刑擬雷霆於征伐恢文徳以經化兮耀/武義以崇烈茍不合於大象兮焉濟道以成􁸺)晉李顒
雷賦(伊青陽之肇化兮陶萬殊於天壤結鬱蒸以成雷/兮鼓訇稜之逸響應萬風以相薄包羣動而為長)
(乗雲氣之鬱蓊兮舒電光之烱晃驚蟄蟲於始作兮懼/逺邇之異象爾其發也則騰躍噴薄砰磕隠天起偉霆)
(於霄際摧勁木於巖巔驅宏威之迅烈若崩岳之闐闐/斯實陽臺之變化固大壯之宗源也若乃駭氣奔激震)
(響交撲濆淪隠轔崩騰磊落来無轍跡去無阡陌君子/恐懼而修省聖人因象以制作審其體勢觀其曲折輕)
(如伐鼓轟若走轍嶪猶地傾繣似天裂比五音而無當/校衆響而稱傑於是上穆下明順天承法戒刑獄以致)
(亨孰非善而可攝正震體於東方立不易之恒業豫行/師而景奮解宥過而人協若矢洪細靡常興廢難克殷)
(其山陽勸義崇徳起五龍於河始戕武乙於渭北啟周/成之沖昧罰展氏之凶慝雖通塞於萬形猶違虚而守)
(盈肆大夏而有烈奮嚴冬而弗經保恬静以處順/乃上善以屏營夫有往而為閎若太音之希聲)顧凱
之雷電賦(太極紛綸元氣澄練隂陽相薄為雷為電擊/武乙於河而誅戮之罰明震展氏之廟而隠)
(慝之誅見是以宣尼敬威忽變夫其聲無定響光不恒/照碑訇輪轉倐閃藏曜若夫子午相乗水旱木零仲冬)
(奮發代雷先行豈隠隠之虛應乃違和而傷生昭王度/之失節見二儀之幽情至乃辰開日明太清無靄靈眼)
(揚積以瞿煥壯鼓崩天而砰磕陵堆訇隠以待傾方地/嶪㠋其若敗蒼生非悟而䘮魂龍鬼失據以顛沛光驚)
(於泉底聲動於天外及其灑北斗以誕聖震昆陽以伐/違降投鹿以命桀島雙濆而横尸倒驚檜於霄際摧騰)
(龍於雲湄烈天地以繞映惟六合以/動威在虛徳而卷舒謝神艷之難追)詩晉𫝊𤣥雜言詩
(雷隠隠感妾心傾/耳清聽非車音)又驚雷歌(驚雷奮兮震萬里威凌宇/宙兮動四海六合不維兮)
(誰能/理)
　
　
　
　
　
　初學記卷一
欽定四庫全書
　初學記卷二
　　　　　　　　　　　　　唐　徐堅　撰
　　天部
雨第一(叙/事)釋名云雨水從雲下也雨者輔也言輔時生
養尚書曰休徴曰肅時雨若(休美也肅敬也若順也孔/安國注云君行敬則時雨)
(順/)咎徴曰狂恒雨若(咎惡也孔安國注云/君行狂妄則常雨順)京房易候云
太平之時十日一雨凡嵗三十六雨此休徴時若之應
爾雅云小雨曰霡霂(説文又曰□又云小雨纔落曰□/又云小雨曰㣲㣲雨曰濛濛□音)
(酸□/音斯)雨三日已上曰霖久雨為霪(説文又云久雨/曰□力兼反)暴雨
曰凍雨時雨曰澍雨雨與雪雜下曰霰纂要云疾雨曰
驟雨徐雨曰零雨雨久曰苦雨亦曰愁霖(晉潘尼宋伍/緝之並作苦)
(雨賦後漢應瑒魏文帝晉𫝊𤣥/陸雲胡濟袁豹並作愁霖賦)雨晴曰霽雨而晝晴曰
啟雨水曰潦雨雲曰渰(詩曰有渰淒淒興雨/祁祁渰音掩雲隂貌)亦曰油雲
(孟子曰油然作/雲霈然下雨)梅熟而雨曰梅雨(江東呼為/黄梅雨)雨師曰屏
翳(亦曰屏號列子𫝊赤松子神農/時雨師風俗通云𤣥冥為雨師)事對離畢　化坎(毛/詩)
(云月離于畢俾滂沱矣畢月屬也月離隂星則雨鄭𤣥/注曰將有大雨徵先見於天周易集林雜占曰占天雨)
(否外卦得隂為雨得陽不雨其爻發變得坎為雨得/離不雨巽化為坎先風後雨坎化為巽先雨後風)鸛
鳴　魚噞(毛詩曰我來自東零雨其濛鸛鳴於垤婦歎/於室鄭𤣥注曰將隂則穴處者先知之鸛好)
(雨將雨長鳴而喜也淮南子/曰天且雨也魚已噞噞音驗)土龍　石鷰(淮南子曰土/龍致雨許慎)
(注曰湯遭旱作土龍以象雲從龍也湘州記/曰零陵山有石燕遇風雨即飛止還為石)濯枝　潤
葉(周處風土記曰六月有大雨名濯枝雨西京雜記/曰董仲舒曰太平之時雨不破塊津莖潤葉而已)荆
臺　灌壇(宋玉髙唐賦曰楚襄王與宋玉逰於雲夢之/臺望髙唐之觀上獨有雲氣王問此何氣也)
(玉對曰所謂朝雲也昔者先王嘗/見一婦人曰妾巫山之女也聞君)　(於髙唐怠而晝寢/髙唐願薦枕席王)
(因幸之去詞曰妾在巫山之陽髙丘之阻朝為行雲暮/為行雨朝朝暮暮陽臺之下杜預注左傳曰荆亦楚也)
(博物志云太公為灌壇令文王夢見婦人哭當道問其/故曰吾太山神女嫁為西海婦吾行必以暴風雨灌壇)
(令當吾道不敢以疾風暴雨過也夢/覺召太公語焉三日果疾風暴雨過)含水　嗽酒(楚國/先賢)
(傳曰樊英隠於壺山嘗有暴風從西南起英謂學者成/都市火甚盛因含水西向嗽之乃令記其時日後有從)
(蜀都來者云是日大火有雲從東起須㬰大雨葛洪神/仙傳曰欒巴者蜀郡人也徵入為尚書正朝大會欒巴)
(得酒不飲面西南嗽之有司奏巴大不敬詔問巴巴謝/曰臣本縣都市失火臣故嗽酒為雨滅火非敢不敬)
蟻封　龍穴(東觀漢記曰沛獻王輔善京氏易永平五/年京師少雨上御雲臺自為卦以周易林)
(占之其繇曰蟻封穴户大雨將至上以問輔輔上書曰/蹇艮下坎上艮為山坎為水山出雲為雨蟻穴居知雨)
(將至故以蟻興張勃蹇吳録曰湘東郡新平/縣有龍穴天旱人共遏水漬此穴輒雨也)積薪　環
艾(謝承後漢書曰戴封字平仲遷西華令其年大旱禱/請不獲乃積薪坐其上以自焚火起而大雨逺邇歎)
(服遷中山令范􁸹後漢書曰諒輔仕郡為五官椽時夏/大旱太守自祈請輔曰若至日中不雨以身塞無狀於)
(是積薪聚艾茅以自環搆火將自焚/未及中時而天雲晦合須㬰澍雨)伐殷　討邢(捜神/記曰)
(武王伐紂至河上雨甚疾雷晝暝揚波於河衆甚懼武/王曰余在天下誰敢干志者風波立平左傳曰衛旱卜)
(有事於山川不吉甯莊子曰昔周饑克殷而年/豐今邢方無道欲使衛討邢乎從之師興而雨)禱林
暴野(淮南子曰湯時九年旱以禱於桑林而四海之雲/輳千里之雨至晏子春秋齊景公時旱欲祀靈山)
(晏子曰山故以石為身草木為髮天茍不雨髪焦身熱/久旱獨不欲雨乎君避殿暴露其當雨公出野暴露天)
(果大/雨)十夜　九旬(説苑曰楚莊王伐陳吳救之雨十日/十夜晴左史倚相曰吳師必夜至甲)
(裂壘壊彼必薄我何不行列鼔出待之吳師見楚軍成/敗而還𫝊咸懐雨賦曰夫何逺寓之多懐兮恵霖雨之)
(有經自流火以迄今兮厯九旬而無/寧庶太清之垂曜兮覩日月之光明)石牛　桐魚(顧微/廣州)
(記曰鬱林郡山東南有池池有石牛嵗旱百姓殺牛祈/雨以牛血和泥泥石牛背詞畢天雨洪注洗牛背泥盡)
(即晴淮南子曰董仲/舒請雨秋用桐木魚)商羊舞　黑蜧躍(家語曰齊有一/足鳥飛公朝下)
(於殿前舒翅而跳齊侯遣使問孔子曰鳥名商羊昔童/謠曰天將大雨商羊鼓舞今齊有之將為水災淮南子)
(曰黑蜧神蛇潛泉而/居將雨則躍蜧音麗)洗兵潤兵　流粟流麥(説苑曰武/王伐紂過)
(隧則斬岸遇水則折舟示人無反志也至於有戎之隧/大風折斾散宜生諫曰此其妖歟武王曰非也天落兵)
(也風霽而乗以大雨散宜生又諫曰此非妖歟王曰非/也天洗兵也抱朴子曰出軍甚雨之象軍行雨霑衣是)
(潤兵也其軍有喜鄒子曰朱買臣孜孜修學不覺雨之/流粟范􁸹後漢書曰髙鳳字文通家貧好學不休其家)
(曝麥令鳳守雞以竿授其手中鳯執竿讀書雨大至/讀書不覺執竿如故其妻還麥流甚以怒鳳亦不愧)賦
晉潘尼苦雨賦(氣觸石而結蒸雲膚合而仰浮雨紛射/而下注潦波涌而横流豈信宿以為多)
(乃踰月而成霖瞻中塘之浩汗聴長霤之涔涔始濛瀎/而徐墜終霶霈以難禁悲列宿之匿景悼太陽之幽沉)
(雲暫連而驟合雨乍息而亟零朝漎漎以連暮夜淋淋/以達明黿鼉㳺乎門闥蛙蝦嬉乎中庭懼一元之并合)
(畏黔首之為魚處者含悴/於窮巷行人歎息於長衢)宋傅亮喜雨賦(惟二儀之順/動數有積於)
(時偏墊襄陵於唐籍慼雲漢於周篇匪叔葉之或遘在/盛王其固然伊元嘉之初載肇休明於此年懿玉燭之)
(方熙愠積陽之獨愆涸源泉於井谷萎嘉穎於中田嗟/我皇之翼翼悵臨朝而輟娛踵冲謙於禹湯協至誠於)
(在余迨東作之未晏庶雨露之夙濡遵縣子之徙㕓尤/魯侯之焚巫祗桑林之六禱修季宰之再雩誠在幽其)
(必貫感何逺而不孚聆晨鸛於髙垤候宵畢於天隅發/曾雲於觸石晦重陽於八區春霆殷殷以逺響興雨霈)
(霈而載塗灑豐浸於中疇覃餘潤於嘉蔬嗣良頌於多/稌兆嘉夢於惟魚矧具臣之逢運又均休以等虞陶曲)
(成於魯稔念/歸駕於董踈)盧照鄰秋霖賦(覽萬物兮竊獨悲此秋霖/風横天而瑟瑟雲覆海以)
(沉沉居人對之憂不解行客見之思已深若乃千里埋/烟百㕓涵潦青苔被壁綠萍生道借如尼父去魯圍陳)
(畏匡將饑不㸑欲濟無梁長櫛風以沐雨永栖栖以遑/遑及夫屈平既放登髙一望湛湛江水悠悠千里泣故)
(國之長楸見𤣥雲之四起嗟乎子卿北海伏波南川金/河别鴈銅柱辭鳶眺窮隂兮斷地看積水兮連天别有)
(東國儒生西都才客屋滿鈆槧家虛擔石玉為粒兮桂/為薪堂有琴兮室無人抗髙情而出俗馳精義以入神)
(論有能鳴之鴈書成已泣之麟覩皇天之淫溢孰能不/隅坐而含嚬若夫繡轂銀鞍金床玉盤坐卧珠璧左右)
(羅紈流酒為海積肉為巒覩襄陵與昏墊曾不/輟乎此歡豈知夫堯禹之癯瘠而孔墨之艱難)詩唐太
宗詠雨詩(和風吹綠野梅雨灑芳田新流添舊澗宿霧/足朝烟鴈濕行無次花霑色更鮮對此忻登)
(嵗披衿/㺯五絃)齊謝眺觀朝雨詩(朔風吹飛雨蕭條江上來既/灑百常觀復集九成臺空濛)
(如薄霧散/漫似輕埃)梁孝元帝詠細雨詩(風輕不動葉雨細未霑/衣入樓如霧上拂馬似)
(塵/飛)梁沈約見庭雨應詔詩(出空寧可圖入庭倍難賦非/烟復非雲如絲復如霧霡霂)
(裁欲垂霏微不能注雖/無千金質聊為一辰趨)梁劉孝威望雨詩(清隂蕩暄濁/飛雨入階廊)
(瞻空亂無緒望霤耿成行交枝含曉潤雜葉帶新光浮/芥離還聚沿漚滅復張浴禽飄落毳風荇散餘香寄言)
(楚臺客雄/風詎獨凉)梁朱超對雨詩(當夏苦炎埃習静對花臺落/照依山盡浮凉帶雨來重雲)
(出飛電髙棟響行雷灑樹輕花發滴沼細萍開汎/泳縈階草奔流起砌苔無因假輕蓋徒然想上才)陳隂
鏗閒居對雨詩(四㝠飛早雨三徑絶來逰震位雷聲發/離宫電影浮山雲遥似帶庭葉近成舟)
(茅簷下亂滴石竇引環流/寄言一髙士如何麥不收)陳張正見賦新題梅林輕雨
應教詩(梅樹耿長虹芳林散輕雨蜀郡隨仙去陽臺帶/雲聚飄花更濯枝潤石還侵柱詎得零陵鷰隨)
(風時/共舞)諸葛頴賦得微雨東來應教詩(微雨闇東峰散漫/灑長松澗滿新流)
(濁山霑積翠濃風起還吹鷰雲來/本送龍登年隨玉燭名山定可封)虞世南發營逢雨應
詔詩(豫逰欣勝地皇澤乃先天油雲隂御道膏雨潤公/田隴麥霑逾翠山花濕更燃稼穡良所重方復悦)
(豐/年)魏知古奉和春日途中喜雨詩(皇逰向洛城時雨應/天行麗日登岩送隂)
(雲出野迎濯枝林杏發潤葉渚蒲生絲入綸/言喜花依錦字明微臣忝東觀載筆佇西成)
雪第二(敘/事)大戴禮云天地積隂温則為雨寒則為雪(春/秋)
(元命苞曰隂陽凝而為雪/曾子曰隂氣勝則為雪)釋名云雪綏也水下遇寒而
凝綏綏然下也氾勝之書云雪為五穀之精爾雅云雪
與雨雜下曰霰韓詩外傳云凡草木花多五出雪花獨
六出雪花曰霙雪雲曰同雲(詩云上天同雲雨雪雰雰/同謂雲隂與天同為一色)
(也/)西京雜記云太平之世雪不封條凌弭毒害而已漢
武帝内傳仙家上藥有𤣥霜絳雪詩傳云自上而下曰
雨雪(兩音于/傅反)左傳凡平地盈尺為大雪雪有七尺雪(春/秋)
(考異郵曰庚辰/大雪雪深七尺)丈餘雪(金匱曰武王伐紂都洛邑/未成雨雪十餘日深丈餘)千里
雪(楚詩曰增冰峩/峩飛雪千里)事對玉馬　銅駞(臧榮緒晉書曰新/蔡王騰發于井州)
(於常山之真定縣遇天大雪平地數丈雪融不積騰怪/而使掘之得玉馬髙尺許上表獻之崔鴻北凉録曰先)
(酒泉南有銅駞山言虜犯者大雨雪/沮渠蒙遜遣工取之得銅數萬斤)踰丈　盈尺(謝莊/瑞雪)
(詩曰審伊宫之踰丈信銅阿之盈尺洞秋方之玉園果/仙京之珠澤謝恵連賦曰盈尺則呈瑞於豐年袤丈則)
(表珍於/隂徳)焦寢　袁門(髙士傳曰人莫知焦先所出野火/燒其廬遭冬雪大至先袒卧不移)
(人以為死熟視之如故李顒雪賦曰焦寢處而不傷蘇/飡服以延命録異傳曰漢時大雪地丈餘洛陽令身出)
(案行見人家皆除雪出有乞食者至袁安門無有行路/謂安已死令人除雪入户見安僵卧問何以不出安曰)
(大雪人皆饑不宜干/人令以賢舉孝㢘)周闕　齊宫(太公伏符隂謀曰武/王伐紂都洛邑天大)
(隂寒雨雪十餘日甲子朝五車騎止王門之外欲謁武/王師尚父使人出北門而道之曰天子未有出時武王)
(曰諸神各有名乎師尚父曰南海神名祝融北海名𤣥/𡨕東海神名勾芒西海神名蓐收河伯名馮修使謁者)
(各以名召之神皆警而見武王王曰何以教之神曰天/伐殷立周謹來受命各奉其使武王曰予嵗時亦無廢)
(禮焉孟子曰齊宣王見孟子於雪宫王曰賢者亦/有此樂乎孟子曰為民上而不與民同樂者非也)周雅
　衛風(毛詩曰上天同雲雨雪雰雰案此詩周小雅信/南山篇也又曰北風其凉雨雪其雱恵而好我)
(攜手同行案此/國風衛詩也)黄竹　幽蘭(穆天子傳曰丙辰天子逰/黄臺之丘獵於華澤有降)
(雨天子乃休日中大寒北風雨雪有凍人天子作黄竹/詩三章以哀之曰我徂黄竹負閟寒郭璞注曰閟閉也)
(宋玉諷曰臣嘗行僕饑馬疲正遇主人翁出母又到市/主人女欲置臣堂上太髙堂下太卑乃更為蘭房奥室)
(止臣其中有鳴琴焉臣援/而鼔之作幽蘭白雪之曲)曹衣　班扇(毛詩曰蜉蝣掘/閲麻衣如雪鄭)
(𤣥注曰喻曹昭公之君臣朝夕變易衣服麻衣深衣也/班婕妤怨歌行曰新裂齊紈素皎潔如霜雪裁為合歡)
(扇團團/似明月)麻衣　柳絮(麻衣見曹衣注劉義慶世説曰謝/太傅安寒雪日集兒女講論文義)
(俄而雪驟公欣然曰白雪紛紛何所似兄子朗/曰撒鹽空中差可擬兄女曰未若柳絮因風起)映書
　乗興(宋齊語曰孫康家貧常映雪讀書清介交逰不/雜語林曰王子猷居山隂大雪夜開室命酌四)
(望皎然因詠招隠詩忽憶戴安道時在剡乗興棹舟經/宿方至既造門而返或問之對曰乗興而來興盡而返)
(何必/見戴)周詠　郢歌(毛詩曰文王以天子之命命將帥歌/采薇以遣之昔我往矣楊柳依依今)
(我來思雨雪霏霏宋玉對問曰客有歌於郢中其為陽/春白雪國中屬而和者不過數十人是其曲彌髙而和)
(彌/寡)北闕車　東郭履(事見上史記曰東郭先生久待公/車貧寒衣履不完行雪中履有上)
(無下足/盡踐地)姑射神人　洛渚宓妃(莊子曰藐姑射之山有/神人焉肌膚若冰雪綽)
(約若處子曹子建洛神賦云余朝京師言歸東藩覩一/麗人於巖之畔乃援御者而告之曰彼何人斯若此之)
(豔也御者對曰臣聞河洛之神名曰宓妃余告之/曰髣髴兮若輕雲之蔽月飄颻兮若流風之迴雪)賦謝
恵連雪賦(嵗將暮時既昏寒風積愁雲繁梁王不恱逰/於兔園乃置旨酒命賔友召鄒生延枚叟相)
(如末至居客之右俄而微霰零宻雪下王乃歌北風於/衞詩詠南山於周雅相如於是避席而起逡巡而揖曰)
(臣聞雪宫建於東國雪山峙於西域岐昌發詠於來思/周滿申歌於黄竹曹風以麻衣比色楚謡以幽蘭儷曲)
(盈尺則呈瑞於豐年踰丈則表沴於隂徳其為狀也散/漫交錯氛氲蕭索藹藹浮浮瀌瀌奕奕連翩飛灑徘徊)
(委積始縁甍而冒棟終開簾而入隙既因方而為圭亦/遇圓而成璧盼隰則萬頃同縞瞻山則千巖俱白於是)
(臺如重璧逵如連璐庭列瑶階林挺瓊樹皎鶴奪鮮白/鷼失素亂曰白羽雖白質已輕兮白玉雖白空守貞兮)
(未若兹雪因時興滅𤣥隂凝而不昧其㓗太陽曜而不/固其節節豈我名潔豈我貞憑雲升降從風飄零值物)
(賦象任地頒形素因遇立汚/隨染成縱心皓然何慮何營)後周劉璠雪賦(天地否閉/凝而成雪)
(應乎𤣥冬之辰在於沍寒之節蒼雲暮同嚴風曉烈散/亂徘徊雰霏皎潔違朝陽之暄煦就凝隂之慘冽混二)
(儀而並色覆萬有而皆空既奪朱而成素實矯異而為/同始飄飄而稍落遂紛紛而無窮曉連光而映浄夜合)
(影而通朧似北荒之/明月若西崑之閬風)詩太宗皇帝望雪詩(凍雲宵遍嶺/素雪曉凝華)
(入牖千重碎迎風一半斜不粧空散粉/無樹獨飄花縈空慙夕照破彩謝晨霞)宋鮑照斆劉公
幹詩(朔風吹朔雪千里度龍山集君瑶臺上飛舞兩楹/前兹晨自為美當避豔陽天豔陽桃李節皎潔不)
(成/妍)梁沈約詠雪應令詩(思鳥聚寒蘆蒼雲軫暮色夜雪/合且離曉風驚復息嬋娟入綺)
(牕徘徊鶩情極弱挂不勝枝輕飛/屢低翼玉山聊可望瑤池豈難即)梁裴子野詠雪詩(飄/飄)
(千里雪倐忽度龍沙從雲合且散因風卷復斜拂/草如連蝶落樹似飛花若贈離居者折以代瑶華)梁何
遜詠雪詩(凝階夜似月拂樹曉疑春蕭散忽如盡/徘徊已復新若逐微風起誰言非玉塵)梁吳
均詠雪詩(微風揺庭樹細雪下簾隙縈空如霧轉/凝階似花積不見楊柳春徒看桂枝白)梁劉
孝綽對雪詩(桂華殊皎皎柳絮亦霏霏詎比咸池曲飄/飄千里飛恥均班女扇羞儷曹人衣浮光)
(亂粉壁積/照朗彤闈)陳張正見𤣥圃觀春雪詩(同雲遥映嶺瑞雪/近浮空拂鶴伊川)
(上飄花桂苑中影麗重輪月飛隨/團扇風還取長歌處帶曲舞春風)又應衡陽王教詠雪
詩(九冬飄逺雪六出表豐年睢陽生玉樹雪夢起瓊田/入牕輕落粉拂柳駛飛綿欲動淮南賦亂下桂花前)
隋王衡翫雪詩(寒庭浮暮雪疑從千里來皎潔隨處滿/厯亂逐風迴璧臺如始搆瓊樹似新栽)
(不待陽春節/誰持競落梅)陳子良詠春雪詩(光映粧樓月花承歌扇/風欲妬梅將柳故落早)
(春/中)上官儀詠雪詩(禁園凝朔氣瑞雪掩晨曦花明棲鳳/閣珠散影娥池飄素迎歌上翻光向)
(舞移幸因千里/映還繞萬年枝)董思恭詠雪詩(天山飛雪度言是落花/朝惜哉不我與蕭索從)
(風飄鮮潔凌紈素紛糅下枝/條良時竟何在坐見容華銷)
霜第三(敘/事)大戴禮云霜隂陽之氣也隂氣勝則凝而為
霜易曰履霜堅冰隂始凝也釋名霜者喪也其氣慘毒
物皆喪也春秋感精符云霜殺伐之表季秋霜始降鷹
隼擊王者順天行誅以成肅殺之威若政令苛則夏下
霜誅伐不行則冬霜不殺草京房易傳云誅不原情其
霜附木不下地不教而誅其霜反在草下淮南子云霜
神名青女(淮南子曰青女出以降霜/髙誘注青女天神主霜雪)説文􁸼(竹入/反)早霜
也皚(五孩/反)霜之白者也霜有𤣥霜(漢武帝内傳曰仙家/上藥有𤣥霜絳雪)
紺碧霜(王子年拾遺記曰/廣延國霜色紺碧)甘霜(王子年拾遺記/曰嵰州霜甘也)事對鐘
鳴　駟見(山海經曰豐山有九鐘是知霜鳴郭璞注曰/霜降則鐘鳴故言知也國語曰駟見而霣霜)
(霣霜而冬裘具賈/逵曰駟房星也)隂凝　地升(隂凝見叙事五經通義/曰寒氣凝以為霜從地)
(升/也)挫物　休工(孝經援神契曰霜以挫物禮記/曰季秋之月霜始降則百工休)封條
殺木(張衡七命曰晞三春之溢露遡九秋之鳴飈零雪/寫其根霏霜封其條春秋元命苞曰霜以殺木露)
(以潤/草)仙藥　神鑪(漢武内傳曰西王母云仙家上藥有/𤣥霜絳雪抱朴子云凝霜雪於神鑪)
(採靈芝/於嵩岳)鷹擊　豺祭(鷹擊見叙事周書曰/霜降之日豺乃祭獸)白露為　堅
冰至(毛詩曰蒹葭蒼蒼白露為霜毛萇注曰蒹葮蘆也/蒼蒼盛也白露降凝而為霜易曰履霜堅冰至王)
(弼注曰始於履/霜至于堅冰)君子履　婦功成(禮記曰霜露既降君/子履之必有悽愴之)
(心非其寒之謂也鄭注云以感時念親也家語曰霜降/而婦功成嫁娶行焉王肅注曰季秋霜降嫁娶者始此)
(也/)鷓鴣畏　鴻鴈飛(崔豹古今注曰鷓鴣常向日而飛/畏霜露夜飛則以樹葉覆其背上)
(五經鈎沉曰天霜樹/落葉而鴻鴈南飛)魏葛屨　齊紈扇(毛詩曰糾糾葛/屨可以履霜摻)
(摻女手可以縫裳毛萇注曰夏葛屨冬皮屨葛屨履霜/也鄭𤣥云魏俗至冬猶謂葛屨可用履霜利其賤也班)
(媫妤怨歌行曰新製/齊紈素皎潔如霜雪)踐馬蹄　覆蠶繭(莊子曰馬蹄可/踐霜雪毛可以)
(禦風寒王子年拾遺記曰員嶠之山名環丘有冰蠶以/霜雪覆之然後作繭其色五采織為文錦入水不濡以)
(之投火經宿不燎唐堯/之代海人獻以為黼黻)尹逐伯竒　燕繫鄒衍(琴操履/霜操者)
(伯竒之所作也伯竒尹吉甫之子也甫聽其後妻之言/疑其孝子伯竒遂逐之伯竒編水荷而衣之采蘋花而)
(食之清朝履霜而自傷無罪見放逐乃援琴而鼓之淮/南子曰鄒衍事燕恵王盡忠左右譖之王繫之仰天而)
(哭夏五月天/為之下霜)詩梁張率詠霜詩(駟見視乾度鐘鳴測地/機秋冬交代序朝霜白)
(綏綏原野生暮靄堦墀散夕霏徘徊總嚴氣悵望淪清/輝平臺寒月色池水愴風威凝隂同徂夜遞鴈獨歸飛)
(縈叢亂蕪絶繁林紛已稀/貞松非受令芳草徒具腓)蘇味道詠霜詩(金祇暮律盡/玉女暝氣歸)
(孕冷隨鐘徹飄華逐劒飛帶日浮寒景/乗風進曉威自有貞筠質寧將庶草腓)
雹第四(敘/事)説文云雹雨冰也從雨包聲左傳云凡雹皆
冬之愆陽夏之伏隂(愆陽冬沮也/伏隂夏寒也)聖人在上無雹雖有
不為災洪範五行傳云隂陽相脅而雹霰盛隂雨雪凝
滯而冰寒陽氣薄之不相入則散而為霰盛陽雨水温
煖而湯熱隂氣脅之不相入則轉而為雹霰者陽脅隂
也雹者隂脅陽也白虎通曰自上而下曰雨雹(雨音于/具反)
事對凝氣　雨冰(春秋漢含孳曰専一精并氣凝為雹/宋均注曰謂若魯僖公脅於齊以妾)
(為妻尊重齊媵無迴曲之心感隂水氣乃使結/而不解散許慎説文曰雹雨冰也從雨包聲)祠井
都泉(陳留風俗曰雍丘縣夏后公祠有神井能興霧雹/伏琛齊地記曰安丘城南三十里雹都泉其雹或)
(出或否亦/不為災異)流銅銷石(凉州異物志曰有大人生於北邊/偃卧於野其髙如山頓脚成谷横)
(身塞川近之有尖銅雹擊旃注曰旃之也唯可遥看不/可到下到下則雷霆流銅鐵之丸以擊人厯代紀曰石)
(遵襲位鄴中暴風雨震雷雹/如斗金石皆銷月餘乃滅)馬頭　雞子(漢書曰武帝/元封三年十)
(二月雨雹大如馬頭宣帝地節四年五月山陽濟/隂雨雹如雞子深二尺五寸殺二十人蜚鳥皆死)五寸
　九澤(史記漢景帝二年秋雨雹大者五寸深二尺/淮南子曰北極之極有九澤有積冰雪雹)陽
愆　隂伏(並見/上)折木　傷稼(孔叢子曰永初三年夏河/西縣大雨雹皆如杯棬大)
(者或如斗殺畜生雉兔折樹木東觀漢記曰韓稜字伯/師除為下邳令視事未周吏人愛慕時鄰縣皆雹傷稼)
(稜縣界/獨無雹)如斧　如礪(漢書曰成帝河平二年四月楚國/雨雹大如斧飛鳥皆死紀年云夷)
(王七年冬雨/雹大如礪)隂脅陽　徵動羽(西京雜記曰鮑敞問董/仲舒曰雹何物也仲舒)
(曰隂氣脅陽也風角/占曰徵動羽有雹霜)如桃李　似杯棬(風俗通曰成帝/問劉向曰俗説)
(文帝時天下斷獄二人米一升一錢有此事否對曰皆/不然後元年雨雹如桃李深二尺尋太宗之代不可為)
(升平下見/上孔叢子)詩陳陸瓊和張湖熱雹詩(惟徵動羽惟隂脅/陽雨冰作沴凝氣)
(為/祥)
露第五(敘/事)大戴禮云露隂陽之氣也夫隂氣勝則凝為
霜雪陽氣勝則散為雨露説文云露潤澤也從雨路聲
白虎通曰露者霜之始寒則變為霜瑞應圖云露色濃
為甘露王者施徳恵則甘露降其草木晉中興書曰甘
露降耆老得敬則松柏受之尊賢容衆則竹葦受之甘
露者仁澤也其凝如脂其美如飴甘露一名天酒(東方/朔神)
(異經曰西北海外有人長二千里兩脚中間相去千里/腹圉一千餘里但日飲天酒五斗張華注曰天酒甘露)
(也/)露之異者有朱露丹露𤣥露青露黄露(洞冥記曰勒/畢國人長三)
(寸有翼善言語戲笑因名語國飲丹露為漿丹露者日/初出有露汁如朱也又曰東方朔逰吉雲之地漢武帝)
(問朔曰何名吉雲曰其國俗常以雲氣占吉凶若吉樂/之事則滿室雲起五色照著於草樹皆成五色露露味)
(甘帝曰若云五色露可以得否朔乃東走至夕而還得/𤣥黄青露盛之璃器以授帝帝徧賜羣臣得露嘗者老)
(者皆少疾/病皆愈)事對玉杯　瓊爵(漢武帝故事曰上作承露/盤仙人掌擎玉杯以取雲)
(表之露曹植魏徳論曰𤣥徳洞幽飛化上承甘露以降/蜜淳冰凝觀陽弗晞瓊爵是承獻之帝朝以明聖徵)
晨降　宵零(楚詞曰鑿山楹而為室兮下披衣於水渚/霧露其晨降兮雲依霏而承宇班固典引)
(曰甘露宵零於豐草/三危軒翥於茂樹)潤草　垂木(春秋元命苞曰霜以/殺木露以潤草續晉)
(陽秋曰隋郡上甘露降攝/陽縣垂木露凝十餘里)在棘　被蘭(毛詩曰湛湛露/斯在彼把棘顯)
(允君子莫不令徳阮藉詠懐詩曰清露被蘭/臯凝霜霑野草胡為美少年夕暮成醜老)三危　五
色(吕氏春秋曰伊尹説湯曰水/之美者有三危之露下見上)脂凝　蜜淳(何法盛晉/中興書曰)
(甘露者仁澤也其凝如/脂下見上曹植魏徳論)蛇㳺　龜飲(劉向説苑曰騰蛇/㳺於霧露乗於風)
(行非千里不止洞㝠記曰元封二年數遏國獻能/言龜一頸長尺二寸東方朔曰唯承桂露以飲之)鶴警
　蟬鳴(周處風土記曰白鶴性警至八月白露降流於/草葉上滴滴有聲則鳴劉向説苑曰吳王欲伐)
(荊告其左右曰敢有諫者死舍人有少孺子者欲諌懐/丸操彈於後園露霑其衣如是三朝吳王曰子來何露)
(霑其衣如此對曰園中有樹其上有蟬蟬居髙悲鳴飲/露不知螳螂在其後螳蜋曲附取蟬不知黄雀延頸欲)
(啄黄雀又不知彈丸在其下也臣/欲彈雀又不知傍有坑而墜也)金掌　銅盤(上見上/漢武帝)
(故事班固西都曰撫仙掌以承露擢雙立之金莖曹植/承露盤銘曰大形見者莫如髙物不朽者莫如金氣之)
(清者莫如露盛之安者莫如盤乃/詔有司鑄銅建承露盤于芳林園)漢宫　魏殿(漢書宣/帝詔曰)
(迺者鳯皇集太山陳留甘露降未央宫其赦天下魏明/帝與東阿王詔曰昔先帝時甘露屢降於仁夀殿前靈)
(芝生芳林園中自吾建承露盤已/來甘露復降芳林園仁夀殿前)助海　濬江(張衡奏/事曰飛)
(塵増山零露助海傅咸詩曰零露濬江海/飛塵崇山岳過謬佐台輔安能飪鼎餗)託桐　晞薤
(蘇子曰夫人生一代若朝露之託桐葉耳其與㡬何古/今注曰薤露哀歌也言人命如薤上之露易晞露晞明)
(朝更復落人死/一去何時歸)色紫色丹　降陵降郡(吕氏春秋伊尹/說湯曰水之美)
(者三危之露和之美者掲雩之露其色紫拾遺記曰崑/崙山有甘露望之色如丹著木石則皎然如霜雪寳器)
(承之如飴人君聖徳則下范􁸹後漢書曰明帝永平十/七年甘露降於原陵又曰桓帝永康元年秋八月魏郡)
(言嘉禾生/甘露降)詩梁劉憺驚早露詩(九畹凝芳葉百草瑩新/珠盈荷雖不潤拂竹竟)
(難/枯)梁顧煊賦得露詩(飛空猶藴狀集物始呈華萎黄病/秋筍厭浥長春芽非唯􁸾蔓草頗)
(亦變蒹葭仍増江/海浪聊㸃木蘭花)隋江總詠採甘露應詔詩(祥露曉氛/氲上林朝)
(晃朗千行珠樹出萬葉瓊枝長徐綸動仙駕清晏留神/賞丹水波濤汛黄山烟霧上風亭翠斾開雲殿朱絃響)
(徒知恩禮洽/自憐名實爽)庾抱賦得胥臺露詩(胥臺既落構荆棘稍/侵扉棟折連雲影梁)
(摧照日暉翔鶤逐不及巢燕反/無歸唯有團階露承睫共霑衣)駱賔王秋露詩(玉闗寒/氣早金)
(塘秋色歸汎掌光逾浄添河滴尚微變霜凝/曉液承月委圓輝别有吳臺上應濕楚臣衣)董思恭詠
露詩(夜色凝仙掌晨甘下帝庭不覺九秋至逺向三危/零蘆渚花雖白葵園葉尚青晞陽一灑恵方願益)
(滄/溟)頌梁禇洊芳林園甘露頌(福以徳彰慶沿業皎矧兹/嘉露因祥特表翻潤星夕)
(流甘月曉竒越彫氛珍逾素鳥至道伊融大化期肇惟/此大化實感天眷降液丹墀飛津綺殿九服依風八荒)
(改面敢述矇/詞式旌舞忭)表隋盧思道在齊為百官賀甘露表(竊以/河榮)
(洛變授祉於勲華𤣥玉素鱗降靈於湯武其間微禽弱/草改狀移形夜宿朝雲呈光動色皆以照臨下土發揮)
(帝載千祀一致隔代同符伏惟陛下上總天維傍握河/紀持欽翼之小心纂升平之大業萬靈翹首應三台以)
(西巡兩儀貞觀乗六氣而東指卿雲既出還聞百辟之/歌河清可俟實得萬人之歎而上𤣥乃顧神物薦委飛)
(甘灑潤玉散珠連昔魏明仙掌竟無靈液漢武金盤空/望雲表豈若神漿可挹流珠九户之前天酒自零凝照)
(三階之下斯實曠代祥符前王罕遇休矣美矣皇哉唐/哉臣等並邀昌運俱沐𤣥造驟聞祕祉亟覩㝠貺振鱗)
(撫翼空馳魚鳥之心瘞/玉編金方待云亭之后)啟沈約謝賜甘露啟(約言左右/徐儼宣勅)
(垂賜法音寺松葉上甘露臣往年經見不過霑條而已/時或凝結纔若輕霧未有玉聚珠聨光粲若是實由積)
(仁上通㝠徳下降故能委華宵極雰被後彫慈/旨曲洽頒此祥賚不任欣荷謹以啟事謝以聞)後梁蕭
欣謝賜甘露啟(臣欣啟某奉宣勅旨垂賚便殿桃葉甘/露拜受雀躍載懐鳥抃伏以聖徳至大)
(和氣茂逺是以神液甘流靈滋膏被求之前代鏡諸中/古或降邑都尚君臣動色遐邇趨慶未有發瑞殿庭呈)
(祥翫矚視聽罕聞祥行絶代臣與奉休明曲蒙兹/錫獨深抃舞實逾常品不任下情謹以啟事以聞)
霧第六(叙/事)春秋元命苞曰霧隂陽之氣隂陽怒而為風
亂而為霧莊子曰騰水上溢故為霧釋名霧冒也氣蒙
冒覆地物也吕氏春秋云冬行夏令則氛霧㝠㝠西京
記云太平之代霧不塞望浸淫被泊而已帝王世紀曰
凡重霧三日必大雨雨未降其霧不可冒行也(博物志/曰王肅)
(張衡馬均俱冒重霧行一人無恙一人病一人死/問其故無恙者云我飲酒病者飽食死者空腹)霧有
赤霧青霧白霧黄霧之異(望氣經曰十月癸巳霧赤為/兵青為殃抱朴子曰白霧四)
(面圍城不出百日大兵必至漢成/帝五舅同日封侯其夏黄霧四塞)事對三日　五里(帝/王)
(世紀曰帝沃丁八年伊尹卒年百有餘嵗大霧三日沃/丁𦵏以天子之禮祀以太牢親自臨喪三年以報大徳)
(焉謝承後漢書曰張楷字公超性好道術/能作五里霧時闗西人裴優亦作三里霧)蛇㳺　豹隠
(韓子曰飛龍乗雲騰蛇㳺霧雲罷霧散與螾蟻同矣劉/向列女傳曰陶答子妻者陶大夫答子之妻也答子化)
(陶三年名譽不興家富三倍其妻數諫曰夫子能薄而/官大是謂嬰害無功而家昌是謂積殃昔楚令尹子文)
(之化家貧而國富福結於子孫名垂於後代今夫子貪/富務大不顧後害妾聞南山有𤣥豹霧雨七日不下食)
(者何也欲以澤其衣毛而成其文章故藏以逺害今君/若此皆不免後患按藏隠也故謝朓詩云雖無𤣥豹姿)
(終隠南/山霧)圍城　繞軍(上見上抱朴子又曰大霧繞軍霧/之所在者其下有塞將軍之令)
烟迴　水溢(宜都山川記曰郡西北陸行三十里有丹/山天晴山嶺忽有霧起迴轉如烟不遇再)
(朝雨必降下/見上莊子)嗽水　吹沙(沈約宋書曰後漢正月朝天/子臨徳陽殿受朝賀舍利從)
(南方來戲於殿前激水化成比目魚跳躍嗽水作霧翳/日拾遺記曰平沙千里色如金細如粉風沙起如霧亦)
(曰金/霧)涿野　夢澤(古今注曰黄帝與蚩尤戰於涿鹿之/野蚩尤作大霧王粲英雄記曰曹公)
(赤壁敗行雲夢大澤/中遇大霧迷失道路)夏井　漢墳(上見雹注引陳留風/俗漢武帝故事曰武)
(帝葬茂陵芳香之氣異常/積於墳埏之間如大霧)銀山　丹嶺(湘州記曰曲江/縣有銀山常多)
(素霧下見上/宜都山川記)乗龜　騎鹿(王烈之安成記曰縣人有謝/廩者行田歸路中忽遇雲霧)
(霧中有一人乗龜而行廪知神人拜請求隨去父曰汝/無仙骨不得去也楚詞曰使梟陽先道兮白虎為之前)
(後浮雲霧而入㝠/兮騎白鹿而容與)鄧公呼吸　猛獸吐嗽(蘇子曰蜀鄧/公呼吸成霧)
(東方朔十洲記曰漢武帝天漢中回胡國獻猛獸使者/曰猛獸之出生崑崙或出𤣥圃食氣飲霧解人語當其)
(神也立起風雲吐嗽霧/露百邪迸走因名猛獸)青山青天　四塞四起(徐幹中/論曰文)
(王遇姜公於渭水執竿而釣文王得之灼若披雲而見/白日霍若開霧而覩青山王隠晉書曰樂廣為尚書令)
(衛瓘見而竒之令諸子造焉曰此人之水鏡也每見瑩/然若開霧覩青天漢書曰王氏五侯俱封其日黄霧四)
(塞終日京房妖占曰大霧君/迷惑雲霧四起則時多隠士)詩太宗皇帝賦得花庭霧
詩(蘭氣已薰宫新蕊半粧叢色含輕重霧香引去來風/拂樹濃舒碧縈花薄蔽紅還當雜行雨髣髴隠遥空)
又逺山澄碧霧詩(殘雲收翠嶺夕霧結長空帶岫凝全/碧障霞隠半紅髣髴分初月飄颻度)
(曉風還因三里/處冠蓋逺相通)梁孝元帝詠霧詩(三晨生逺霧五里暗/城闉從風疑細雨映)
(日似㳺塵乍若輕煙散時如佳/氣新不妨鳴樹鳥時蔽摘花人)又(曉霧晦階前垂珠帶/葉邊五里浮長隰三)
(辰晦逺天傍通似佳氣却望若飛煙踈簾還/復宻新棟更疑連還思逢樂廣能令露霧褰)梁伏挺行
舟遇早霧詩(水霧雜山烟㝠㝠不見天聴猿方忖岫聞/瀨始知川漁人惑澳浦行舟迷泝沿日中)
(氛靄盡空/水共澄鮮)梁沈趨賦得霧詩(窈鬱蔽園林依霏被軒牖/睇霧始疑空瞻空復如有)
(逰蛇隠遥漢文豹棲南阜/既殊三五輝逺望徒迴首)董思恭詠霧詩(蒼山寂已暮/翠觀黯將沉)
(終南晨豹隠巫峽夜猿吟天寒氣不歇/景晦色方深待訪公超市將予赴華隂)蘇味道詠霧詩
(氤氲起洞壑遥裔匝平疇乍似含龍劒還疑映蜃樓/拂林隨雨宻度逈帶烟浮方謝公超歩終從彦輔逰)
虹蜺第七(敘/事)春秋元命苞曰虹蜺者隂陽之精雄曰虹
雌曰蜺釋名云虹陽氣之動也虹攻也純陽攻隂之氣
月令章句云夫隂陽不和婚姻失序即生此氣虹見有
青赤之色常依隂雲而晝見於日衝無雲不見太隂亦
不見見輒與日相互率以日西見於東方故詩曰螮(帝/)
蝀(凍/)在東螮蝀虹也(爾雅/云)蜺雌虹也一名挈(口結/反)貳(爾/雅)
(云/)凡虹雙出色鮮盛者為雄雄曰虹闇者為雌雌曰蜺
(京房易傳曰蜺旁氣也其占云妻乗夫則見之隂勝/陽之表也四時有之唯雄虹見藏有時有此二說)事
對吐金　化玉(劉敬叔異苑曰晉陵薛願義熙初有虹/飲其釡須㬰噏響便竭願輦酒灌之隨)
(涸吐金滿器於是災弊日祛而豐富嵗臻干寳捜神記/曰孔子作春秋制孝經既成齋戒向北辰而拜告備于)
(天乃泱鬱起白霧摩地赤虹自上而下化為/黄玉長三尺上有刻文孔子跪受而讀之)美人　丈
丈(郭注爾雅曰俗名美人續搜神記曰廬陵巴丘人陳/濟者作州吏其妻獨在家常有一丈夫長大儀貌端)
(正著絳碧袍彩色炫耀相期於一山澗間至於寢處/不覺有人道相感接比鄰人觀其所至輒有虹見)拖
軒　迴館(司馬相如上林賦曰頫杳𦕈而無見仰攀橑/而捫天奔星更於閨闥宛虹拖於楯軒左思)
(吳都賦憲紫宫以營室廓黄庭之漫漫/寒暑隔閡於􁸿宇虹蜺迴帶於雲館)二氣　五色(文/子)
(曰天二氣即成虹地二氣即洩藏人二氣即生病春秋/潛潭巴曰虹出后妃隂脅主又曰五色迭至照於宫殿)
(有兵革/之事)貫日　出暈(史記曰荆軻慕燕丹之義白虹貫/日太子畏之應劭曰燕太子養荆)
(軻令刺秦王精誠感天白虹貫日雜兵書/曰日暈有白虹貫内在外者從所止戰勝)屬宫　貫城
(漢書曰上官桀謀廢昭帝迎立燕王令羣臣皆裝是時/天雨虹下屬宫中飲井井水竭沈約宋書曰劉義慶在)
(廣陵夜而白虹貫城野麕入/府心甚惡之因自陳求還)晝見　夜出(薛瑩後漢書/曰靈帝光和)
(元年虹晝見御所居崇徳後殿前庭中色青赤王韶/之晉安紀曰義熙二年七月夜彩虹出西方蔽月)太
子畏　小人祥(上見上史記應劭注云如淳注曰虹臣/氣日為君列士傳曰荆軻發後太子見)
(虹貫日不徹曰吾事不成矣張皤漢紀曰靈帝時虹晝/見庭中引議郎蔡邕詣金商門問對曰虹蜺小人女子)
(之/祥)隂陽交　樞鎮散(春秋元命苞曰隂陽交為虹蜺春/秋運斗樞曰樞星散為虹蜺河圖)
(稽曜鈎曰鎮/星散為虹蜺)若鳥飛　似龍降(漢書曰武帝東逰東萊/臨大海是嵗如虹氣蒼)
(黄若飛鳥集城陽宫上漢名臣蔡邕奏曰奉詔云五月/二十九日有黑氣墮温殿東庭中黑如車蓋騰起奮迅)
(五色有頭體長十餘丈形完似龍占者以虹蜺對/虹著於天而降於庭以臣之聞則天所投虹也)貫月
生頊　升天姤雄(詩含神霧曰瑶光如蜺貫月正白感/女樞生顓頊常璩華陽國志曰李特)
(長子盪字仲平少子雄字仲雋初特妻羅姙雄夢雙虹/自地升天一虹中斷羅曰吾二兒若有先亡者必有貴)
(者後雄/遂王蜀)賦梁江淹赤虹賦(東南嶠外爰有九石之山乃/紅壁十里青萼百仞苔滑臨)
(水石險帶溪自非巫咸採藥羣帝上下者皆斂意焉於/時夏蓮始舒春蓀未歇肅舲投渚緩拽江潭正逢巖崖)
(相照雨雲爛色俄而雄虹赫然暈光曜水偃蹇山頂舄登/奕江湄迫而察之實雨日隂陽之氣信可觀也又憶昔)
(香鑪峰上手接白雲今行九石下親弄絳蜺二竒難并/感而賦曰迤邐﨑嶬兮極之連山鰅鱅虎豹兮玉虺騰)
(軒孟夏氤氲兮荷葉涵蓮悵何意兮容與冀暫緩此憂/年失世上之異人遲山中之虚跡掇仙草於危峰鐫神)
(丹於崩石視鱣岫之吐噏㸔黿梁之交積於是紫霧上/河絳氛下漢白日無際碧雲卷半行雨蕭索光烟豔爛)
(水學金波石似瓊岸鎮龜鱗之崚崚繞蛟色之漫漫俄/而赤蜺電出蚴蚪神驤曖昧以變依稀不常非虚非實)
(乍滅乍光赩赫山頂照燎水陽雖圖緯之有載曠代靡/識而未逢既咨嗟而躑躅聊周流而從容想畨禺之廣)
(澤憶丹山之喬峰騎傅説之一星乗夏后之兩龍彼靈/物其詎㡬象火滅而山紅餘形可覽殘色未去曜葳蕤)
(而在草映青蔥而結樹昏青苔於丹渚曖朱草於石路/霞晃朗而下飛日通曨而上度俯形命之窘獨哀時俗)
(之不固定赤舄之易遺乃鼎湖之可慕既以為騂鬐四/毳之駕方瞳一角之人帝臺北荒之際弇山西海之濵)
(流沙之野析木之津雲或怪彩烟/或異鱗必雜虹蜺之氣隂陽之神)詩董思恭詠虹詩(春/暮)
(萍生早日落雨飛餘横彩分長漢倒色媚清渠梁/前朝影出橋上晚光舒願逐旌旗轉飄飄侍直盧)蘇味
道詠虹詩(紆餘帶星渚窈窕戾天潯空因壯士見還共/羙人沉逸勢含良玉神光藻瑞金獨留長劍)
(彩終負/昔賢心)
霽晴第八(敘/事)說文云霽雨止也霋雨霽也霩(火郭/反)雨止
雲罷貌也書稱乂時𤾉若(𤾉以乾物霽景也乂治也若/順也孔安國注云君政治則)
(時𤾉/順)此休徴之應也僭恒𤾉若(恒常也注云君行/僭差則常暘逆)此咎
徴之應也白虎通曰太平之時時雨時霽不以恒𤾉而
以時暘後漢應瑒魏文帝繆襲晉傅𤣥陸雲並有喜霽
賦晉湛方生有天晴詩嵇含有恱晴詩近代詞人作者
甚衆以苦隂霖而喜恱晴霽也事對雨止　雲罷(見上/說文)
(也/)禜門　齋社(禮記曰雩禜祭水旱也三禮義宗云雩/祈雨之祭禜止雨之祭毎禜于城門長)
(沙耆舊傳云文虔字仲儒為郡功曹吏時霖雨廢人業/太守憂悒召虔補户曹虔奉教齋戒在社三日夜夢白)
(頭翁謂曰爾来何遲虔具白所夢太守曰昔禹夢青繡/衣男子稱蒼水使者禹知水脈當通若掾此夢將可比)
(也明日/果大霽)收蜺　暅陽(上見月令章句又潘尼賦曰收絳/虹于漢隂盧諶朝華賦曰當於重)
(隂始祛微雨新晴抑以泥液暅以/陽精暅音火光反玉篇云日氣也)嵇詩　陸賦(􁹀含恱/晴詩曰)
(勁風歸巽林𤣥雲起重基朝霞炙瓊樹夕影映玉芝鳴/鳯晞輕翮應龍曝纎鬐百榖偃而立大木顛復持陸雲)
(喜霽賦序曰永寧二年鄴都大霖作秋/霖賦賦成天雨已霽故又作喜霽賦)縦陽門　鞭隂
石(漢書曰董仲舒為江都相理國以春秋災異之變推/隂陽所錯行故求雨閉諸陽縦諸隂其止雨反是音)
(義云祈雨閉南門止雨閉北門宋求初山川記云宜都/郡有二大石一為陽一為隂鞭隂石則雨鞭陽石則晴)
牛泥盡　鷰石止(見雨門顧㣲廣州/記下見湘州記)魏國興　蘇峻滅
(魏畧五行志曰延康元年大霖雨五十餘日魏有天下/乃霽將受大禪之應也晉中興徴祥記曰咸和四年隂)
(霖五十餘日/峻滅乃霽)作賦成　受祚應(並見/上)夢白頭翁　見香
鑪岫(事見上盛𢎞之荆州記曰參山周廻數百里􁹁狀/若香鑪至于雲霽天明景徹在襄陽北望見此山)
賦魏繆襲喜霽賦(嗟四時之平分兮何隂陽之不均當/夏至之勾萌兮或早乾以厯旬既大)
(麥之方登兮汨注潦以成川忍下民之昏墊兮棄嘉榖/于中田悼彼昊天兮旁魄后土育我黎苗兮降之伊祜)
(既垂曜于辰角兮申勸之以九鳸何災沴之無常兮曾/粢盛之弗顧覽唐氏之洪流兮悵侘傺以長懐日黄昏)
(而不寐思達曙以獨哀白日時其潛旭兮雲滃勃而交/回雷隠隠而震其響兮雨霖霖而又隤察長霤之潺湲)
(兮若龍門之未開賴我后之明聖兮獨克躬而罪已發/一言而感靈兮人靡食其何恃咨天鑒之遄速兮猶影)
(響之未彰屯𤣥雲以東徂兮扇凱風以南翔穹蒼皎其/呈色兮羲和粲以揚光農夫欣以歛川田畯耕於封疆)
傅𤣥喜霽賦(喜隂霖之既霽嘉良辰之肇晴恱氛電之/潛匿兮樂天鑒之孔明行潦歸于百川兮)
(七氣徹於雲庭東風穆而扇路重陽昇其舒靈去湮沒/之憂患即通塗之敞平釋昏墊之蒙昧覩日月之光榮)
(若幽龍之出泉兮超飛躍乎太清昔唐帝之欽明兮遘/洪水之巨害在殷湯之盛時兮亢炎旱以厯嵗伊我后)
(之神聖兮敷皇遒以居帝雖風雨之失度兮且嘉穀之/無敗咸調暢以兹茂兮天人穆其交泰命怡樂之吐和)
(兮播仁風/乎無外)晉陸雲喜霽賦(毒霖而之淹時兮情懐憤而/無懌肅有禱於人謀兮反極)
(隂於天律清屏翳之洪隧兮戢太山之觸石改望舒之/離畢兮躍六龍於紫閣於是朱明日皓凱風来南復火)
(正之舊司兮黜后土於重隂夷中原之多潦兮反髙岸/於嵩岑委禾竦而振穎兮偃木豎而為林嘉大田之未)
(墜兮幸神祗之有歆爾乃俯順習坎仰熾重離兼明暢/而天地爽兮羣生恱而萬物齊戢流波於桂水兮起芳)
(塵於沉泥災未及害和斯有祥翼翼黍稷油/油稻粱望有年於自古兮希詩人之萬箱)詩太宗皇
帝初晴落景詩(晚霞聊自洽初晴彌可喜日光百花色/風勁千林翠池魚躍不同園鳥聲還異)
(寄言博通者/知余物外志)晉湛方生天晴詩(屏翳寢神轡蜚㢘收靈/扇青天瑩如鏡凝津奕)
(如研落帆修江湄悠悠極長/眄清氣朗山壑千里遥相見)梁簡文帝開霽詩(景落商/飈净煙)
(開四郊謐偃蹇暮山虹㳺揚下峯日水紋城/丄動城樓水中出竟微共理功空卧准陽秩)又(散絲與/山氣忽)
(合復俄晴雷音稍入嶺電影尚/連城雨餘雲稍薄風收熱復生)梁王筠望夕霽詩(連山/卷亂)
(雲長林息衆籟宻樹含綠滋遥峯凝翠靄石溜/正潨潺山泉始澄汰物華方入賞跂子心期會)周庾信
喜晴詩(比日思光景今朝始暫逢雨住便生熱雲晴即/作峯水白澄還淺花紅曝更濃已歡無石鷰彌)
(欲棄/泥龍)又初晴詩(濕花飛未還隂雲歛尚低/鷰燥還為石龍殘更是泥)隋王胄雨晴
詩(初晴物候凉夕景照山莊殘虹低飲澗/新溜上侵塘風度蟬聲逺雲開鴈路長)虞世南奉和
幽山雨後應令詩(肅城鄰上苑黄山邇桂宫雨歇連峯/翠烟開竟野通排虛翔戲鳥跨水落)
(長虹日下林全暗雲收嶺半/空山泉鳴石澗地籟響生風)初晴應教詩(初日明燕館/新溜滿梁池)
(歸雲半入嶺/殘滴尚懸枝)李百藥雨後詩(晚来風景麗晴初物色華/薄雲向空盡輕虹逐望斜)
(後窻臨岸竹前階枕浦沙/寂寥無與語樽酒對風花)文宋孝武帝祈晴文(幽明失/序就隂)
(則滯連雨霖霪注而不替潤既違時澤而非恵幸輟霖/而吐景欋停雲而歛翳照鸞輅於天郊光龍旂於田際)
(耒耜得施黍稷獲藝增髙/廪於嘉年登十千於兹嵗)
　
　
　
　
　
　
　
　
　
　
　
　
　初學記卷二
欽定四庫全書
　初學記卷三
　　　　　　　　　　　　唐　徐堅　撰
　　歳時部
春第一(叙/事)禮記月令曰孟春之月日在虛昏昴中曉心
中(孟長也日月之行一嵗十二㑹觀斗所建/命其四時孟春日月會於娵訾而斗建寅)其日甲乙
其帝太皥其神勾芒(鄭𤣥曰此蒼精之君木官之臣自/古以來著徳立功者太皥宓羲也)
(勾芒少皡氏之/子曰重為木官)律中太蔟(倉豆反律候氣之管以銅為/之中猶應也髙誘注曰萬物)
(動生蔟地而/出故曰太蔟)東風解凍蟄蟲始振(振動/也)魚上冰獺祭魚
鴻鴈來(此皆記/時候)天氣下降地氣上騰天地和同草木萌
動(此陽氣蒸運/可耕之候)夏小正曰正月啓蟄雉震呴(呴古雊宇/古豆反呴)
(者鳴也震者/鼓其翼也)時有浚風(浚者大/風南風)滌凍塗(滌者變也/變而暖也)田鼠
出(田鼠嗛鼠也/嗛儉簟反)農及雪澤采芸(音䰟芸似/邪蒿可食)柳稊(苦兮反/稊者發)
(孚/也)梅杏柂(斯/)桃則華(柂桃/山桃)月令曰仲春之月日在營室
昏東井中曉箕中(仲中也仲春者日月/會於降婁而斗建卯)律中夾鍾(髙誘/曰是)
(月萬物去陰而生/故候管者中夾鍾)始雨水桃始華倉庚鳴(倉庚黄/鸝也)鷹化
為鳩𤣥鳥至(𤣥鳥/燕也)日夜分雷始發聲始電蟄蟲咸動夏
小正曰二月祭鮪(鮪之至/其時美)采芑(芑音杞/蘧也)降燕乃睇(降下/也燕)
(一名𤣥鳥齊人呼乙睇/眄也眄者視可為室)淮南子曰二月之夕女夷鼓歌
以司天和(女夷/神名)月令曰季春之月日在婁昏柳中曉南
斗中(季少也季春日月會/於大梁而斗建辰)律中姑洗(髙誘注曰姑故也/洗新也是月陽氣)
(發故去/故就新)桐始華田鼠化為鴽虹始見蓱始生(螮蝀謂之/虹蓱萍也)
生氣方盛陽氣發洩勾者畢出萌者盡達(屈而生者曰/勾芒而直者)
(曰/萌)夏小正曰三月參則伏(參星伏/不見)􁹂(斛/)則鳴(􁹂天螻也/爾雅注云)
(天螻/螻蛄)頒冰(分冰以/授大夫)拂桐葩(桐葩始生/貌拂拂然)周書時訓曰三月
鳴鳩拂羽戴勝降于桑(拂羽以羽相擊戴勝促織絍/之鳥一名戴鵀鵀音而鴆反)梁
元帝纂要曰春曰青陽(氣清而/温陽)亦曰發生芳春青春陽
春三春九春天曰蒼天(萬物蒼/蒼而生)風曰陽風春風暄風柔
風恵風景曰媚景和景韶景時曰良時嘉時芳時辰曰
良辰嘉辰芳辰節曰華節芳節良節嘉節韶節淑節草
曰弱草芳草芳卉木曰華木華樹芳林芳樹林曰茂林
鳥曰陽鳥時鳥陽禽候鳥時禽好鳥好禽正月孟春亦
曰孟陽孟陬(音/鄒)上春初春開春發春獻春首春首嵗初
嵗開嵗發嵗獻嵗肇嵗芳嵗華嵗二月仲春亦曰仲陽
三月季春亦曰暮春末春晚春事對蒼精　青祇(張協/雜詩)
(曰太皥啓東節春郊禮/青祇蒼精見敘事注)參伏　祥正(大戴禮曰三月參/則伏不見國語曰)
(農祥晨正唐固注曰農祥房星也/晨正謂晨見南方謂立春之日)榖雨　條風(孝經緯/曰周天)
(七衡六間曰立春後十五日斗指寅為雨水十五日指/甲為驚蟄後十五日指乙為清明後十五日指辰為穀)
(雨易通卦驗曰立春條風至宋/均注曰條風者條達萬物之風)遲日　和風(毛詩曰春/日遲遲采)
(蘩祁祁鄭注曰遲遲舒緩也陸士衡樂府詩曰㳺/客芳春林春芳傷客心和風飛清響鮮雲垂薄陰)淑景
　鮮雲(李顒悲四時詩曰舒朗景之/淑鮮鮮雲事已見和風注中)九陽　三節(傅𤣥/陽春)
(賦生氣方盛九陽奮發又樂府/詩曰穆穆三春節天氣暖且和)倉庚　𤣥乙(毛詩曰春/日載陽有)
(鳴倉庚注曰倉庚黄鸝也蔡邕月令章句/曰仲春𤣥鳥至𤣥鳥鷰也爾雅曰鷰乙也)拂羽　揮鱗
(禮記曰季春之月鳴鳩拂其羽李顒/悲四時曰春日悲兮魚揮鱗於巨川)鳴鵑　雊雉(臨海/異物)
(志曰鶗鴂一名田鵑三月鳴晝夜不止至當梅子熟/鳴乃得止大戴曰正月雉震雊雊鳴也震鼓其翼)𤣥
鳥　蒼龍(吕氏春秋曰仲春之月𤣥鳥至禮記曰孟/春之月天子居青陽左个乗青輅駕蒼龍)降
鷰　來鴻(大戴禮二月降鷰降下也/禮記孟春之月鴻鴈來)桑鵀　麥雉(蔡邕/月令)
(章句曰季春戴鵀降於桑曹植射雉/賦曰暮春之月宿麥盈野野雉羣雊)化□　歸鴈(周禮/羅氏)
(仲春獻鳩以養國老鄭𤣥注曰春鷹化為鳩變舊為新/宜以養老助生氣禮記曰正月鴻鴈來來歸也北有鴈)
(門故曰/歸鴈)𤣥鷰　黄鸝(並見上𤣥/乙倉庚注)冰渙　雲滋(王廙春可/樂曰孟春)
(之月冰泮渙以微流李顒悲四時曰悲陽/澤之方宣雲興滋於秀石飈鳴柯於崇山)杏花　菖葉
(崔寔四民月令曰清明節令蠶妾理蠶室是月也杏花/盛吕氏春秋曰冬至後五旬七日菖者百草之先生也)
(於是始耕髙誘/注曰菖蒲水草)華桂　柔桑(尸子曰春華秋英其名曰/桂毛詩曰春日載陽爰求)
(柔/桑)蘭徑　柳衢(楚辭曰獻嵗發春兮汩吾南征蘭臯被/徑兮斯路漸榮  謝恵連三日詩曰弱)
(柳蔭/脩衢)青蘋　緑芰(枚乗七發曰淹青蘋遊清風陶陽氣/蕩春心  夏侯湛春可樂曰援若流)
(之緑/芰)葇柳　夭桃(伍緝之春芳詩曰桃柳發葇榮丹緑/粲郊邑毛詩曰桃之夭夭灼灼其華)
布徳　論功(禮記曰立春之月天子迎春於東郊布徳/和令行慶施恵下及兆民大戴禮曰古者)
(天子孟春論吏/之徳行功能)効功　論賞(禮記曰季春之月蠶事既/登分繭秤絲効功以供宗)
(廟之服自管子曰孟春/之朝君  聽朝論爵賞)帝藉　神禖(禮記曰孟春之月/天子躬耕帝藉蔡)
(邕曰天子藉田千畝以供上帝之粢盛借人力以成其/功故曰帝藉  吕氏春秋曰仲春之月𤣥鳥至之日以)
(太牢祠于髙禖蔡/邕曰髙禖神名也)獻羔　祭鮪(禮記曰仲春之月天子/乃獻羔開冰先薦寢廟)
(大戴禮曰二月祭鮪/鮪者魚之先至者)祈麥　薦韭(禮記曰季春之月天/子乃為麥祈實鄭𤣥)
(注曰於含秀求其成也崔寔四民月/令二月祠太社之日薦韭卵于祖禰)徇鐸　載耜(尚書/曰每)
(歳孟春遒人以木鐸徇于路注曰遒人宣令之官木鐸/金口木舌所以振文教也禮記曰孟春之月擇元辰天)
(子親載耒耜帥三公九/卿諸侯大夫躬耕藉田)禁火　啓冰(周禮曰司烜氏掌/仲春以木鐸以修)
(火禁蔡邕月令章句曰仲/春之月天子獻羔開冰)條桑　採艾(毛詩曰蠶月條/桑鄭𤣥曰條桑)
(枝落其葉月崔寔四民/月令曰三  可採艾耳)花蓋　葉幄(夏侯湛春可樂曰/春可樂兮綴雜花)
(以為蓋集繁蕤以飾裳/葉幄見下謝萬春賦)緑野　青逵(謝靈運入彭蠡口/詩曰春晚緑野秀)
(嵓髙白雲屯震劉臻妻獻春頌曰𤣥陸/降坎青逵升  陰祇送冬陽靈迎春)浴沂　禊洛(論/語)
(曰暮春者春服既成冠者五六人童子六七人浴乎沂/風乎舞雩詠而歸蔡邕禊文曰洋洋暮春厥月除已尊)
(卑煙騖惟女與士自/求百福在洛之涘)榆莢雨　桃花水(汜勝之書曰三/月榆莢雨髙地)
(强土可種禾韓詩章句曰溱與洧方渙渙兮謂三月桃/花水下時鄭國之俗三月上巳此水招魂續魄祓除不)
(祥之/故也)賦晉傅𤣥陽春賦(乾坤絪緼沖氣穆清幽蟄既動/萬物樂生依依楊柳翩翩浮萍)
(桃之夭夭灼灼其榮繁華􁹃而曜野兮煒分葩而楊英/鵲營巢於髙樹兮鷰銜泥於廣庭覩戴勝之止桑兮聆)
(布縠之晨鳴樂仁化之/普宴兮異鷹隼之變形)晉謝萬春逰賦(青陽司候勾芒/御辰陳條灌以)
(摧枯初莖蔚其曜新冪豐葉而為幄靡翠草而成裀於/是逺嘯良儔近命嘉賔奏羽觴而交獻羅絲竹以並陳)
(詠新服之璀璨想舞雩之遺塵撫鳴琴而懐古登脩臺/而樂春爾乃碧巘増䆳灌木結陰輕雲晻曖以幕岫和)
(風清泠/而啓衿)晉湛方生懐春賦(鴻飄翮於歸風鷰銜􁹄而來/征鷙鳥感仁而革性鶗鴂乗)
(化而變聲麥芃芃而含秀桑藹藹而/敷榮華照灼以爛林葉婀娜以媚莖)宋劉義恭感春賦
(聽時禽之哢音信闗闗以嚶嚶悲陽鴻之赴朔憐春鷰/之入楹天晻曖而流雲日陰翳而淪精風淑穆而吹蘭)
(雨濛濛而洗莖草承澤/而擢秀花順氣而飛馨)梁簡文帝晚春賦(待餘春於北/閣籍髙讌於)
(南陂水篩空而照底風入樹而香枝嗟時序之迴斡歎/物候之推移望初篁之傍嶺愛新荷之發池石憑波而)
(倒植林隠日而横垂見逰魚之戯藻聽驚鳥之鳴雌樹/臨流而影動嵓薄暮而雲披既浪激而沙㳺亦苔生而)
(徑/危)梁孝元帝春賦(洛陽小苑之西長安大道之東苔染/池而盡緑桃含山而併紅露霑枝而)
(重葉網縈/花而曳風)隋庾信春賦(宜春苑中春已歸披香殿裏作/春衣新年鳥聲千種囀二月楊)
(花滿路飛河陽一縣併是花金谷從來滿園樹一叢香/草足礙人數尺逰絲即横路開上林而競入擁河橋而)
(爭渡出麗華之金屋下飛鷰之蘭宫釵朶多而訝重髻/鬟髙而畏風眉將柳而爭緑面共桃而競紅影来池裏)
(花落衫中吹簫弄玉之臺鳴珮凌波之水移戚里而/家富入新豐而酒美苔始緑而藏魚麥纔青而覆雉)隋
蕭慤春賦(落花無限數飛鳥排花度禁苑至饒風吹花/春滿路嵓前片石逈如樓水裏連沙聚作洲)
(二月鶯聲纔欲斷三月春風已復流分流繞小渡塹水/還相注山頭望水雲水底看山樹舞餘香尚在歌盡聲)
(猶住麥壟一驚/翬菱潭兩飛鷺)詩唐太宗首春詩(寒随窮律變春逐鳥/聲開初風飄帶柳曉)
(雪間花梅碧林青舊竹緑沼翠/新苔芝田初鴈去綺樹未鸎來)南齊虞羲春郊詩(風遲/蝶弄)
(蘤景麗鳥和春樵歌喧壟暮魚枻/亂江晨山中芳杜若依依獨思人)南齊王儉春夕詩(露/華)
(方照歳雲彩復經春虚/閨稍疊草幽帳日凝塵)又春詩(蘭生已匝苑萍開欲半/池輕風揺雜蘤細雨亂)
(叢/枝)又曰(風光承露照霧色㸃蘭暉/青荑結翠藻黄鳥弄春飛)梁簡文帝春日想上
林詩(春風本自竒楊柳最相宜柳條恒著地/楊花好上吹處處春心動常惜光陰移)又晚春詩
(紫蘭葉初滿黄鶯哢不稀石蹲還似獸蘿長更加衣水/曲文魚聚林暝鴉鳥飛渚蒲變新節嵓桐長舊圍風花)
(落未已山/窗開夜扉)梁孝元帝春日詩(新鶯隠葉囀新燕向窗飛/柳絮時依酒梅花乍入衣)
(玉珂逐風度金鞍照日暉/無令春色晚獨望行人歸)又望春詩(葉濃知柳宻花盡/覺梅疎蘭生未可)
(握蒲小/不堪書)梁沈約傷春詩(弱草半抽黄輕條未全緑年芳/被禁籞煙華繞曾曲寒苔卷復)
(舒冬泉斷方續早花/散凝金初露泫成玉)又初春詩(扶道覔陽春相將共擕/手草色猶自非林中都)
(未有無事逐梅花空教信楊/柳且復歸去來含情寄杯酒)梁鮑泉奉和湘東王春日
詩(新鶯始新歸新蝶復新飛新花滿新樹新月麗新暉/新光新氣早新望新盈抱新水新緑浮新禽新聽好)
(新景自新還新葉復新攀新枝雖可結新愁詎解顔新/思獨氛氲新知不可聞新扇如新月新蓋學新雲新落)
(連珠淚新/㸃石榴裙)梁聞人蒨春日詩(髙臺動春色清池映日華/緑葵向光轉翠柳逐風斜)
(林有鳴心鳥園多奪目花/相與咸知節歎子獨離家)周庾信詠春詩(昨夜鳥聲春/驚鳴動四鄰)
(今朝梅樹下/定有折花人)周宗懍春望詩(日暮春臺傍徙倚愛餘光/都尉新移棗司空始種楊)
(一枝猶桂馥十歩有蘭香/望望無萱草忘憂竟不忘)又早春詩(昨暝春風起今朝/春氣來鶯鳴一兩)
(囀花樹數重開散粉成初蝶剪綵/作新梅逰客傷千里無暇上髙臺)陳張正見春初賦得
池應教詩(遥天收宻雨髙閣映奔曦雪盡青山路冰銷/淥水池春光落雲葉花影發晴枝琴樽奉終)
(宴風月/豈云疲)隋煬帝晚春詩(洛陽春稍晩四望滿春輝楊葉/行將暗桃花落未稀窺簷鷰爭)
(入穿林鳥亂飛唯當/闗塞者濃露方沾衣)隋楊休之春日詩(遲遲暮春日藹/藹春光上柔露)
(洗金盤輕絲綴珠網漸看階茝蔓稍/覺池蓮長蝴蝶映花飛楚雀縁條響)隋蕭慤春晚庭望
詩(春庭聊縱望樓臺自相隠牕梅落晩花池竹開初筍/泉鳴知水急雲來覺山近不愁花不飛到畏花飛盡)
隋江總春詩(水苔宜溜色山櫻助落暉/浴鳥沉還戲飄花度不歸)陳叔達春首詩
(雪花聨玉樹冰彩散瑤池/翔禽遥出沒積翠逺參差)又早春桂林殿應詔詩(金鋪/照春)
(色玉律動年華朱樓雲似蓋丹桂雪如花水岸/銜堦轉風條出柳斜輕輿臨太液湛露酌流霞)虞世南
春夜詩(春苑月徘徊竹堂侵夜開/驚鳥排林度風花隔水來)楊師道春朝閒步詩
(休沐乗閒豫清晨步北林池塘藉芳草蘭芷襲幽衿霧/中分曉日花裏弄春禽野逕香恒滿山階筍屢侵何須)
(命輕蓋桃/李自成陰)上官儀奉和初春詩(步輦出披香清歌臨太/液曉樹流鸎滿春堤芳)
(草積風色翻露文雪花上空/碧花蝶來未已山光曖將夕)元萬頃奉和春日池臺詩
(日影飛花殿風文積草池/鳳樓通夜敞虬輦望春移)又奉和春日詩(花輕蝶亂仙/人杏葉宻鸎)
(喧帝女桑飛雲閣上春/應至明月樓中夜未央)又曰(鳳輦迎風乗紫閣鸞車避/日轉彤闈中塘促管淹春)
(望後殿清/歌開夜扉)
夏第二(叙/事)禮記月令曰孟夏之月日在昴昏翼中曉牽
牛中(鄭𤣥注曰孟夏者日月㑹/於實沉而斗建巳之辰)其日丙丁(丙之言炳也/萬物皆炳然)
(著見而/强大)其帝炎帝其神祝融(此赤精之君火官之臣炎/帝大庭氏也祝融顓頊氏)
(之子曰黎為/火官正者)律中仲吕(髙誘注曰陽散在外陰實在中/所以旅陽成功故曰仲吕也)
螻蟈鳴蚯蚓出王𤓰生苦菜秀(螻蟈蛙也王𤓰□挈也/髙誘曰螻蟈蝦蟆也􁸼)
(蒲結/反)靡草死麥秋至斷薄刑決小罪(靡草薺葶/藶之屬)夏小正
曰四月昴則見(昴星/名)易通卦驗曰立夏清明風至而暑
鵲鳴博穀飛電見龍升天(龍心/星名)月令曰仲夏之月日在
參昏角中曉危中(鄭𤣥注曰仲夏者日月會/於鶉首而斗建午之辰)律中蕤賓
(髙誘曰是月陰氣萎蕤在下/象主人陽氣在上象賓客)小暑至螗蜋生鵙始鳴反
舌無聲(螗蜋螵蛸母也鵙伯勞也反舌百舌鳥髙誘曰/螗蜋代謂之天馬一名齕疣兖豫謂之巨斧是)
(月隂作於下陽散於上伯勞夏至後應隂而殺蛇乃磔/之棘上而始鳴也反舌百舌也變易其聲倣百鳥之鳴)
(故謂之/百舌也)鹿角解蟬始鳴半夏生木槿榮(木槿玉蒸也/名蕣一名櫬)夏
小正五月參則見蜋蜩鳴(蜋蜩者/五彩具)初昏大火中(大火/心星)尚
書曰日永星火以正仲夏(永長也謂夏至之日也火蒼/龍之中星舉中則七星見可)
(知/也)鳥獸希革(時毛羽希少/改易革改也)月令曰季夏之月日在東井
昏氐中曉東壁中(鄭𤣥曰季夏者日月會/於鶉火而斗建未之辰)律中林鍾温
風至蟋蟀居壁(按爾雅曰蟋蟀蛬劉劭注云謂蛚蜻也/孫炎云梁國謂之蛬郭璞云今促織也)
(蛬音義或作蛩方言蜻蛚楚謂之蟋蟀似蝗而小正黒/有光澤如漆冇角翅一名蛬一名蜻蛚幽州人謂之促)
(織/)鷹乃學習腐草化為螢(鷹學習謂攫搏/螢飛蟲螢火也)梁元帝纂要
曰夏曰朱明(氣赤而/光明)亦曰長嬴(以征/反)朱夏炎夏三夏九
夏天曰昊天(言氣/浩汗)風曰炎風節曰炎節草曰茂草雜草
木曰蔚林茂林宻樹茂樹孟夏亦曰維夏首夏季夏亦
曰徂暑(徂往也言/暑始往)事對龍見　鶉棲(尚書曰日永星火/以正仲夏注曰大)
(蒼龍之中星也左傳曰龍見而雩注云龍見建巳之月/蒼龍七宿之體昏見東方  張衡應問曰溽暑至而鶉)
(火棲寒冰沍/而黿鼉蟄)麥秋　梅雨(禮記曰孟夏麥秋至斷薄刑/蔡邕月令章句曰百穀各以)
(其初生為春熟為秋故麥以孟夏為秋/周處風土記曰梅熟時雨謂之梅雨)翔鵙　鳴蟬(禮/記)
(仲夏之月鵙始鳴李顒羨夏篇曰咧咧林蜩鳴翩翩/鳴鵙翔易通卦驗曰夏至景風至蟬始鳴螗蜋生)榮
槿　秀葽(禮記仲夏木槿榮毛詩曰四月秀/葽注云不榮而實曰秀葽草也)草滋　木
蔚(曹植古樂府豔歌行曰夏節純和天清涼百草滋殖/舒蘭芳傅𤣥述夏賦曰四月維夏運臻正陽鹿角解)
(於中野草木/蔚其條長)素㮈　朱李(左思蜀都賦曰朱櫻春熟素/㮈夏成魏文帝與吳質書曰)
(浮甘𤓰於清泉/沉朱李於寒冰)炎風　熾日(陳琳大暑賦曰土潤溽以/歊蒸時淟涊以溷濁温風)
(鬱其彤彤譬炎火之陶燭曹植大暑賦曰炎帝/掌節祝融司方維扶桑之髙燎熾九日之重光)朱輅
赤旗(禮記孟夏之月天子居明堂左个乗朱/輅兵書曰夏出兵赤旗在前執㦸前行)象徳　封
功(范子計然曰徳取象於春夏刑取象於秋冬封京房/易占曰夏至離王景風用事人君當爵有徳  有功)
風觀　冰臺(潘岳闗中記曰桂宫一名甘泉又作迎風/觀寒露臺以避暑陸翽鄴中記曰石季龍)
(於冰井臺藏冰三伏/之日以冰賜大臣)祭黍　羞桃(皇覽逸禮曰夏則乗/赤輅駕赤駵載赤旗)
(以迎夏於南郊其祭先黍與雞薦禮記/曰仲夏之月天子羞以含桃先  寢廟)均管　頒冰(禮/記)
(曰仲夏之月命樂師修鞀􁹅鼓均琴瑟管簫周/禮曰凌人掌夏頒冰注云暑氣盛以冰頒賜)環罏
交扇(桓譚新論曰漢中送王仲都至夏大暑日使暴坐/又環以十罏火不言熱而身不汗出劉義慶世說)
(曰郗嘉賓三伏之月詣謝公炎暑/熏赫雖復當風交扇猶沾汗流離)嘯風　嗽露(王粲大/暑賦曰)
(仰庭槐而嘯風風既至其如湯氣呼吸以怯短汗雨下/而霑裳王度扇上銘曰朱明赫離光啓牕来清風服綌)
(嗽雲露體/夷神自融)濯枝雨　飛芒露(周處風土記曰仲夏濯枝/盪川注云此節常有大雨)
(名濯枝傅𤣥夏賦曰和風/穆而扇物麥含露而飛芒)黄雀風　丹魚水(周處風土/記仲夏長)
(風扇暑注云此節東南常有風俗名黄雀長風酈元注/水經曰丹水出丹魚先夏至前十夜伺之魚浮水則赤)
(光上照/如火)避暑飲　感涼會(魏文帝典論曰大駕都許使/光禄大夫劉松北鎮袁紹軍)
(與紹子弟日共宴飲常以三伏之際晝夜酣飲極醉至/於無知云以避一時之暑故河朔有避暑飲傅咸感涼)
(賦序曰盛夏月困於炎熱熱甚不過旬日/而復自涼以時之涼命親友曲會作賦爾)賦後漢繁欽
暑賦(景暑方往時惟六月林鍾紀度祝融司節大火颺/光炎風酷烈沉陽騰射滯暑散越區㝢鬱烟物焦)
(人渇煌煌野火燌薄中原翕翕盛/熱蒸我層軒溫風淟涊動靜增煩)晉夏侯湛大暑賦(惟/青)
(春之謝兮接朱明之季月何太陽之赫曦乃鬱陶以興/熱於是大吕統律祝融紀節蒸澤外熙太隂内閉若乃)
(三伏相仍徂暑彤彤/上無纎雲下無㣲風)隋盧思道納涼賦(祝融司方朱明/屆序氣乃初伏)
(節惟徂暑積歊蒸於簾櫳流煩溽於園蘌陽風淟其長/扇火雲赫而四舉爾乃警六御按三條擊鼉鼓吟鳳簫)
(雲車錯轂麟馬齊鑣入雲宫之􁹆嵼登仙觀之岧嶤引/雄風於洞宂承清露於丹霄動颼飀於翠帳散霏㣲於)
(綺/寮)詩唐太宗初夏詩(一朝春夏改隔夜鳥花遷陰陽深/淺葉曉夕重輕烟哢鸎猶響殿横)
(絲正網天佩髙蘭影接綬細草文連碧鱗驚/棹側𤣥鷰舞簷前何必汾陽處始復有山泉)又賦得夏首
啓節詩(北闕三春晩南營九夏初黄鸎弄朝變翠林花/落餘瀑流還響谷猿啼自應虛早荷尚心卷長)
(楊就影舒此時歡/不極調軫坐相娱)齊謝朓夏日詩(麥候始清和涼雨銷/炎燠紅蓮揺弱荇丹)
(藤繞/新竹)梁簡文帝和湘東王首夏詩(冷風雜細雨垂雲助/麥涼竹木俱蔥翠花)
(蝶兩飛翔鷰泥銜復落鶗吟歛更揚卧石藤/為纜山橋樹作梁欲待華池上明月吐清光)梁蕭子範
夏夜獨坐詩(節序遇徂炎兹宵在三伏憑軒佇涼氣中/筵倦煩燠寂寞對空牕清疎臨夜竹蟲音)
(亂階草螢光繞庭木簾/月度斜輝風花起餘馥)梁徐怦夏詩(炎光歇中宇清氣/入房櫳晚荷猶卷)
(緑疎蓮/久落紅)梁徐摛夏詩(夏景厭房櫳促席翫花叢荷陰斜/合翠蓮影對分紅此時避炎熱清)
(樽獨/未空)隋庾信夏日應令詩(朱簾捲麗日翠幕蔽重陽五/月炎氣蒸三時刻漏長麥隨)
(風裏熟梅逐雨中黄開冰帶井水和粉雜生香衫含蕉/葉氣扇動竹花凉早菱生軟角初蓮開細房願陪仙鶴)
(舉洛浦/聽笙簧)隋李徳林夏日詩(夏景多煩蒸山水暫追凉桐/枝覆玉檻荷葉滿銀塘輕扇)
(揺明月珍簟拂流黄壺盛仙客酒瓶貯帝臺漿才人下/銅雀侍妓出明光歌聲越齊市舞曲冠平陽㣲風動羅)
(帶薄汗染紅粧共欣/陪宴賞千秋樂未央)隋薛道衡梅夏應教詩(長廊連紫/殿細雨應)
(黄梅浮雲半空上清吹隔池來集鳳桐花/散騰龜蓮葉開幸逢為善樂頻降濟時才)又夏晚詩(流/火)
(稍西傾夕影遍曾城髙/天澄逺色秋氣入蟬聲)隋魏彦琛初夏應詔詩(雖度芳/春節物)
(色尚餘華出簾飛小鷰映户落殘花舞衫飄/細縠歌扇掩輕紗蘭房本宜夜不畏日光斜)楊師道和
夏日晚景應詔詩(輦路夾垂楊離宫通建章日落横峯/影雲歸起夕涼彫軒動流吹羽蓋息)
(迴塘薙草生還緑殘花疎尚香青嵓類姑/射碧澗似汾陽幸屬無為日歡娱方未央)書魏文帝與
吳質書曰(事已見上/朱李注中)
秋第三(叙/事)禮記月令曰孟秋之月日在張昏尾中曉婁
中(鄭𤣥曰孟秋者日月會/於鶉尾而斗建申之辰)其日庚辛(庚之言更也辛之/言新也日行秋西)
(從白道成熟萬物月為之佐萬/物皆肅然改更秀實新成也)其帝少皥其神蓐收(此/白)
(精之君金官之臣少昊金天氏/蓐收少皥氏之子曰該為金官)律中夷則(髙誘曰太陽/力衰太陰氣)
(發萬物彫傷/應法成性)涼風至白露降寒蟬鳴鷹乃祭鳥(鷹祭烏/者將食)
(之示有/先也)仲秋之月日在角昏南斗中曉畢中(鄭𤣥曰仲/秋者日月)
(會於夀星而/斗建酉之辰)律中南吕(髙誘曰陽氣内藏陰/吕於陽任其成功)盲風至鴻
鴈來𤣥鳥歸羣鳥養羞(肓風疾風也𤣥鳥鷰也歸謂去/蟄也凡鳥隨陽者不以中國為)
(居羞謂/所養)日夜分雷乃始收蟄蟲坏(裴/)户陽氣日衰水始
涸(坏益/也)季秋之月日在角昏牽牛中曉東井中(鄭𤣥曰/季秋日)
(月會於大火而/斗建戌之辰)律中無射(季秋氣生則無射之律應髙/誘曰陰氣上升陽氣下降萬)
(物隨陽而盛而/無射出見者也)鴻鴈來賓雀入大水為蛤菊有黄華豺
乃祭獸戮禽(来賔言其客止未去/大水海也戮殺也)霜始降草木黄落尚書
曰宵中星虛以殷仲秋(宵夜也虚𤣥武中/星以秋分日見)鳥獸毛毨(毨/理)
(也毛更生整理也/蘇薺反又星殄反)淮南子曰七月百蟲蟄伏青女乃出
(髙誘曰青女乃青/要玉女司霜雪者)以降霜雪夏小正曰八月丹鳥羞(羞/進)
(也/)白鳥(白鳥/蚊蚋)辰則伏(辰房/星)鴽為鼠九月内火(火大火/心星也)梁
元帝纂要曰秋曰白藏(氣白而收/藏萬物)亦曰收成(萬物成/而收歛)亦
曰三秋九秋素秋素商髙商天曰旻天(旻愍也愍萬/物之彫零)風
曰商風素風凄風髙風涼風激風悲風景曰朗景澄景
清景時曰凄辰霜辰(霜辰可/施九月)節曰素節商節草曰衰草
木曰踈木衰林霜柯霜條七月孟秋首秋上秋肇秋蘭
秋八月仲秋亦曰仲商九月季秋亦曰暮秋末秋暮商
季商杪秋亦曰授衣(此時婦功/畢始授衣)亦曰𤣥月事對火流
土王(毛詩曰七月流火九月授衣易說曰坤西南主立/秋京房易占曰立秋坤王涼風用事周易集林曰)
(坤土/也)露下　風髙(易通卦驗曰立秋涼風至白露下江/逌詩曰髙風催節變凝霜督物化)
蓼風　葭露(蔡邕月令章句曰仲秋白露節盲風至秦/人謂蓼風為盲風毛詩曰蒹葭蒼蒼白露)
(為/霜)凝霧　涼煙(袁淑秋晴賦曰曳悲泉之凝霧轉絶垠/之嚴雲鮑明逺秋思賦曰秋木兮架浦)
(涼煙兮/冒江)勁風　皦月(潘岳秋興賦曰庭樹摵以洒落勁/風戾而吹帷湛方生秋夜賦曰夜)
(悠悠而難極月/皦皦而停光)收潦　滌氛(楚辭曰悲哉秋之為氣也/泬寥兮天髙而氣清寂惨)
(兮收潦而水清袁淑秋晴/賦曰炎都褰埃旻㝢滌氛)涼風　凄日(禮記曰涼風至/毛詩曰秋日凄)
(凄百卉/具腓)長宵　短晷(盧諶詩曰凛凛素秋日促宵長潘/岳秋興賦曰何㣲陽之短晷覺長)
(夜之/方永)金帝　玉女(禮記曰孟秋其帝少皡注云少皡金/天氏淮南子曰至秋三月青女乃出)
(降霜雪髙誘注曰青女乃/天神青要玉女主霜雪)凝露　飛霜(曹植秋思賦曰/四時更代兮秋)
(氣悲髙雲靜兮露凝衣徐廣秋賦曰于時/招揺西建天髙氣清飛霜凝洒悴葉飄零)收溫　滌暑
(湛方生秋夜詞曰秋夜清白兮播商氣以收溫扇凄風/以革涼李顒悲四時曰秋日兮火流天而滌暑風入林)
(而疎/條)珠露　金風(李顒感興賦曰風觸波而文動兮露/沾卉而珠凝張協詩曰金風扇素節)
(丹露啓/陰期)白帝　青女(禮記曰立秋之月天子率三公九/卿諸侯大夫以迎秋於西郊鄭𤣥)
(注曰是月祭白帝於西郊以/迎秋青女見上玉女注中)歸鷰　鳴蜩(周書曰白露/後五日𤣥鳥)
(歸又立秋/後寒蜩鳴)擊隼　化螢(漢書曰孫寶為京兆尹以立秋/日署侯文為東都督郵入見勅)
(曰今鷹隼始擊當從天氣取姦惡以成嚴/霜之誅易通卦驗曰立秋腐草化為螢)蟲吟　鳥擊
(蘇彦秋夜長曰時禽鳴於庭栁節蟲/吟於戸堂易通卦驗曰秋分鷙鳥擊)木落　草衰(魏/文)
(帝燕歌行曰秋風蕭瑟天氣涼草木零落露/為霜李陵荅蘇武書曰涼秋九月塞外草衰)露葉　霜
條(謝恵連詩曰團團滿葉露淅淅振條風何/瑾悲秋曰霜凝條兮璀璀露霤葉兮泠泠)落英　隕
葉(蘇彦秋夜長曰零葉紛其交華落英飄以/散芳潘岳秋興賦曰游氛朝興槁葉夕隕)九法　五
政(周禮曰大司馬之職掌建邦國之九法以佐王平邦/國仲秋教理兵政管子曰秋三月以庚辛之日發五)
(政一政曰禁博賽二政曰無見五兵之刃三政曰慎旅/農趍聚收四政曰補缺塞坼修垣墻謹門閭五政曰敬)
(時五穀之/皆入也)逆寒　迎氣(周禮曰籥章掌仲秋擊土鼓吹/豳詩以逆寒氣司馬彪續漢書)
(曰立秋之日夜漏未盡五刻京都百官/皆衣白絁皂領縁中衣迎氣於西郊)獻裘　授几(周/禮)
(曰司裘掌為大裘以供王祀天之服仲秋獻良裘季秋/獻功裘禮記曰仲秋之月天子居總章太廟是月也養)
(裒老授/几杖)月帳　風帷(湯恵休白紵詩曰秋風嫋嫋入曲/房羅帳含月思心傷風帷已上見)
(勁風/注中)霜階　風隙(夏侯湛秋可哀賦曰秋夕兮遥長哀/心兮永傷木蕭蕭以被風階縞縞以)
(受霜謝靈運七夕詩曰月/弦光入户秋首風遶隙)日凄凄　風冽冽(毛詩曰秋/日凄凄左)
(思雜詩曰秋風/冽冽白露為霜)照帷月　盈幕風(夏侯湛秋可哀曰月/翳翳以隠雲星朧朧)
(而沒光映前軒之疎幌照後帷之/閒房宋孝武秋詩曰蕭蕭風盈幕)振條風　傾枝露(楚/詞)
(曰秋風兮蕭蕭舒芳兮振/條孝武詩曰泫泫露傾枝)警露鶴　含風蟬(周處風土/記曰鳴鶴)
(戒露白鶴也此鳥性警至八月白露降即鳴而相/警謝恵連懐秋詩曰蕭瑟含風蟬寥唳度雲鴈)賦漢
繁欽秋思賦(何晏秋之􁹇悽處閒夜而懐愁風清涼以/激志兮樹動葉而鼓條雲朝躋于西汜兮)
(遂憤薄於丹丘潛白日之𤣥陰兮翳朗月/於重幽零雨濛其迅疾黄潦汩以横流)晉潘岳秋興
賦(四運忽其代序兮萬物紛以迥薄覽華蒔之時育兮/察盛衷之所託感冬索而春敷嗟夏茂而秋落善哉)
(宋玉之言曰悲哉秋之為氣蕭瑟兮草木揺落而變衰/憀慄兮若在逺行登山臨水送將歸夫送歸懐慕徒之)
(戀逺行有羇旅之憤臨川感激而歎逝兮登山懐逺而/悼近彼百感之疚心遭一塗而難忍嗟秋日之可哀兮)
(諒無愁而不盡野有歸鷰隰有翔隼遊氛朝興槁葉夕/隕於時屏輕箑釋纖絺籍莞蒻御裌衣庭樹摵以灑落)
(勁風戾而吹帷蟬嘒嘒以寒吟兮鴈飄飄而南飛天晃/朗而彌髙日悠揚而寖㣲知秋陽之短景覺良夜之方)
(永月朣朧以含光露淒清而凝冷熠燿粲於堦闥兮/蟋蟀鳴于軒屏聽離鴻之晨吟望流火之餘景云云)晉
曹毗秋興賦(素秋始啟清風激暑葉零玉階柯委勁楚/離禽嚶嚶而晨鳴輕帷翩翩以㣲舉夕露)
(頽潤於蘭庭秋/蟲屬響乎廊宇)齊褚彦回秋傷賦(雲紛紛而夾轉兮樹/菸黄而隕落瞻孤游)
(之流鴻兮觀雲間之舞鶴景曖曖而向頽兮時/冉冉而將薄獨悲愁而悽慘兮歛輕裾以歸幕)虞世南
秋賦(觀四時之代序對三秋之爽節雲既淨而天髙潦/將收而水潔凝珠露之凄冷鏡青山之愰澈鷰運)
(幕而巢空鴈驚羣而行絕于斯時也登綺閣臨飛觀開/霧縠之疎幌褰輕綃之碧幔映金波之皎潔明玉繩之)
(粲爛看夜鵲之繞枝望牽牛之隔/漢蓮尚香於江浦草猶青於河畔)詩唐太宗度秋詩(夏/律)
(昨留灰秋箭今移晷蛾眉岫初出洞庭波漸起桂/白發幽巖菊黄開灞涘運流方可歎含毫屬㣲理)又初
秋夜坐詩(斜廊連綺閣初月照宵帷塞冷鴻飛疾園秋/蟬噪遲露結林踈葉寒輕菊吐滋愁心逢此)
(節長歎/獨含悲)又秋日詩(爽氣澄蘭沼秋風動桂林露凝千片/玉菊散一叢金日岫髙低影雲空㸃)
(綴陰蓬瀛不可/望泉石且娛心)又曰(菊散金風起荷疎玉露圓將秋數/行鴈離夏幾林蟬雲凝愁半嶺露)
(碎顯髙天還似成/都望直見蛾眉前)又秋日翠微宫詩(秋光凝翠嶺涼吹/肅離宫荷踈一蓋)
(缺樹冷半帷空側陣移鴻影圓花/釘菊叢攄懐俗塵外髙眺白雲中)又遼東山夜臨秋詩
(煙生遥岸隠月落半崖陰/連山驚鳥亂隔岫斷猿吟)又山閣晚秋詩(山亭秋已滿/巖牖涼風度)
(疎蘭尚染烟殘菊猶承露古石衣新苔/新巢封古樹歴覽情無極咫尺輪光暮)晉左思雜詩(秋/風)
(何冽冽白露為朝霜柔條朝夕勁綠葉日夜黄明/月出雲崖皎皎流素光披軒臨前庭嗷嗷晨鴈翔)謝恵
連秋詩(皎皎天月明奕奕河宿爛蕭瑟含風蟬寥唳度/雲鴈寥商動清閨孤燈曖幽幔耿介繁慮積展)
(轉長/宵半)宋南平王劉鑠歌曰(旻天清且髙秋氣發初涼白/露下㣲津明月流素光凝烟)
(汎城闕凄/風入軒房)宋鮑照秋日詩(枮桑葉易落疲客心易驚今/兹亦何早已聞絡緯鳴肅肅)
(簟上寒凄凄帳裏清物色延暮思霜/露逼朝榮白楊方蕭瑟長歎從此生)宋湯恵休歌曰(秋/風)
(嫋嫋入曲房羅帳含月思心傷蟋蟀夜鳴斷人腸長/夜思君心飛揚他人相思君相忘錦衾瑶席徒為芳)梁
文帝初秋詩(秋風忽嫋嫋向夕引涼歸卷幌通河色開/窻望月暉晚花欄下照疎螢簟上飛直置)
(猶如此何/況送將歸)又曰(盲風度函谷墜露下芳枝緑潭倒雲氣/青山銜月規花心風上轉葉影樹中移)
(外遊獨千里/夕歎共誰知)梁范雲贈竣公道人詩(秋蓬飄秋甸寒藻/汎寒池風條振風)
(響霜葉斷霜枝幸及清江滿無使/明月虧月虧君不來相期竟何時)梁沈約秋夜詩(月落/宵向)
(分紫烟鬱氛氲曀曀螢入霧離離鴈出雲巴童/暗理瑟漢女夜縫裙新知樂如是乆要詎相聞)梁鮑泉
秋詩曰(露色已成霜梧楸欲半黄鷰去簷恒静/蓮寒池不香旅情常自苦秋夜漸應長)周𢎞讓
立秋詩曰(兹晨戒流火商飇早已驚/雲天改夏色木葉動秋聲)陳張正見和衡陽
王秋夜詩(睢苑涼風舉章臺雲氣收螢光連燭動月影/帶河流緑綺朱絃汎黄花素蟻浮髙軒揚麗)
(藻即事/賦新秋)隋煬帝悲秋詩曰(故年秋始去今年秋復来露/濃山氣冷風急蟬聲哀鳥擊)
(初移樹魚寒欲隠苔斷/霧時通日殘雲尚作雷)隋楊休之秋詩曰(日照前窻竹/露濕後園薇)
(夜蟲扶砌響/輕蛾遶燭飛)隋庾信晚秋詩(凄清臨晚景疎索望寒堦/濕庭凝墜露摶風卷落槐)
(日氣斜還冷雲峯晚更霾/可憐數行鴈㸃㸃逺空排)又和初秋詩(落星初伏火秋/霜正動鍾北閣)
(連横漢南空映鑿龍祥鸞栖竹實靈/蔡上芙蓉自有南風曲還來吹九重)隋蕭慤和初秋西
園應敎詩(池亭三伏後林館九秋前清冷澗泉石散漫/雜風烟蕖開千葉影榴豔百枝然約嶺停飛)
(斾凌波/動畫船)又和司徒鎧曹陽辟强秋晚詩(葉疎知樹落香/盡覺荷衰山藪)
(良多思田/園聊復歸)又秋日詩(秋天擬文學秋水擅莊䝉草濕蒹/葭露波卷洞庭風便坐翻木葉長)
(坂歇蘭叢簷喧猶有鷰陂静未/來鴻蟬唱聞疑斷池清似映空)袁朗秋日應詔詩(玉樹/涼風)
(舉金塘細草萎葉落商飇觀鴻歸明月池迎寒/桂酒熟含霧菊花垂一奉章臺宴千秋長願斯)楊師道
初秋夜坐應詔詩(玉琯涼初應金壺夜漸闌倉池流稍/潔仙掌露方團鴈聲風處斷樹影月)
(中寒爽氣長空/淨髙吟覺思寛)上官儀奉和山夜臨秋詩(殿帳清炎氣/輦道含秋陰)
(凄風移漢筑流水入虞琴雲飛送斷鴈/月上淨疎林滴瀝露枝響空濛烟壑深)又和潁川公秋
夜詩(泬寥空色逺葉黄凄序變洞浦落遵鴻長飈送巢/鷰千秋流夕景百籟含宵喚峻雉聆金析層臺切)
(銀/箭)劉禕之九成宫秋初應制詩(帝圃疏金闕仙臺駐玉/鑾野分鳴鸑岫路接寳)
(雞壇林樹千霜積山宫四序寒蟬急知秋早鶯踈覺夏/闌怡神紫氣外凝睇白雲端舜海詞波發空驚㳺聖難)
冬第四(叙/事)禮記月令曰孟冬之月日在房昏虛中曉張
中(鄭𤣥曰孟冬者日月會於/析木之津而斗建亥之辰)其日壬癸(壬之言任也癸/之言揆也日之)
(北行從黒道閉藏萬物月為之/佐萬物懐任於下揆然萌芽)其帝顓頊其神𤣥㝠(此/黑)
(精之君水官之臣顓頊髙陽氏也𤣥㝠/少昊氏之子曰修曰熙為水官之臣)律中應鍾(髙誘/曰隂)
(應於陽轉/成其功)水始冰地始凍雉入大水化為蜃虹藏不見
(大水淮也/大蛤蜃也)仲冬之月日在箕昏營室中曉軫中(鄭𤣥曰/仲冬者)
(日月會於星紀/斗建子之辰)律中黄鍾(黄鍾者律之始也髙誘曰陽/氣聚於下隂氣盛於上萌於)
(黄泉下故/曰黄鍾)冰益壯地始坼日短至隂陽爭諸生蕩(争者/隂方)
(盛陽欲起蕩謂/物將萌芽者)芸始生荔挺出蚯蚓結麋角解水泉動
(芸香草也荔挺馬薤/也水泉動潤上行)季冬之月日在南斗昏奎中曉氐
亢中(鄭𤣥注曰季冬日月會/於𤣥枵而斗建丑之辰)律中大吕鴈北嚮鵲始巢
雉雊雞乳(雊雉/鳴也)出土牛以送寒氣(出猶作也土牛者丑/為牛牛可牽止送猶)
(畢/也)日窮于次月窮于紀星廻于天數將㡬終(言日月星/辰運行至)
(此皆周匝於故處也/次舍也紀猶㑹也)尚書曰日短星昴以正仲冬(日短/冬至)
(之日昴白/虎中星)鳥獸氄(辱勇/反)毛(鳥獸皆生濡毳/細毛以自温也)蔡邕月令章
句曰冬終也梁元帝纂要曰冬曰𤣥英(氣黑而/青英)亦曰安
寧亦曰𤣥冬三冬九冬天曰上天(言時無事在/上而臨下)風曰寒
風勁風嚴風厲風哀風隂風景曰冬景寒景時曰寒辰
節曰嚴節鳥曰寒鳥寒禽草曰寒卉黄草木曰寒木寒
柯素木寒條十月孟冬亦曰上冬亦曰陽月(此時純隂/用事嫌其)
(無陽故/曰陽月)十二月季冬亦曰暮冬杪冬除月暮節暮嵗窮
稔窮紀事對黄鍾　𤣥轡(禮記曰仲冬月律中黄鍾李/顒感冬篇曰髙陽攬𤣥轡太)
(皥御冬始望舒㳺/天䇿曜靈協燕紀)北陸　南郊(司馬彪續漢書曰日在/北陸謂之冬沈約宋書)
(曰日月庚寅冬至/親祠圜丘於南郊)瓊雪　珠冰(劉義恭夜雪詩曰屯雲/閉星月飛瓊集庭樹謝)
(恵連雪賦流滴垂冰縁霤承/隅粲兮若馮夷割蚌出明珠)泉動　水沍(周書曰冬至/後十五日水)
(泉動不動隂不承陽劉楨魯都賦曰伊/嵗之冬雲氣清晞水沍露凝冰雪皚皚)愛日　嚴霜(杜/預)
(注左傳曰冬日可愛夏日可畏古/詩曰寒冬十一月晨起踐嚴霜)折冰　坼地(文子曰/冬冰可)
(折夏條可結禮記曰/仲冬之月地始圻)風切　雲嚴(謝恵連詠冬詩曰履/霜冰彌堅積寒風愈)
(切鮑照冬詩曰嚴雲/亂山起白日欲還次)𤣥雲　素雪(阮籍詠懐詩曰良辰/在何許凝霜沾衣衿)
(寒風振山岡𤣥雲起重隂鍾夫/人詩曰冽冽季冬素雪其霏)冰魚　霜鶴(易通卦驗/曰大雪魚)
(負冰鄭𤣥曰魚負冰上近冰也鮑照/冬詩曰眇眇負霜鶴皎皎帶雲鴈)龍吹　鶴語(淮南/子曰)
(燭龍在鴈門北蔽于委羽之山不見日其神人面龍身/而無足許慎注云不見日故龍以目照之蓋長千里開)
(為晝暝為夜吹為冬呼為夏劉敬叔異苑曰太康二年/冬大寒南州人見二白鶴於橋下曰今兹寒不减堯崩)
(年於是/飛去)蟄鳥　潛鱗(魏武帝出夏門行曰孟冬十月北/風徘徊蟄鳥潛藏熊羆窟棲王粲)
(詩曰冽冽冬日肅肅祁/寒潛鱗在川歸鴈載軒)桂榮松茂(楚詞曰嘉南周之/炎徳兮麗桂樹之)
(冬榮何邵㳺仙詩曰青青陵上松亭/亭南山栢光色冬夏茂根柢無凋落)講武論刑(禮記/曰孟)
(冬之月天子命將帥講武習射鄭𤣥注曰為仲冬/大閲習之大戴禮曰季冬聽獄論刑者所以正法)納稼
　儲穀(毛詩曰十月納禾稼黍稷穜稑禾麻菽麥崔寔/四民月令曰十月農事畢五穀既登家家儲蓄)
(乃順時/令也)祈年　貞嵗(禮記曰孟冬之月天子乃祈來年/於天宗注云天宗日月星辰也周)
(禮曰天府掌季冬陳玉以貞來嵗之美惡鄭/𤣥注曰問事之正曰貞問嵗美惡謂問於龜)戒閭　墐
户(禮記曰孟冬命有司循行積聚坏城郭戒門閭毛/詩曰穹窒熏鼠塞向墐户注云向北出牖墐塗也)鑿
冰　㸑燧(禮記曰季冬之月冰方盛水澤腹堅命取冰/腹厚也此月日在北陸冰堅厚之時毛詩曰)
(二之日鑿冰冲冲注云冰盛水腹命徹取冰山林中冲/冲鑿冰之音二日夏之十二月淮南子曰孟冬之月招)
(揺指亥㸑/松燧火)熊席　狐裘(吕氏春秋曰衛靈公天寒鑿池/言不寒宛春曰君衣狐裘坐熊)
(席四隅有火/所以不寒)冰澗　凍海(陸士衡樂府苦寒行曰北㳺/幽朔城原野多險艱俯入穹)
(谷底仰涉髙山盤凝冰結重澗積雪被長巒阮籍大人/先生歌曰陽和微弱隂氣竭海凍不流綿絮折呼吸不)
(通寒/冽冽)凋松　傷竹(論語曰嵗寒然後知松柏之後凋謝/承後漢書曰竇武上表曰今冬大寒)
(過節毒害鳥獸爰及池/魚城傍松竹皆為傷絶)挾纊　賜綈(左傳曰楚莊王圍/蕭申公巫臣曰師)
(人多寒王巡三軍撫而勉之士皆如挾纊史記曰范睢/相秦魏須賈使秦睢微行弊衣間出而見賈曰范叔一)
(寒如此哉乃取/綈袍以賜之)温席　叩冰(干寳搜神記曰羅威字徳/行少喪父事母至孝母年)
(七十天大寒常以身自温席而後授其處師覺孝子傳/曰王祥少有徳行失母後母憎而譖之祥孝彌謹盛寒)
(河冰網罟不施母欲得生魚祥解褐叩冰求之忽冰少/開有雙鯉出㳺祥垂綸而獲之于時人謂至孝所致也)
歌赤鳳　祠白犬(干寳搜神記曰漢代十月十五日以/豚酒入靈女廟擊筑奏上弦之曲連)
(臂踏地歌赤鳳來巫俗也崔寔四民月令曰/先後冬至各五日買白犬養之以供祖禰)木皮三寸
　地凍一丈(尸子曰朔方之氣冰厚六尺木皮三寸漢/書鼂錯上書曰夫海胡貊之地積隂之處)
(木皮三寸冰厚六尺文頴注云地寒故也郭義/恭廣志曰北方地厚寒冰厚三尺地凍一丈)曾冰百
丈　飛雪千里(東方朔神異經曰北方有曾冰萬里厚/百丈尸子曰朔方之寒地凍厚六尺北)
(極左右有不釋之冰楚辭曰䰟歸來北方不/可止曾冰峨峨飛雪千里王逸注北極常寒)賦晉傅𤣥
大寒賦(五行倐而驚騖兮四節終而電逝諒暑往而寒/來十二月而成嵗日月會於析木兮重隂悽而)
(増肅在中冬之大寒兮迅季旬而逾蹙彩虹藏於虛廓/兮鱗介潛而長伏若乃天地凛冽數極氣否嚴霜夜結)
(悲風晝起飛雪山積蕭條萬里百川咽而不流兮冰/凍合於四海扶木憔悴於𤾉谷若華零落於濛汜)晉
陸士衡感時賦(悲夫冬之為氣何憯凛以蕭索天悠悠/而彌髙霧鬱鬱而四幕夜綿邈而難終)
(日晼晚而易落敷曾雲之葳􁹈墜零雪之揮霍寒冽冽/而寖興風謖謖而妄作鳴枯條之泠泠飛落葉之漠漠)
(山崆巄以含瘁川蜲蛇而抱涸望八極以矘漭普宇宙/而寥廓伊天時之方慘曷萬物之能歡魚微微以求偶)
(獸岳岳而相攢猿長嘯/於林峰鳥髙飛於雲端)晉陸雲嵗暮賦(顓頊御時𤣥㝠/統官淪重陽於)
(潛户兮嚴積隂於司寒堅冰涸於川底兮白雪隕於雲/端時凛戾其可悲兮氣蕭索以傷心悽風愴其鳴條落)
(葉翻而灑林獸藏丘而絶迹兮鳥攀木而/棲音山振枯於曾嶺兮人懐慘於重襟)梁蕭子雲嵗
暮直廬賦(日躔女度嵗華云暮衡輕炭燥權重泉涸藏/𤣥武於太隂蟄騰虵於髙霧日臨圭而易落)
(晷中杙而南傃凝寒氣於廣庭洞曾隂於端廡風餮切/而晚作雲滄浪而晦景霰的皪於彤庭霙葳􁹈於丹屏)
(韜罘罳之飛棟沒屠蘇之髙影/始飄舞於圓池終停華於方井)詩晉張華初歲小會詩
詩(日月不留四氣迴周節慶代序萬國同休/庶尹羣和奉爵升朝我有嘉禮式宴百寮)又雜詩曰
(晷度隨天運四時互相乗東壁正昏中涸隂寒節升繁/霜降當夕悲風中夜興朱炎青無光蘭膏坐自凝重衾)
(無暖氣挾/纊如懐冰)晉曹毗詠冬詩(綿邈冬宵永凛厲寒氣升離/葉向晨落長風振條興夜静)
(輕響起天清月暉澄寒冰盈渠結素/霜竟欄凝今載忽已暮來正奄復仍)宋謝靈運嵗暮詩
(殷憂不能寐苦此夜難頽明月照積雪/朔風勁且哀運往無淹物年逝覺易催)又彭城宫中直
感嵗暮詩(草草眷物徂􁹉契矜嵗殫楚艷行復戚吳趨/感絶歡脩帶緩舊裳素鬢改朱顔晚暮悲獨)
(坐鳴鶗/歇春蘭)宋鮑照冬日詩(嚴雲亂山起白日欲還次曛霧/蔽窮天夕隂晦寒地翰海有歸)
(潮衰容不還稚今君/且安歌無念老方至)梁簡文帝十月戊寅詩(喧塵是時/息静坐對)
(重巒冬深柳條落雪後桂枝殘星明霧色盡天白鴈行/單雲飛乍想閣冰結逺疑紈晚橘隠重屏枯藤帶迴竿)
(荻隂連水氣/山峰添月寒)又𤣥圃寒夕詩(洞庭門未掩金壺漏已催/曛煙生澗曲暗色起林隈)
(雪花無有蒂冰鏡不安臺階楊始倒插浦桂半新栽/陳根委落蕙細葉發香梅鴈去銜蘆止猿戲遶枝來)又
冬詩(兹園植蓺積山谷久紆葳賞興最多緒真事亦因/依是節嚴冬景寒雲掩落暉逺聞風瑟瑟亂視雪)
(霏霏浪起川難渡林深人至/稀山禽背逕走野鳥厯塘飛)北齊邢子才冬日傷志詩
(昔時惰㳺士任性少矜裁朝驅馬腦勒暮銜熊耳杯折/花贈淇水撫瑟望藂臺繁華宿昔改衰病一時來重以)
(三冬月愁雲聚復開天髙日色淺林勁鳥鳴哀終風激/簷宇餘雪滿條枚逺㳺昔宛洛踟蹰今草萊時事方去)
(矣撫已/獨懐哉)隋煬帝冬夜詩(不覺嵗將盡已復入長安月影/含冰凍風聲凄夜寒江海波濤)
(壯崤潼坂險難無因/寄飛翼徒欲動和鑾)北齊邢子才酬魏收冬夜直史館
詩(年病從衡至動息不自安兼豆未能飽重裘詎解寒/况乃冬之夜霜氣有餘酸風音響北牖月影度南端)
(燈光明且滅華燭新復殘衰顔依候改壯志與時闌體/羸不盡帶髮落强扶冠夜景將欲逝夕思故無寛忽有)
(清風贈辭羲宛如蘭先言歎三友末言慙一官麗藻髙/鄭衛専學美齊韓審喻雖有屬筆削少能刋髙足自無)
(限積風良可摶空想青雲易寧見/赤松難寄語東山道髙駕且盤桓)
　
　初學記卷三
欽定四庫全書
　初學記卷四
　　　　　　　　　　　　唐　徐堅　撰
　嵗時部下
元日第一(叙/事)崔寔四民月令曰正月一日是謂正日㓗
祀祖禰進酒降神玉燭寳典曰正月為端月(春秋傳曰/履端於始)
其一日為元日(元者善之長也先王體元以居/正又元者原也始也一也首也)亦云上
日亦云正朝亦云三元(歳之元時之/元月之元)亦云三朔(尚書大/傳云夏)
(以平明為朔殷以雞鳴/為朔周以夜半為朔)庭前爆竹(荆楚嵗時記曰以辟/山臊惡鬼也山臊案)
(神異經在西方深山中長尺餘犯人則/病畏爆竹聲又俗爆竹燃草起於庭燎)進椒柏酒(四民/月令)
(曰椒是玉衡星精服之令人身輕能走柏是仙/藥又云進酒次第當従小起以年少者起先)服桃湯
進敷于散(荆楚嵗時記曰桃者五行之精厭伏邪/氣制百鬼今人又進屠蘇酒膠牙餳)造五
辛盤(周處風土記曰月正元日五薰鍊形注云五辛所/以發五藏氣莊子云春月飲酒茹葱以通五藏也)
造桃板著户謂之仙木(玉燭寳典曰像鬱壘/山桃樹百鬼畏之也)事對上日
　首祚(尚書曰正月上日受終于文祖孔安國注云上/日朔日也王羲之月儀書曰日往月來元正首)
(祚太蔟告辰㣲陽始布/罄無不宜和神養素)四始　三元(漢書曰正月朔嵗/首立春四時之始)
(又曰厯者序四時之端正分至之節故聖/人考厯數以正三元此聖人知命之術)履端　正始
(臧榮緒晉書曰熊逺議曰履端元日正始之初有/識之士於是觀禮樂榮耳目之觀崇玩弄之好)開元
　肇祚(沈約宋書曰南郊樂登歌曰開元首正禮具樂/舉六典聯事九官列序何充賀正表曰璇衡運)
(周元正肇祚伏惟陛下/應乾納祐與天同休)降祉　納祐(王沈賀正表曰三/辰改運元正肇祚)
(自天降祉如日之/升納祐見肇祚注)百福　萬壽(馮衍銘曰元正上日百/福孔靈王肅賀正儀曰)
(元正首祚璇璣/改度伏稱萬壽)折松　索葦(董勛荅問曰嵗首祝椒酒/而飲之以椒性芬香又堪)
(為藥又折松枝男七女二七亦同此義宗懍荆楚嵗時/記曰正月一日是三元之日帖畫雞戸上懸葦索於其)
(上插符其傍/百鬼畏之)磔雞　放雀(沈約宋書曰舊時嵗朔常設/葦莢桃梗磔雞於宮及百寺)
(之門以禳惡氣裴𤣥新語曰正朝縣官殺羊懸其頭於/門又磔雞以疈之孔藂子曰邯鄲人以正朝獻雀於趙)
(王而綴以五綵王大悦申叔以告/子順子順曰正朝放之示有生也)桃梗　椒觴(桃梗見/上磔雞)
(注崔寔四民月令曰正月之朔是謂正日躬率妻孥㓗/祀祖禰及祀日進酒降神畢乃室家尊卑無大無小以)
(次列于先祖之前子婦曽孫各上/椒酒於家長稱觴舉壽欣欣如也)本三統　崇百禮(白/虎)
(通曰正朔有三何本天有三統謂之三微月也三微者/何謂也陽氣始施黄泉萬物始動微而未著周處風土)
(記曰月正元/日百禮兼崇)賦晉王沈正㑹賦(伊月正之元吉兮應三/統之中靈順天地以交)
(秦協太蔟之𤣥精荷介祉于上帝兮祚聖皇以永貞華/幄映於飛雲兮朱幕張于前庭曜五旗於東序兮表雄)
(虹而為旌備六代之象舞兮釐簫韶於九成睎𤣥夜以/司晨兮望庭燎之髙煬壯甲士之星羅兮偉干戚之飄)
(揚臚人肅其齊列九賓穆以成行/齊八荒於蕃服兮咸稽首以來王)詩魏陳思王曹植元
㑹詩(初嵗元祚吉日惟良乃為嘉㑹宴此髙堂衣裳鮮/㓗黼黻𤣥黄珍膳雜遝充溢圓方俯視文軒仰瞻)
(華梁願保兹善千載為常歡笑盡/娱樂哉未央皇室榮貴壽考無疆)隋煬帝獻歲讌宫臣
詩(三元建上京六佾宴麗城朱庭容衛肅青天春氣明/朝光動劍彩長階分珮聲酒闌鐘磬息欣觀禮樂成)
隋蕭慤奉和元日詩(帝宫通夕燎天門拂曙開瑞雲生/寳鼎榮光上露臺華山不凋葉宜)
(城萬壽盃遙見飛/鳬下懸知鄴縣來)陳叔達初年詩(和風起天路嚴氣銷/氷井索索枝未柔厭)
(厭漏/猶永)虞世南奉和獻歲讌宮臣詩(履端初啓節長苑命/髙筵肆夏喧金奏重)
(潤響氷絃絲光催栁色日彩泛/槐烟微臣同濫吹謬得仰鈞天)頌晉劉臻妻元日獻椒
花頌曰(璇穹迥迥三朔肇建青陽散輝澄景載渙/美哉靈花爰採爰獻聖容映之永壽於萬)
人日第二(敘/事)荆楚歲時記曰正月七日為人日(董勛問/禮俗曰)
(正月一日為雞二日為狗三日為猪四/日為羊五日為牛六日為馬七日為人)以七種菜為羮
剪綵為人或鏤金箔為人以貼屏風亦戴之頭鬢(董勛/問禮)
(俗云人入新年/形容改從新)又造華勝相遺(起於晉代見賈充李夫/人典戒云像瑞圖金勝)
(之形又取像西/王母戴勝也)事對董俗　陳儀(董勛荅問曰正月人/日俗剪綵為人形劉)
(臻妻陳氏進見儀曰正/月七日上人勝於人)剪綵　鏤金(並見/敘事)登西山　陟
安仁(李充正月七日登剡西寺詩曰命駕升西山寓目/眺原疇安仁峯銘曰正月七日厥日惟人䇿我良)
(駟陟彼/安仁)詩隋陽休之正月七日登髙侍宴詩(廣殿麗年/輝上林起)
(春色風生拂雕/輦雲迥浮綺席)隋薛道衡人日思歸詩(入春纔七日離/家已二年人歸)
(落鴈後思/發在花前)
正月十五日第三(叙/事)玉燭寳典曰正月十五日作膏粥
以祠門戸荆楚歲時記曰今州里風俗望日祭門先以
楊枝插門隨楊枝所指仍以酒脯飲食及豆粥插箸而
祭之其夕迎紫姑神以卜(劉敬叔異苑曰紫姑本人家/妾為大婦所逐正月十五日)
(感激而死故世人作/其形於厠以迎之卜)史記樂書曰漢家祀太乙以昏時
祠到明(今人正月望日夜/游觀燈是其遺事)事對燒燈　望月(湼盤經曰/如來闍維)
(訖收舍利罌置金牀上天人散花奏樂繞城步步燃燈/十二里又西域記曰摩喝陁國正月十五日僧徒俗衆)
(雲集觀佛舍利放光雨花古詩曰是時鶉/火中日月正相望鶉火中即正月望也)泛粥　祠膏
(續齊諧記曰吳縣張成夜見一婦人立宅東南角謂成/曰此地是君蠶室我即地神明日正月半君宜作白粥)
(泛膏於上以祭我必當令君蠶百倍言絶失所在/成如其言為作膏粥年年大得蠶也祠膏見敘事)詩蘇
味道正月十五日詩(火樹銀花合星橋鐵鎖開暗塵隨/馬去明月逐人來游騎皆穠李行)
(歌盡落梅金吾不/禁夜玉漏莫相催)崔液夜遊詩(玉漏銅壺且莫催鐵關/金鎖徹明開誰家見月)
(能端坐何處/聞燈不看來)又(神燈佛火百輪張刻像圖形七寳裝/影裏如聞金口説空中似散玉亳光)又
(金勒銀鞍控紫騮玉輪朱幰駕青牛/驂驔始散束城曲倐忽還逢南陌頭)
月晦第四(叙/事)荆楚歳時記曰元日至于月晦並為酺聚
飲食(每月皆弦望晦朔以正/月初年時俗重以為節)士女汎舟或臨水宴樂(玉/燭)
(寳典曰元日至月晦人並為酺食度水士女悉湔裳酹/酒於水湄以為度厄今世人唯晦日臨河解除婦人或)
(湔/裙)事對提月　晦日(公羊傳曰提月六鷁退飛過宋都/提月者何僅建是月晦日也何休)
(注曰提月邊也魯人/語也在是月之幾盡)凋蓂　掩桂(帝王世紀曰堯有草/夾階而生每月朔生)
(一莢月半則生十五莢自十六日一莢落至月晦而盡/若月小則餘一莢厭而不落唯盛徳之君應和氣而生)
(以為瑞草名為蓂莢一名厯莢虞喜安/天論曰俗傳月中仙人桂樹月初則生)詩唐太宗月晦
詩(晦魄移中律凝暄起麗城罩雲朝蓋上穿露曉珠呈/笑樹花分色啼枝鳥合聲披襟歡眺望極目暢春情)
後魏盧元明晦日汎舟應詔詩(輕灰吹上管落蓂飄下/蔕遲遲春色華晼晼年)
(光/麗)北齊魏收晦日汎舟應詔詩(裊裊春枝弱關關新鳥/呼棹唱忽逶迤菱歌時)
(顧慕睿賞芳月色宴言忘日/暮游豫慰人心照臨康國步)
寒食第五(叙/事)荆楚歳時記曰去冬節一百五日即有疾
風甚雨謂之寒食(據厯合在清明前二日/亦有去冬至一百六日)禁火三日(琴/操)
(曰晉文公與介子綏俱亡子綏割腕股以啖文公文公/復國子綏獨無所得子綏作龍蛇之歌而隠文公求之)
(不肯出乃燔左右木子綏抱木而死文公哀之令人五/月五日不得舉火又周舉移書及魏武明罰令陸翽鄴)
(中記並云寒食斷火起於子推琴操所云子綏綏即推/也又云五月五日與今有異皆因流俗所傳據左傳及)
(史記並無介子推被焚之事案周書司烜氏仲春以木/鐸循火禁于國中注云為季春將出火也今寒食准節)
(氣是仲春之末清明是三月/之初然則禁火蓋周之舊制)造餳大麥粥(陸翽鄴中記/曰寒日三日)
(醴酪又煮粳米及麥為酪𢷬杏仁煮作粥玉燭寳典曰/今人悉為大麥粥研杏仁為酪引餳沃之孫楚祭子推)
(文云黍飯一盤醴/酪二盂是其事)鬬雞鏤雞子鬬雞子(玉燭寳典曰此/節城市尤多鬬)
(雞卵之戲左傳有季郈鬬雞其來逺矣古之豪家食稱/畫卵今代猶染藍茜雜色仍加雕鏤遞相餉遺或置盤)
(爼管子曰雕卵熟斵之所以發積藏散萬物張衡南都/賦曰春卵夏筍秋韭冬菁便是補益滋味其鬬卵則莫)
(知所出董仲舒書云心如宿卵為/體内藏以據其剛髣髴鬬理也)打毬(劉向别録曰蹴/鞠黄帝所造本)
(兵勢也或云起於戰國案鞠/與毬同古人蹋蹴以為戲)鞦韆(古人藝術圖云鞦韆/北方山戎之戲以習)
(輕趫/者)事對魏武令　周舉書(魏武帝明罰令曰聞太原/上黨西河鴈門冬至後百)
(有五日皆絶火寒食云為介子推北方沍寒之地老長/少羸弱將有不堪之患令到人不得寒食若犯者家)
(半嵗刑主吏百日刑令長奪一月俸范􁸹後漢書曰周/舉遷并州刺史太原一郡舊俗以介子推焚骸有龍忌)
(之禁至其月咸言神靈不樂舉火舉移書於子推/廟云春中寒食一月老少不堪今則三日而已)一月
寒食　三日斷火(周斐汝南先賢傳曰太原舊俗以介/子推焚骸一月寒食莫敢烟㸑陸翽)
(鄴中記曰并州俗冬至後百五日為介子/推斷火冷食三日作乾粥今之糗是也)詩李崇嗣寒
食詩(普天皆滅熖匝地盡藏烟/不知何處火來就客心燃)宋之問途中寒食詩(馬/上)
(逢寒食途中屬暮春可/憐江浦望不見洛陽人)沈佺期嶺表逢寒食詩(嶺外逢/寒食春)
(來不見餳洛陽新/甲子何日是清明)
三月三日第六(叙/事)韓詩章句曰鄭俗上已溱洧兩水之
上秉蘭祓除(司馬彪續漢書禮儀志曰三月上巳官民/並禊飲於東流水上沈約宋書曰魏已後)
(但用三日不/復用已也)荆楚歳時記曰三月三日土人並出水渚
為流杯曲水之飲(注曰續齊諧記晉武帝問尚書摯虞/曰三日曲水其義何指荅曰漢帝時)
(平原徐肇以三月初生三女而三日俱亡一村以為怪/乃相携之水濱盥洗遂因流水以汎觴曲水起於此帝)
(曰若此談便非嘉事尚書郎束晢曰摯虞小生不足以/知此臣請説其始昔周公卜成洛邑因流水以汎酒故)
(逸詩云羽觴隨波流又秦昭王三月上巳置酒河曲有/金人自水而出奉水心劍曰令君制有西夏及秦霸諸)
(侯乃因其處立為曲水祠二漢相沿皆為盛/集帝曰善賜金十五斤左遷摯虞為陽城令)事對元巳
　上除(張衡南都賦曰暮春之禊元巳之辰方軌齊軫/祓于陽濵張華上巳篇曰姑洗應時月元巳啓)
(良辰徐幹齊都賦青陽季月上/除之良無大無小祓於水陽)周禊　鄭祓(應劭風俗/通曰案周)
(禮女巫掌歲時以祓除疾病禊者潔也故於水上盥潔/也韓詩曰三月桃花水下之時鄭國之俗三月上巳於)
(溱洧兩水上執蘭招/魂續魄祓除不祥也)曲水　迴流(曲水事具敘事注中/徐廣三日臨水詩曰)
(温哉今日爰豫爰游/興言命駕寄懽迴流)祓灞　禊洛(漢書曰武帝即位數/年無子平陽主求良)
(家女十餘人飾置家帝祓灞上而過焉/戴逵竹林七賢論曰王濟嘗解禊洛水)金堤　石壇(陸/翽)
(鄴中記華林園中千金堤作兩銅龍相向吐水以注天/泉池通御溝中三月三日石季龍及皇后百官臨池㑹)
(戴延之西征記曰天泉之南有東西溝承御溝水/水之北有積石壇云三月三日御坐流杯之處)南澗
　東堂(孫綽詩序曰以暮春之始解禊于南澗之濵髙/嶺千尋長湖萬頃晉起居注曰海西泰和六年)
(三月庚午朔詔曰三日/臨流杯池依東堂小㑹)華林　疏圃(荀勗三月三日從/華林園詩曰清節)
(中季春姑洗通滯塞玉輅扶渌池臨川蕩苛慝潘尼/巳日詩曰藹藹疏圃載繁載榮淡淡天泉載渌載清)南
浮橋　東流水(夏仲御别傳曰仲御詣洛到三月三日/洛中王公已下莫不方軌連軫並至南)
(浮橋邊禊男則朱服耀路女則錦綺鑠爛宋書曰後漢/郭虞三月上辰産二女上已産一女二日中三女並不)
(育俗以為大忌至其日不敢/止家皆於東流水上為祈禳)賦晉成公綏洛禊賦(考吉/日簡)
(良辰祓除解禊同㑹洛濱妖童媛女嬉游河曲或/振纎手或濯素足臨清流坐沙場列樽罍飛羽觴)晉張
協洛禊賦(夫何三春之令月嘉天氣之絪緼和風穆以/布暢百卉􁸹而敷芬游魚瀺灂於渌波𤣥鳥)
(鼓翼於髙雲美節慶之動物悦羣生之樂欣顧新服之/既成將祓除於水濱於是縉紳先生嘯儔命友携朋接)
(黨童冠八九主希孔墨賓慕顔柳臨崖詠游濯足揮手/及至都人士女奕奕祁祁車馬岬嶱充溢中逵芬葩翕)
(習縁阿被湄振袂生風接袵成帷若權戚之家豪侈之/族綵騎停鑣華輪方轂青蓋雲浮參差相屬集乎長洲)
(之浦曜乎洛川之曲遂乃停輿蕙渚息駕蘭旧朱幔虹/舒翠幕蜺連布椒醑薦柔嘉祈休吉蠲百疴潄清源以)
(滌穢兮攬緑藻之纎柯浮素/卵以蔽水灑𤣥醪於中河)晉夏侯湛禊賦(羨暮春之/嘉辰美靈)
(氣之和柔結方軌於泰路敷令節之宣遊爾乃擢翠旗/垂繁纓微雲乗軒清風引旌飛輪猋起良馬電驚粲爛)
(虺韡混􁸹發越若乎/朝春挺葩夕霞抱月)晉阮瞻上已㑹賦(臨清川而嘉讌/聊暇日以遊娛)
(䕃朝雲而為蓋託茂樹以承廬好脩林之蓊蔚樂草莽/之扶踈列肆筵而設席兮祈吉祥於斯塗酌羽觴而交)
(酬獻遐壽之無疆同懽情而悦豫欣斯樂/之慨慷發中懐而絃歌託清志於宮商)梁蕭子範家
園三月三日賦(春亦暮止田家上巳時将磔於九門節/方郊於七里扇習習之和風照遲遲之)
(華晷聊潔新而濯故式東流之前軌居免上漏樹非榛/栗既無擇於爽塏曽不訪於凶吉右瞻則青溪千仞北)
(覩則龍盤秀出與歳月而荒茫同林藪之蕪宻懽兹嘉/月悦此時良庭散花蘂傍揷筠篁灑𤣥醪於沼沚浮絳)
(棗扵泱泱觀翠綸之/出没戲青舸之低昻)周庾信三月三日華林園馬射賦
(嵗次昭陽月在大梁其日上巳其時少陽春吏司職青/祇効祥徵萬騎於平樂開千門於建章皇帝翊四校於)
(僊園迴六龍於天苑華蓋平飛風鳥細轉帷宮宿設帳/殿開筵傍臨細柳斜界宜年河漘薙草渭口澆泉堋雲)
(五色的暈重圓陽管既調春絃實撫玉律調鐘金錞節/鼓於是咀銜拉鐵逐日追風並試長楸之埒俱下蘭池)
(之宮鳴鞭則汗赭入埒則塵紅變三驅而畫鹿登百尺/而懸熊禮正六耦詩歌九節弓如明月對堋馬似浮雲)
(向埒鴈失羣而行斷猨求林而路絶乃有六郡雄才五/陵髙選新迴馬邑之兵始罷龍城之戰帶尚流星乗猶)
(奔電始聽鼔而唱籌即移竿而摽箭熊耳刻杯飛雲畫/罍水衡之錢山積織室之錦霞開司筵賞至酒正杯來)
(既而日下澤宮筵闌相圃悵/從蹕之留歡眷迴鑾之餘武)詩晉張華三月三日後園
㑹詩(暮春元日陽氣清明祁祁甘雨膏澤流盈習習祥/風啓滯導生禽鳥逸豫桑麻滋榮纎條被緑翠華)
(含英於皇我后欽若昊乾順時省物言觀中園讌及羣/辟乃命乃筵合樂華池祓濯清川汎彼龍舟泝游洪源)
又上巳篇(仁風導和氣勾芒御昊清姑洗應時月元巳/啓良辰宻雲䕃朝日零雨洒微塵飛軒游九)
(野置酒/㑹衆賓)晉潘尼三日洛水作詩(暮春春服成百草敷英/蕤聊為三日遊方駕結)
(龍旗廊廟多豪俊都邑冇艶姿朱軒䕃蘭臯翠幕映洛/湄沈鈎出比目舉弋落雙飛羽觴乘波進素卵逐流歸)
晉閭丘冲三月三日應詔詩(暮春之月春服既成升陽/潤土氷渙川盈餘萌達壤)
(嘉木敷榮后皇宣遊既讌且寧光光華輦侁侁從臣上/䕃丹幄下藉文茵臨池挹盥濯故潔新俯鏡清流仰睇)
(天津藹藹華林嚴嚴景陽嶫嶫峻宇奕奕飛梁垂䕃倒/景若翺若翔浩浩白水汎汎龍舟皇在靈沼百辟同遊)
(擊櫂清歌鼓枻行謳聞樂咸和具醉斯柔在昔帝虞德/被遐荒干戚在庭苗人來王今我哲后古聖齊芳恵此)
(中國以綏四方元首既明股/肱惟良樂只君子今日惟康)晉阮修上巳詩(三春之秀/嵗惟嘉時)
(零雨既濛風以散之英華扇耀翔鳥羣嬉澄澄淥水/淡淡其波修崖逶迤長川相過聊且逍遙其樂如何)宋
顔延之詔宴曲水詩(惟王創物永錫洪筭仁固開周義/髙登漢開榮洒澤舒虹爍電伊思)
(鎬飲毎懐洛宴郊餞有壇君舉有禮暮帳蘭甸晝/流髙陛分宴薦樂折波浮醴豫同夏諺事兼出濟)宋謝
靈運三月三日侍宴西池詩(矧乃暮春時物芳衍濫觴/逶迤周流蘭殿禮備朝容)
(樂闋/夕宴)謝恵連上巳詩(四時著平分三春稟融爍遲遲和/景婉夭夭園桃灼携朋適郊野昧)
(爽辭壥廓斐雲興翠嶺芳飈起華薄解轡偃/崇丘藉草繞迴壑際渚羅時䔩託波汎輕爵)齊謝眺為
皇太子侍華光殿曲水宴詩(初吉云已芳宴在斯載留/神矚有睟天儀龍精已映)
(威仰未移葉依黄鳥花落春池髙宴𢎞敝禁林稠宻青/嶝崛起朱樓間出翠葆隨風金戈動日惆悵清管徘徊)
(輕佾灞滻入筵河淇流阼海若來徃觴肴㳂/泝歡飲終日清光欲暮輕軺􁹊音華組徐步)梁簡文帝
三日侍宴林光殿曲水詩(芳年留帝賞應物動天襟夾/苑連金陣分衢度羽林帷宮)
(對廣掖層殿邇髙岑風旗爭曳影亭/午共生陰林花初墮蔕池荷欲吐心)又三日率爾成詩
(綺花非一種風絲亂百條/雲起相思觀日照飛虹橋)又三日侍皇太子曲水宴詩
(震徳叶靈年芳節淑濯伊臨灞蕩心愉目驟騎晨野摐/金曉陸蕙氣卷旌神飈警轂層岑偃蹇聳觀岧嶤烟生)
(翠竹日照綺寮銀/花晨散金芝暮揺)梁沈約三日侍鳳光殿曲水宴詩(光/遲)
(蕙畝氣婉椒臺皇心愛矣帝曰遊哉玉鑾徐警翠鳳輕/迴别殿廣臨離宮洞啓川祗奉壽河宗相禮清洛漸筵)
(長伊流陛迴盪嘉羞搖漾芳醴輕歌易繞弱舞難持素/雲留管𤣥鶴停絲引思為嵗嵗亦陽止叨服賁身身亦)
(昌止徒勤丹/漆終愧文梓)又林光殿曲水宴詩(宴鎬鏘玉鑾遊汾舉/仙軷榮光沈采旄脩)
(風動芝蓋淑氣婉登晨天行聳雲斾帳殿臨春籞帷宫/繞芳薈漸席周羽觴分墀引迴瀨穆穆𤣥化升濟濟皇)
(階泰將御遺風/軫逺侍瑤臺㑹)又三日率爾成篇(麗日屬元巳年芳俱/在斯開花已匝樹流)
(鸎復滿枝洛陽繁華子長安輕薄兒東出千金堰西臨/鴈騖陂遊絲映空轉髙柳拂池垂綠萍文照耀紫鷰光)
(陸離清晨戲伊水薄暮宿蘭池象筵鳴寳/瑟金瓶汎玉巵寧憶春蠶起日暮桑欲萎)梁劉孝綽三
日待華光殿曲水宴詩(薰祓三陽暮濯禊元巳初皇心/睠樂飲帳殿臨春渠豫遊髙夏)
(諺凱樂盛周居復以焚林日丰茸花樹舒羽觴環階轉/清瀾傍席疏妍歌已嘹亮妙舞復紆餘九成變絲竹百)
(戲起/龍魚)又三日侍安成王曲水宴詩(滙澤良孔殷分區屏/中縣跨躡兼流采襟)
(喉邇封甸五王奄鄷畢析珪承羽傳不資魯俗移何得/齊風變東山富游士北土無遺彦一言白璧輕片善黄)
(金賤餘辰屬元巳清白追前諺持此頻豫遊須展城隅/宴芳洲亘千里逺近光風扇方懽厚徳重誰言薄遊倦)
梁庾肩吾三日侍蘭亭曲水宴詩(䇿心依夜動鑾駕忽/朝遊旌門臨苑樹相)
(風出鳳樓春生露泥泥天覆雲油油桃花生玉澗栁葉/暗金溝禊川分曲洛帳殿掩芳洲踊躍赬魚醉參差絳)
(棗浮百戲俱臨/水千鐘共逐流)北齊邢子才三日華林園公宴詩(迴鑾/自樂)
(野弭蓋屬瑤池五丞接光景七友樹風儀芳春時欲遽/覽物惜將移新苹已冒沼餘花尚滿枝草滋徑蕪没林)
(長山蔽虧方筵羅玉爼激水漾/金巵歌聲斷且續舞袖合還離)隋盧思道上已禊飲詩
(山泉好風日城市厭囂塵聊持一樽酒共尋千里春/餘光下幽桂夕吹舞青蘋何時出關後重有入林人)隋
江總三日侍宴宣猷堂曲水詩(上已娛春禊芳辰喜月/離北宫命簫鼔南館列)
(旌麾繡柱擎飛閣雕軒傍曲池輕霞沈逺岫浮棗漾清/漪落花懸度影飛絲不碍枝樹動丹樓出山斜翠磴危)
(禮周羽爵遍/樂闋光隂移)沈佺期三月三日棃園亭侍宴詩(九門馳/道出三)
(已禊堂開畫鷁中川動青龍上苑來野花飄/御坐河柳拂天杯日晚迎祥處笙鏞下帝臺)序晉王羲
之三月三日蘭亭序(永和九年嵗在癸丑暮春之初㑹/于㑹稽山隂之蘭亭修褉事也羣)
(賢畢至少長咸集此地有崇山峻嶺茂林脩竹又有清/流激湍映帶左右引以為流觴曲水列坐其次雖無絲)
(竹管絃之盛一觴一詠亦足以暢敘幽情是日也天朗/氣清恵風和暢仰觀宇宙之大俯察品類之盛所以遊)
(目騁懐足以極視/聽之娛信可樂也)齊王融三月三日曲水詩序(青鳥司/辰條風)
(發嵗粤斯上已惟暮之春禊飲之日在兹風舞之情咸/蕩載懷平圃乃睠芳林飛觀神行虛簷雲構離房乍設)
(層樓間起負朝陽而抗殿跨靈沼而浮榮鏡文虹於綺/疏浸蘭泉於玉砌幽幽叢薄秩秩斯干新萍汎沚華桐)
(發岫雜夭采於柔荑亂嚶聲於錦羽禁軒承幸清宫俟/宴緹帷宿置帟幕宵懸既而滅宿登霞澄光辨色徐鑾)
(警節鳴鐘暢音七萃連鑣九斿齊軌爾乃迴輿駐軫岳/鎮淵渟睟容有穆賓儀式序授几肆筵因流波而成次)
(蕙肴芳醴任激水以推移葆佾陳堦金匏在席戚奏翹/舞籥動邠詩召鳴烏於渰山追伶倫於嶰谷清歌有闋)
(羽觴無算上陳景福之賜下獻南山/之壽信愷宴於在藻知和樂於食革)梁簡文帝三日曲
水詩序(竊以周成洛邑自流水以褉除晉集華林同文/軌而髙宴莫不禮具義舉沓矩重規昭動神明)
(雍熙鐘石是節也上巳屬辰餘萌達壤倉庚應律女夷/司候爾乃分階樹羽疎泉汎爵蘭觴㳂泝蕙肴來徃賓)
(儀式序盛徳有容舞艶七盤歌新六變遊雲駐彩仙/鶴來儀都人野老雲集霧㑹結軫方衢飛軒照日)
五月五日第七(叙/事)周處風土記曰仲夏端午烹鶩角黍
(注云端始也/謂五月五日)進筒糭(續齊諧記曰屈原五月五日自投/汩羅而死楚人哀之每至此日以)
(竹筒貯米投水祭之漢建武年長沙歐囘見人自稱三/閭大夫謂囘曰見祭甚善常苦蛟龍所竊可以菰葉塞)
(上以綵絲約縛之/二物蛟龍所畏)一名角黍(風土記曰以菰葉裹黏米/以象隂陽相包裹未分㪚)
一名糭(子弄反/亦作粽)造百索繫臂(風俗通曰五月五日以五/綵絲繫臂者辟兵及鬼令)
(人不病温又/曰亦因屈原)一名長命縷一名續命縷一名辟兵繒一
名五色縷一名五色絲一名朱索又有條達等織組雜
物以相贈遺(孝經援神契曰仲夏繭始出婦人染練咸/有作務玉燭寳典云此節備擬甚多其來)
(尚矣又有日月星辰鳥獸之狀文繡金/縷帖畫貢獻所尊古詩云繞臂雙條達)採艾懸於戸上
(玉燭寳典云以􁹋毒氣荆楚嵗時記曰宗則字文度常/以五月五日未雞鳴時採艾見似人處攬而取之用灸)
(有驗是日競採雜藥夏小/正此月蓄藥以蠲除毒氣)蹋百草(荆楚嵗時記曰四人/並蹋百草今人又有)
(鬬百草/之戲)競渡(荆楚嵗時記曰俗謂是屈原死汩羅日傷/其死所並命將舟楫以拯之至今為俗又)
(越地傳云起/於越王句踐)是月俗多禁忌蓋屋及暴薦席(風俗通云/五月蓋屋)
(令人頭秃又異苑云新野庾寔家嘗以五月暴席忽有/一小兒死于席下俄失所在其後寔女子遂亡相傳彌)
(以為忌此二事通五月之事今附於此董勛問禮俗曰/五月俗稱惡月俗多六齋放生按月令仲夏隂陽交死)
(生分君子齋戒/正聲色節嗜慾)事對祭屈　祠陳(祭屈己見上敘事中/謝承後漢書曰陳臨)
(為蒼梧太守推誠而理導人以孝悌臨徴去後本/郡以五月五日祠臨東城門上令小童潔服舞之)朱索
　赤符(司馬彪續漢書曰五月五日朱索五色為門戸/飾以止惡氣抱朴子曰或問辟五兵之道荅以)
(五月五日作赤/靈符著心前)採术　角黍(養生要集曰术味苦小温/生漢中南鄭山谷五月五)
(日採之周處風土記曰仲夏端午烹/鶩角黍范汪祠制曰仲夏薦角黍)浴蘭　懸艾(大戴/禮曰)
(五月五日蓄蘭為沐浴楚辭曰浴蘭湯兮沐芳蕙宗懔/荆楚記曰五月五日荆楚人並蹋百草採艾以為人懸)
(門戸上以禳毒氣故師曠占/曰嵗多病則艾草先生也)厭兵繒　續命縷(裴𤣥新/語曰五)
(月五日集五綵繒謂之辟兵應劭風俗/通曰五月五日續命縷俗説益人命)詩梁王筠五日
望採拾詩(裁縫逗早夏㸃畫守初晨綃紈既妍媚脂粉/亦香新長綵表良節命縷應嘉辰結蘆同楚)
(客採艾異詩人折花競鮮彩拭露染芳津含嬌起斜盻/斂笑動微嚬獻璫依洛浦懐珮似江濱須待恩光接中)
(夜奉/衣巾)北齊魏收五日詩(麥凉殊未畢蜩鳴早欲聞喧林/尚黄鳥浮天已白雲辟兵書鬼)
(字神印題靈文因想/蒼梧郡兹日祀陳君)
伏日第八(叙/事)厯忌釋曰四時代謝皆以相生立春木代
水水生木立夏火代木木生火立冬水代金金生水至
於立秋以金代火金畏火故至庚日必伏庚者金也(隂/陽)
(書曰從夏至後第三庚為初伏第四庚為中伏/立秋後初庚為後伏謂之三伏曹植謂之三旬)史記曰
秦德公始為伏祠荆楚歲時記曰伏日進湯餅名為辟
惡事對金藏　火升(厯忌釋曰伏者何也金氣伏藏之/日夏侯湛大暑賦曰三伏相仍徂)
(暑彤彤上無纎雲下無微風扶/桑赩以増燌大火􁸹其南升)秦祠　漢擇(史記秦德/公始為伏)
(祠按漢書髙帝分四郡之衆用良平之䇿還定三秦席/卷天下蓋君子所因者本也論功定封加金帛重復寵)
(異令自擇伏/日不同凡俗)亢陽　徂暑(王彪之井賦曰三伏焦暑亢/陽重授輕飇不扇纎雲不覆)
(徂暑已見上/火升注中)勞酒　薦𤓰(漢書曰楊惲報孫㑹宗書曰/田家作苦嵗時伏臘烹羊炮)
(羔斗酒自勞崔寔四民月/令曰初伏薦麥𤓰于祖禰)賜東方　祠黄石(漢書曰東/方朔為郎)
(伏日詔賜諸郎肉朔獨拔劍割肉謂其同官曰伏日當/早歸請受賜即懐肉而去上問朔曰賜肉不待詔而去)
(何也上令自責朔曰受賜不待詔何無禮也㧞劍割肉/一何壯也割之不多又何廉也歸遺細君又何仁也上)
(笑曰令生自責而反自譽復賜酒一巵肉百斤遺細君/史記曰張子房始所見下邳圯上老父與太公書者後)
(十三年從髙祖過濟北果見穀城山下黄石取而/寳祠之留侯死并黄石葬每上塜伏臘祠黄石)詩程
曉伏日詩(平生三伏時道路無行車閉門避暑臥出入/不相過今世褦襶子觸熱到人家主人聞客)
(來嚬蹙奈此何搖扇臂中疼流汗/正滂沱傳戒諸髙明熱行宜見訶)潘岳懐縣詩(南陸迎/脩景朱)
(眀送末垂初秋啓新節炎景方赫曦朝想慶雲興夕遲/白日移揮汗辭中宇登城臨清池涼風自逺集輕衿隨)
(風吹靈圃曜華/果通衢列髙椅)
七月七日第九(叙/事)周處風土記曰七月七日其夜灑掃
於庭露施几筵設酒脯時果散香粉祀河鼓(爾雅曰何/鼓謂之牽)
(牛/)織女言此二星神當㑹守夜者咸懐私願或云見天
漢中有奕奕正白氣有耀五色以此為徵應見者便拜
而願乞富乞壽無子乞子唯得乞一不得兼求三年乃
得言之頗有受其祚者(吳均續齊諧記曰桂陽城武丁/有仙道忽謂其弟曰七月七日)
(織女當渡河吾向已被召弟問織女何事渡河荅曰暫/詣牽牛世人至今云織女嫁牽牛是也又傅𤣥擬天問)
(曰七月七日牽/牛織女㑹天河)荆楚歲時記曰七夕婦人結綵縷穿七
孔針或以金銀鍮石為針(宋孝武七夕詩曰迎風/披綵縷向月貫𤣥針)陳𤓰
果於庭中以乞巧有喜子網於𤓰上則以為得(五王傳/曰竇后)
(少小頭秃不為家人所齒遇七月七日夜人/皆看織女獨不許后出有光照室爲后之瑞)崔寔四民
月令曰七月七日作麴合藍丸及蜀漆丸曝經書及衣
裳(竹林七賢論曰阮咸字仲容七月七日諸阮庭中爛/然莫非錦綈咸時緫角乃豎長竿標大布犢鼻褌於)
(庭中曰未能免/俗聊復爾耳)事對泛星　飛月(謝荘七夕詠牽牛曰/容裔汎星道逶迤濟)
(煙潯顔延之織女贈牽牛詩/曰婺女麗經星姮娥棲飛月)乘鶴　奔龍(列仙傳曰王/子喬見桓良)
(曰告我家七月七日待我緱氏山頭果乘白鶴山頭望/之不得到舉手謝時人數日而去謝惠連七夕詠牛女)
(詩曰留情顧華/寢遙心逐奔龍)天路　星河(徐爰詠牛女詩曰結綵彪/天路頺芳菲靈臺王鑒七)
(夕觀織女詩曰隠隠/驅千乘闐闐越星河)雲川　漢渚(王㣲七襄怨詩曰藻/帳越星波玉飾渡雲)
(川顔測七夕聨句詩曰雲/扄息遊彩漢渚起遙光)鳳舄　鶴蓋(漢武帝内傳曰/七月七日西王)
(母降武帝戴太真晨纓之冠履𤣥瓊鳳文之舄劉楨魯/都賦曰素秋二七天漢指隅日暮宴罷車騎就衢蓋如)
(飛鶴馬/如游魚)羽車　雲輦(神仙傳曰吳蔡經去家時已老還/更少壯頭髪皆黒語家中言七月)
(七日王君當來至期日王方平果來乘羽車駕五龍漢/武帝内傳曰帝登尋真之臺齋到七月七日夜忽見天)
(西南如白雲起鬱鬱直來趨宮/後頃西王母至乘紫雲之輦)九光燈　百子池(漢武/帝内)
(傳曰七月七日乃掃除宫掖之内張雲錦之帷燃九光/微燈夜二唱後西王母駕五色之斑龍上殿西京雜記)
(曰戚夫人侍髙祖至/七月七日臨百子池)青鳥來　赤龍至(漢武故事曰七/月七日上於承)
(華殿齋正中忽有一青鳥從西而來集殿前上問東方/朔朔曰此西王母來有一青鳥如烏侍王母傍列仙傳)
(曰陶安公者六安鑄冶師也一朝火散上紫色衝天安/公伏冶下求哀須臾有朱雀止冶上曰安公冶與天通)
(七月七日迎汝以赤龍/至安公騎之東南上)賦南齊謝朓七夕賦(金祇司矩/火曜方流)
(素鍾登御夷則鳴秋朱光既斂凉雲始浮盈夕露之藹/藹升夜月之悠悠步廣庭而延睞屬天媛而淹留嗟斯)
(靈之淑景招好仇於服箱靨白玉而為飾霏丹霞而為/裳迴龍駕之容裔亂鳳管之凄鏘軾帝車而捐玦凌天)
(津而上翔悵漢渚之夕漲欣河廣之既梁嗟闌夜而難/永泣㑹促而怨長忌纎阿之方駕吝長庚之未光撫鳴)
(琴而脩怳浩安歌而自傷歌曰月殿清兮桂觴酬雲/幄靜兮香風浮龍鑣蹀兮玉鑾整睠星河兮不可留)隋
庾信七夕賦(兔月先上羊燈次安覩牛星之曜景視織/女之闌于於是秦娥麗妾趙艶佳人窈窕)
(名燕逶迤姓秦嫌朝裝之半故憐晚飾之全新此時/倂捨房櫳共徃庭中縷條緊而貫矩針鼻細而穿空)詩
古詩曰(迢迢牽牛星皎皎河漢女纎纎擢素手軋軋弄/機杼終日不成章泣涕零如雨河漢清且淺相)
(去復幾許盈盈一/水間脉脉不得語)晉潘尼七月七日侍皇太子宴𤣥圃
園詩(商風初授辰火微流朱明送夏少昊迎秋/嘉木茂園芳草被疇於時我后以豫以游)宋南平
王劉爍七夕詠牛女詩(秋動清風扇火移炎氣歇廣簷/含夜隂髙軒通夕月安步巡芳)
(林傾望極雲闕組幕縈漢陳龍駕凌宵發沈情/未申寫飛光已飄忽來對眇難期今歡自兹没)宋謝恵
連七夕詠牛女詩(落日隱簷楹升月照簾櫳團團滿葉/露淅淅振條風蹀足循廣除瞬目矖)
(曽穹雲漢有靈匹彌年闕相從遐川阻眤愛脩渚曠清/容投杼不成藻聳轡騖前蹤昔離秋已兩今聚夕無雙)
(傾河易迴幹款情難久悰沃若靈駕旋/寂寞雲幄空留情顧華寢遙心逐奔龍)宋王僧達七夕
月下詩(逺山斂氛祲廣庭揚月波氣徃風集隙秋還露/泫柯節氣既已孱中宵振綺羅來歡語終夕收)
(淚泣/分河)謝靈運七夕詠牛女詩(火逝首秋節新明弦月夕/月弦光照戸秋首風入隙)
(凌峯步層崖憑雲肆遙眽徙倚西北庭/竦踊東南覿紈綺無報章河漢有駿軛)梁簡文帝七夕
穿針詩(憐從帳裏出想見夜窗開/針欹疑月暗縷散恨風來)梁柳惲七夕穿針詩
(代馬秋不歸緇紈無復緒迎寒理夜縫映月抽纎縷/清露下羅衣秋風吹玉柱流景對秋夕餘光歘難駐)梁
劉遵七夕穿針詩(步月如有意情來不自禁/向光抽一縷舉袖弄雙針)梁劉孝威
七夕穿針詩(縷亂恐風來衫輕羞指現/故穿雙眼針特縫合歡扇)梁沈約織女贈
牽牛詩(紅粧與明鏡二物本相親用持施㸃畫不照離/居人徃秋雖一照一照復還麈塵生不復拂蓬)
(首對河津冬夜寒如是寧遽道陽春初商忽/云至暫得奉衣巾施衿已成故每聚輙如新)梁王筠牽
牛答織女詩(新知與生别由來儻相值豈如寸心中一/宵懐兩事歡娛未繾綣倐忽成離異終日)
(遙相望秖益生愁思猶想今春悲尚有故年淚忽/遇長河轉獨喜凉飈至奔情翊鳳軫纎阿警龍轡)梁劉
孝威詠織女詩(金鈿已照耀白日未蹉跎/欲待黄昏至含嬌渡淺河)梁何遜七夕
詩(仙車駐七襄鳳駕出天潢月映九微火風吹百和香/逢歡暫巧笑還淚已啼粧别離不得語河漢漸湯湯)
梁庾肩吾七夕詩(玉匣卷懸衣針縷開夜扉姮娥隨月/落織女逐星移離前忿促夜别後對)
(空機倩語雕陵/鵲填河未可飛)隋江總七(夕/)詩(漢曲天榆冷河邊月桂/秋婉孌期今夜飄颻渡)
(淺流輪隨列宿動路逐綵雲浮横波翻瀉/淚束素反緘愁此時機杼息獨向紅粧羞)隋王眘七夕
詩(天河横欲曉鳳駕儼應飛落月移粧鏡浮雲動别衣/懽逐今宵盡愁隨還路歸猶將宿昔淚更上去年機)
張文恭七夕詩(鳳律驚秋氣龍梭静夜機星橋百枝動/雲路七香飛映月迴彫扇凌霞曵綺衣)
(含情向華幄流態入重闈歡餘夕漏盡/怨結曉驂歸誰念分河漢還憶兩心違)杜審言七夕詩
(白露含明月青雲斷絳河天街七襄轉關道二神過/襦服鏘環珮香筵拂綺羅年年今夜盡機杼别情多)
七月十五日第十(叙/事)荆楚歳時記曰七月十五日僧尼
道俗悉營盆供諸寺案盂蘭盆經云有七葉功徳並幡
花歌鼓果食送之蓋由此事對百味　五果　獻佛
供僧(盂蘭盆經曰目連見其亡母坐餓鬼中即鉢盛飯/徃餉其母食未入口化成火炭遂不得食目連大)
(呌馳還白佛佛言汝母罪重非汝一人所奈何當須十/方衆僧威神之力至七月十五日當為七代父母厄難)
(中者具百味五果以著盆中供養十方大徳佛勅衆僧/皆為施主祝願七代父母行禪定意然後受食是時目)
(連母得脱一切餓鬼之苦目連白佛未來世佛弟子行/孝順者亦應奉盂蘭盆供養佛言大善故後人因此廣)
(為華飾乃至刻木割竹飴蠟剪/綵摸花葉之形極工妙之巧)中元　大獻　幡幢
花果(道經云七月十五日中元之日地官校勾搜選衆/人分别善惡諸天聖衆普詣宮中簡定劫數人鬼)
(傳録餓鬼囚徒一時俱集以其日作𤣥都大獻於玉京/山採諸花果世間所有奇異物玩弄服飾幡幢寳蓋莊)
(嚴供養之具清膳飲食百味芬芳獻諸衆聖及與道士/於其日夜講誦是經十方大聖齊詠靈篇囚徒餓鬼當)
(時解脫一切俱飽滿免於衆苦/得還人中若非如斯難可拔贖)賦楊烱盂蘭盆賦(渾元/告秋)
(羲和奏曉太隂望兮圓魄皎閭闔開兮凉風嫋四海澄/兮百川皛隂陽肅兮天地窅掃離宫清重閣設皇邸張)
(翠幕鸞飛鳳翔燄陽倐爍雲舒霧布翕赫䀜霍陳法供/飾盂蘭壯神功之妙物何造化之多端青蓮吐而非夏)
(赬果搖而不寒銅鐵鈆錫璆琳琅玕映以甘泉之玉樹/冠以承露之金盤憲章三極儀形萬類上寥廓兮法天)
(下安貞兮象地殫怪力窮神異少君王子掣曳兮若來/玉女瑤姬翩遷兮必至鳴鷫鸖與鸑鷟舞鶤雞與翡翠)
(毒龍怒兮赫然狂象奔兮沈醉怖魍魎潛魑魅離婁明/目不足見其精微匠石洗心不足徵其奥祕繽繽紛紛)
(氤氤氲氲五色成文若榮光休氣發彩於重雲蒨蒨粲/粲煥煥爛爛三光壯觀若合璧連珠耿曜於長漢夫其)
(逺也天台嵥起繞之以赤霞夫其近也削成孤峙覆之/以蓮花晃兮瑤臺之帝室赩兮金闕之仙家其髙也上)
(諸天於大梵其廣也遍法界於恒沙上可/以薦元符於七廟下可以納羣動於三車)
九月九日第十一(叙/事)荆楚歲時記曰九月九日土人並
藉野飲宴(續齊諧記曰汝南桓景隨費長房逰學長房/謂之曰九月九日汝家當有大災厄急令家)
(人縫囊盛茱萸繋臂上登山飲菊酒此禍可消景如言/舉家坐山夕還見雞犬一時暴死長房曰此可代之今)
(世人九日/登髙是也)西京雜記曰漢武帝宫人賈佩蘭九月九日
佩茱萸食餌飲菊花酒云令人長壽蓋相傳自古莫知
其由(玉燭寳典曰食餌者其時黍秫並收因以黏米嘉/味觸類嘗新遂成積習周官籩人職曰羞籩之實)
(糗餌粉餈干寳注曰糗餌者豆末屑米而烝之以/棗豆之味今餌鎚也方言餌謂之餻或謂之餈)事對
王酒　賈餌(檀道鸞續晉陽秋曰陶潛九月九日無酒/於宅邊菊叢中摘盈把坐其側久望見白)
(衣人乃王𢎞送酒即便就/酌而後歸賈餌見敘事中)登山　坐湖(登山見敘事中/顔測九日坐北)
(湖聯句詩曰亭席歛/徂蕙澄酒汎初蘭)服黄華　佩赤實(太清諸草木方/曰九月九日採)
(菊花與茯苓松脂久服之令人不老禮記曰菊有黄華/西京雜記曰九月九日佩茱萸令人長壽爾雅曰椒榝)
(林莍郭璞注曰本草茱/萸一名榝而實赤細者)遊龍山　戲馬臺(孟嘉列傳曰/嘉為桓温㕘)
(軍既知其政温甚重之九月九日温遊龍山㕘僚畢集/風吹嘉帽落不覺如厠孫盛時在坐温授紙筆命嘲之)
(着嘉/曰宋)　(處嘉歸見之笑而請紙即荅了不容思南齊書/帝為宋公在彭城九月九日登項羽戲馬臺至)
(今相承以/為故事)賦宋傅亮九月九日登凌囂館賦(嵗九旻之/暮月肅晨)
(駕而朝逝度迴壑以停轅凌孤館而逺憇何物慘而節/哀又雲悠而風厲悴緑蘩於清渚殞豐灌於荒澨玩中)
(原之芬菊惜蘭圃之凋蕙旌/竹柏之勁心謝梧楸之零脆)詩宋謝瞻九日從宋公戲
馬臺(風至授寒服霜降休百工巢幕無留鷰遵渚有歸/鴻輕霞冠秋日迅商薄清穹聖心眷嘉節鳴鑾戾)
(行宫四筵霑芳醴中堂起絲/桐扶光迫西汜餘歡宴有窮)宋謝靈運九日從宋公戲
馬臺送孔令詩(季秋邊朔苦旅鴈違霜雪凄凄陽卉腓/皎皎寒潭潔良辰感聖心雲旗興暮節)
(鳴葭戾朱宫蘭巵獻時哲歸客遂海隅/脱冠謝朝列河流有急瀾浮驂無緩轍)齊王儉侍皇太
子九日𤣥圃宴四言詩(秋日在房鴻鴈來翔寥寥清景/藹藹微霜草木搖落幽蘭獨芳)
(眷言淄苑尚想濠梁既暢㫖酒/亦飽徽猷有來斯悦無逺不柔)梁劉苞九日侍宴樂遊
苑正陽堂詩(上郡良家子幽并遊俠兒立乘爭飲羽側/騎競紛馳鳴珂飾華眊金袍映玉覊膳羞)
(殫海陸和齊胝秋宜雲飛雅琴奏風起洞簫吹曲終髙/宴罷景落樹隂移微薄承嘉恵飲徳良不貲取效績無)
(紀感恩/心自知)梁王修已九日詩(霜威始落翠寒氣初入堂/隋珠爛似燭懸藜疑夜光)梁
劉孝威九日酌菊花酒詩(霜花疑始摘羅衣似適薫/餘杯度不取欲持嬌使君)梁
何遜九日侍宴樂遊苑詩(皇徳無餘讓重規襲帝勛翾/飛悦有道卉木荷平分宸襟)
(動時豫嵗序屬凉氛城霞朝晃朗槐霧曉氛氲羽觴歌/湛露佾舞奏承雲禁林終晚宴華池物色曛疏樹翻髙)
(葉寒流聚細文晴軒/連瑞氣飛惹御香芬)梁庾肩吾侍宴九日詩(轍迹光周/頌巡遊盛)
(夏功鈎陳萬騎轉閶闔九關通秋暉逐行漏朔氣遶相/風獻壽重陽節迴鑾上苑中疏山開輦道間樹出離宫)
(玉醴吹岩菊銀牀落井桐飲羽山西射/浮雲冀北驄塵飛金埒滿葉破栁條空)周王褒九日從
駕詩(黄山獵地廣青門官路長律改三秋節氣應九鍾/霜射馬垂雙帶豐貂佩兩璜苑寒棃樹紫山秋菊)
(蘂黄華露霏霏冷輕飈颯颯/揚終慙屬車對空假侍中郎)隋江總衡州九日詩(秋日/正凄)
(凄茅茨復蕭瑟姬人薦初醖幼子問殘疾園菊/抱黄華庭榴剖珠實聊以著書情暫遣他鄉日)又九月
九日至微山亭詩(心逐南雲逝形隨北鴈來/故鄉籬下菊今日幾花開)賀凱奉和
九月九日詩(商飈凝素籥𤣥覽賁黄圖曉霜驚斷鴈晨/吹結栖烏寒花低岸菊凉葉下庭梧澤宮)
(申舊典相圃叶前模玉砌分彫㦸金溝轉鏤衢帶星飛/夏箭映月上軒弧慶展簪裾洽恩融雨露濡天文發丹)
(篆寳思掩𤣥珠承歡/徒聳抃負弛竊忘軀)書魏文帝與鍾繇書(嵗徃月來忽/復九月九日)
(九為陽數而日月並應俗嘉其名以為宜於長久故以/享宴髙㑹是月律中無射言羣木庶草無有射而生至)
(於芳菊紛然獨/孰能如此故屈)　(非夫含乾坤之純和體芬芳之淑氣/悲冉冉之將老思飱秋菊之落英輔)
(體延年莫斯之貴謹奉/一束以助彭祖之術)
冬至第十二(叙/事)玉燭寳典曰十一月建子周之正月冬
至日南極景極長隂陽日月萬物之始律當黄鍾其管
最長故有履長之賀沈約宋書曰冬至朝賀享祀皆如
元日之儀又進履襪(崔駰襪銘有建子之月助養元氣/之事後魏北凉司徒崔浩女儀云)
(近古婦常以冬至日進履襪於舅/姑皆其事也襪亦作袜並云伐反)作赤豆粥(嵗時記云/共工氏有)
(不才子以冬至日死為人/厲畏赤豆故作粥以禳之)周禮曰冬至日在牽牛景長
一丈三尺夏至日在東井景長有五寸事對殷昴　升
辰(尚書曰日短星昴以正仲冬孔安國注曰日短冬至/之日也昴𤣥武中星亦以七星並正冬之三節也傅)
(亮冬至詩曰星昴殷仲冬短晷窮南/陸春秋考異郵曰日冬至辰星升)如正　亞歲(崔寔/四民)
(月令曰冬至之日薦黍羔先薦𤣥㝠以及祖禰其進酒/肴及謁賀君師耆老如正日沈約宋書曰魏晉冬至日)
(受萬國及百寮稱賀因/小㑹其儀亞於嵗朝)隂化　陽升(禮記曰仲冬之月/日短至隂陽争諸)
(生蕩鄭𤣥注云爭者陽欲施隂欲化爭成功也崔駰冬/至襪銘曰陽升於下日永於天長履景福至千億年)
陽歸　隂謝(養生要集曰南陽張平子云冬至陽氣歸/内腹中熱物入胃易消化王讚皇太子㑹)
(詩曰𤣥隂受謝青陽啓/號氣以升新光以永照)珠星　璧月(漢書曰宦者淳于/陵渠覆太初厯晦)
(朔望最宻五星如連珠應劭注云謂太初上元甲子夜/半朔朝冬至時七曜皆㑹牽牛桓譚新論曰日從天元)
(巳來訖十一月朔朝/冬至日月若連璧)視朔　推元(左傳曰僖公五年正/月辛卯日南至公既)
(視朔遂登觀臺以望而書禮也桓譚新論曰通厯數家/筭法推考其紀從上古天元巳來訖十一月甲子夜半)
(朔冬/至)寢兵　肄樂(五經通義曰冬至所以寢兵鼓商旅/不行君不聽政事易通卦驗曰冬至)
(始人主與羣臣左右從樂五日天下之衆亦家家從樂/五日以迎日至之禮鄭𤣥注曰從者就也冬至君臣俱)
(就大司樂之官臨其肄祭天圜/丘之樂以為祭事莫大於此)書物　候風(左傳云凡/分至啓閉)
(必書雲物為備故也黄帝鍼灸經曰/冬至日風從南來者名為虛賊傷人)諧律厯　度晷景
(易通卦驗曰冬至始人主致八能之士或調黄鍾或調/六律或調五行或調律厯或調隂陽政徳所行鄭𤣥注)
(曰致八能之士者言選於人衆之中取習曉者使之調/焉諧調和之也司馬彪續漢書曰天子常以冬夏至日)
(御前殿合八能之士陳八音聽樂均/度晷景候鍾律權土炭效隂陽也)成三光　周四極
(易通卦驗曰冬至成天文鄭𤣥注云天文謂之三光運/行照天下冬至而數訖於是時也祭而成之所以報也)
(吕氏春秋曰冬至日行逺/道周四極命之曰𤣥明天)詩宋傅亮冬至詩(星昴殷仲/冬短晷窮)
(南陸柔荔迎時/萋芳芸應節馥)宋袁淑詠冬至詩(連星貫初厯令月臨/首嵗薦樂行隂政登)
(金贊陽滯收凉降天徳萌華宣/地恵司瑞紀夜晞書雲掌朝誓)宋鮑昭冬至詩(景移風/度改日)
(至晷迴換眇眇負/霜鶴皎皎帶雲鴈)隋蕭慤奉和冬至應教詩(天宫初動/磬緹室已)
(飛灰暮風吹竹起陽雲覆石來析永開荔/色除雪出蘭栽慙無宋玉辨濫吹楚王臺)表魏曹植冬
至獻襪頌表(伏見舊儀國家冬至獻履貢襪所以迎福/踐長先臣或為之頌臣既玩其嘉藻願述)
(朝慶千載昌期一陽嘉節四方交泰萬物昭蘇亞嵗迎/祥履長納慶不勝感節情繫帷幄拜表奉賀并獻紋履)
(七緉襪若干副/上獻以聞謹獻)
臘第十三(叙/事)風俗通曰夏曰清祀殷曰嘉平周曰大蜡
漢曰臘臘者獵也因獵取獸以祭玉燭寳典曰臘者祭
先祖蜡者報百神同日異祭也又禮記曰天子大蜡八
伊耆氏始為蜡蜡也者索也嵗十二月合聚萬物而索
饗之也(八蜡者一先嗇二司嗇三農四郵/表畷五猫虎六防七水庸八昆蟲)漢以戌日為
臘(魏臺訪議曰王者各以其行盛日為祖衰/日為臘漢火德火衰於戌故以戌日為臘)魏以辰(魏/土)
(徳王土衰辰/故以辰為臘)晉以丑(晉金徳金衰於/丑故以丑為臘)左傳曰虞不臘矣
事對嘉平　明祀(史記曰秦恵文公十二年初臘始皇/三十一年更名臘曰嘉平周處風土)
(記曰進清醇以告/蜡竭恭敬於明祀)魏丑　漢戌(晉宋舊事曰魏帝遜位/祖以酉日臘以丑日魏)
(名臣奏曰大司農董遇議曰土行之君故宜以未祖以/丑臘為得盛終之節不可以戌祖辰臘也應劭風俗通)
(曰或曰臘接也新故交接狎獵大祭以/報功也漢火行衰於戌故以戌為臘)祠彘　磔雞(漢/書)
(曰髙祖千年春有司奏令縣道常以春二月及臘祠社/稷以羊彘王肅儀禮曰季冬大儺旁磔雞出土牛以送)
(寒氣即今之臘除逐疫/磔雞葦絞桃梗之屬)魏辰　晉丑(魏臺訪議曰詔問/何以用未祖丑臘)
(臣崇對曰按月令孟冬十月臘先祖五祀謂薦田獵所/得禽獸謂之臘左傳曰虞不臘矣唯見此二者而皆不)
(書日聞先師説曰王者各以其行之盛祖以其終臘水/始生於申盛於子終於辰故水行之君以子祖辰臘火)
(始生於寅盛於午終於戌故火行之君以午祖戌臘木始/生於亥盛於卯終於未故木行之君以卯祖未臘金始)
(生於巳盛於酉終於丑故金行之君以酉祖丑臘土始/生於未盛於戌終於辰故土行之君以戌祖辰臘今魏)
(據土徳宜以戌祖辰臘晉起居注曰安/帝隆安四年十二月辛丑臘祠作樂)勞農　縱吏(司/馬)
(彪續漢書曰季冬之月星迴嵗終隂陽已交勞農夫享/臘以送故蔡邕獨斷曰臘者嵗終大祭縱吏人宴飲也)
薦禽　祭獸(薦田獵所得禽已見上應劭風俗通曰/周曰大蜡漢改曰臘田獵取獸祭祖)晨
炊　冬釀(干寳搜神記曰宣帝時隂子方者至孝有仁/恩嘗臘日晨炊而竈神形見子方再拜受慶)
(家有黄羊刲以祠之崔寔四民月令曰十/月上辛命典饋清麴釀冬酒以供臘祀也)祈五祀　祭
百神(禮記曰天子乃祈年于天宗大割牲祠于公社及/門閭臘先祖五祀許慎説文曰臘冬至後壬戌臘)
(祭百/神)詩晉裴秀大蜡詩(日躔星紀大呂司辰𤣥象改次/庶衆更新嵗事告成八蜡報勤)
(告成伊何年豐物阜豐禋孝祀介兹萬祜報勤伊何農/功是歸穆穆我后矜兹蒸黎飲饗清祀四方來綏充牣)
(郊甸鱗集京師交錯貿遷紛葩相追摻袂成幕連衽成/帷有肉如丘有酒如泉有肴如林有貨如山率土同懽)
(和氣來臻祥風叶順降祉自天方隅/清謐嘉祚日延與民優游享壽萬年)宋張望蜡除詩(鮮/氷)
(迎流結凝溜垂簾霣人/欣八蜡暢誰知嵗華盡)北齊魏收蜡節詩(凝寒迫清祀/有酒宴嘉平)
(宿心何所道/藉此慰中情)
嵗除第十四(叙/事)呂氏春秋季冬紀注曰前歲一日擊鼓
驅疫癘之鬼謂之逐除亦曰儺(論語曰鄉人儺孔子朝/服立於阼階張衡東京)
(賦曰卒/歲大儺)荆楚歲時記曰歲前又為藏鉤之戲(辛氏三秦/記云昭帝)
(母鉤弋夫人手拳而國色今/人學藏鉤亦法此鉤亦作彄)事對宿歲　迎年(荆楚記/曰歲暮)
(家家具肴蔌詣宿歲之/位以迎新年相聚酣飲)去故　納新(荆楚記曰留宿歲/飯至新年十二日)
(則棄之街衢以/為去故納新也)詩唐太宗守歲詩(暮景斜芳殿年華麗/綺宮寒鉤去冬雪暖)
(帶入春風階馥舒梅素盤花巻/燭紅共歡新故歲迎送一宵中)又詩(歲隂窮暮紀獻節/啓新芳冬盡今宵)
(促年開明日長氷消出鏡水梅散/入風香對此歡終宴傾壺待曙光)於太原召侍臣賜宴
守歲詩(四時運灰琯一夕變冬春/送寒餘雪盡迎歲早梅新)梁庾肩吾歲盡應令
詩(嵗序已云殫春心不自安聊開栢葉酒試奠五辛盤/金薄圖神鷰朱泥印鬼丸梅花應可折惜為雪中看)
薛道衡歲窮應教詩(故年墮夜盡初春逐曉生/方驗從軍樂飲至入西京)
　
　
　
　初學記巻四
欽定四庫全書
　初學記卷五
　　　　　　　　　　　　　　唐　徐堅　撰
　　地理上
總載地第一(叙/事)抱朴子云太極初搆清濁始分故天先成
而後地定白虎通云地者元氣所生萬物之祖也淮南子
云天有九部八紀地有九州八柱(河圖括地象曰崑崙山/為天柱氣上通天崑崙)
(者地之中也地下有八柱柱廣十萬里有三/千六百軸互相牽制名曰大川孔穴相通)九州之外
有八埏(淮南子云東方曰沙海東南方曰沅澤南方曰/浩澤西南方曰丹澤西方曰泉澤西北方曰海)
(澤北方曰寒澤東北方曰無通澤河圖曰凡天下有九/區别有九州中國九州名赤縣即禹之九州也上云九)
(州八柱即大九州也非/禹貢赤縣小九州也)八埏之外有八紘(淮南子云東/北方之紘曰)
(和丘曰荒土東方之紘曰棘林曰桑野東南之紘曰大/窮曰衆女南方之紘曰都廣曰反户西南方之紘曰焦)
(僥曰炎土西方之紘曰金丘曰沃野西北之/紘曰一目曰沙所北方之紘曰積氷曰委羽)八紘之外
有八極(淮南子云東北方曰方土之山曰蒼門東方曰/東極之山曰開明門東南方曰波母之山曰陽)
(門南方曰南極之山曰暑門西南方曰編駒之山曰白/門西方曰西極之山曰閭闔之門西北方曰不周之山)
(曰幽都之門北方曰/北極之山曰寒門)八極之廣東西二億三萬三千里南
北二億三萬一千五百里夏禹所治四海内地東西二
萬八千里南北二萬六千里地東西為緯南北為經(周/禮)
(又云東西為/廣南北為輪)爾雅云東至于泰遠西至于邠國南至于
濮鈆北至于祝栗謂之四極九夷八狄七戎六蠻謂之
四海(言所居/近於海)纂要云嵩泰衡華恒謂之五岳江河淮濟
謂之四瀆上中下謂之三壤山林川澤丘陵墳衍原隰
為五土(周禮大司徒辨五地之物一曰山林其動物宜/毛物其植物宜皁物二曰川澤其動物宜鱗物)
(其植物宜膏物三曰丘陵其動物宜羽物其植物宜竅/物四曰墳衍其動物宜介物其植物宜莢物五曰原隰)
(其動物宜臝物/其植物宜藂物)物理論云地者其卦曰坤其德曰母其
神曰祇亦曰媪大而名之曰黃地祇小而名之曰神州
亦名后土(黃地祇舉八極之内地神州王畿方千里内/地神也后土社也社地主也所在皆得言之)
(也/)事對坤元　祇位(易曰至哉坤元萬物資生含𢎞光/大品物咸亨河圖曰地之位起形)
(於崑崙從廣萬里髙萬一千/里神物之所生聖仙之所集)廣大　博厚(易曰廣大配/天地變通配)
(四時荘子曰夫地非不廣且大也人所容足耳禮記曰/博厚所以載物也高明所以覆物也博厚配地高明配)
(天/)八柱　九則(河圖曰天有九部八紀地有九州八柱/天地精通神明列序也離騷曰地方九)
(則何以墳之注云墳分也謂之九州/之地凡九品禹何以能分别之乎)經緯　廣輪(家語/曰地)
(東西為緯南北為經山為積德川為積刑周禮大/司徒掌天下土地之圖知九州之地域廣輪之數)五物
　十形(五物義見前叙事注楊泉物理論曰夫土地皆/有形名而人莫察焉有龜龍體有鱗鳳貎有弓)
(弩勢有斗升象有張舒形有塞閉容有隱真之安有累/卵之危有膏英之利有塉埆之害此十形者氣勢之始)
(終隂陽之/所極也)母德　媪神(楊泉物理論曰地者其神曰祇/其卦曰坤其德曰母漢書曰惟)
(泰元尊媪神蕃釐經紀天/地作成四時注云媪地神)絶維　演絡(列子曰共工氏/與顓頊爭為天)
(子怒而觸不周山天柱折地維絶地不滿東南故百川/歸焉而為渤海張衡西京賦曰爾乃振天維演地絡盪)
(川瀆簸/林薄)亥步　章極(山海經曰帝令豎亥步自東極至/西極五億十萬九千八百八步天)
(地之東西二萬八千里南北二萬六千里淮南子曰禹/使大章步自東極至於西極二億三萬三千五百里七)
(十五/步)四柱　九囿(張華博物志曰崑崙山北地轉下有八/𤣥幽都方二十餘萬里地下有四柱廣)
(十萬里地有三千六百軸互相牽制洛書曰人皇始出/於堤地之口九男兄弟相像以别長九州為九囿人皇)
(乃有中州/制八輔)流謙　貴貞(易曰地道變盈而流謙漢書曰/天道貴信地道貴貞不信不貞)
(萬物/不生)政本　物祖(管子曰地者政之本也是知地可以/正政也地不平均和調則政不可正)
(也白虎通曰地者原氣之所生萬物之祖也地之言/施也諦也應施變化審諦不設敬始重終故謂之地)方
輿　大舟(宋玉大言賦曰方地為輿圓天為蓋河圖曰/地恒動不止譬如人在大舟上閉牖而坐舟)
(行而人/不覺)取財　成化(禮記曰地載物天垂象取財於地/是以尊天而親地易曰凡天地之)
(數五十有五所以/成變化而行鬼神)銅儀　金柱(續漢書曰張衡作地動/儀精銅以鑄其器圓徑)
(八寸形似酒樽樽中有都柱傍行八道施關發機外有/八龍首銜銅丸蟾蠩承之其機關巧制皆在樽中關令)
(内傳曰地厚萬里其下得太空太空四/角下有自然金柱輒方員五千里也)七表　九域(河/圖)
(曰天有五行地有五岳天有七星地有七表張衡靈憲/曰元氣剖判清濁異位地定於内而體於隂地有九域)
(山川聖人始紀/綱而後經緯)行馬　御驥(易曰牝馬地類行地无疆/王弼注云乾以龍御天坤)
(以馬行地孫楚祖道詩曰御天惟/龍御地以驥利有攸往不期而至)養材　敏樹(史記曰/顓頊養)
(材以任地載時以象天禮記曰人道/敏政地道敏樹鄭注云樹謂植草木)東傾　右動(離騷/曰康)
(囘慿怒地何故以東南傾王逸注曰共工怒觸不周/山地柱折故傾也春秋元命苞曰天左旋地右動)驪
市　秦樞(辛氏三秦記曰驪山始皇陵作地市生死人/交易市平不得欺死人云秦五地市有斷馬)
(利袁淑效白馬篇曰騎劍何翩翩長/安五陵間秦地天下樞八方輳才賢)無私載　有大利
(禮記曰天無私覆地無私載日月無私照楊泉/物理論曰凡居地有大利而無小害者土地也)九地
五土(揚雄太𤣥經曰九地一為沙泥二澤浼三征崖四/下田五中田六上田七下山八中山九上山范子)
(計然曰夫地有五土之宜各有髙下鄭𤣥注孝經曰分/别五土視其髙下若髙田宜黍稷下田宜稻麥丘陵坂)
(險宜種/棗栗)九阿　四野(穆天子傳曰天子西征至於九阿/阮籍詩曰驚風振四野囘雲䕃堂)
(除張華詩曰遊目四/野外逍遙獨延佇)論西晉裴秀禹貢九州地域圖論
(圖書之設由來尚矣自古垂象立制而賴其用三代置/其史掌其職暨漢祖入咸陽丞相蕭何盡收秦圖籍今)
(秘書既無古今地圖又無蕭何所得秦圖唯有漢氏所/盡輿地及諸雜圖各不設分率又不考正准望不備載)
(名山大川其所載列雖有麤形皆不精審不可依據或/稱外荒迂誕之言不合事實於義無取今制地圖之體)
(有六一曰分率所以辨輪廣之度也二曰准望所以正/彼此之體也三曰道里所以定所由之數也四曰髙下)
(五曰方邪六曰迂直此三者各因地而制行校夷險之/故也有圖象而無分率則無以審逺近之差有分率而)
(無准望雖得之一隅必失之他方雖有准望而無道里/則施於山海絶隔之地不能相通有道里無髙下方邪)
(迂直之校則徑路之數必與逺近之實相違矣此六者/㕘而攷之然後遠近之實定於分率彼此之實定於准)
(望徑道之實定於道里度數之實定於髙下故雖有峻/山巨海之隔絶域殊方之迥登降詭曲之因皆可得舉)
(而定/者也)啓梁昭明太子謝勑賚地圖啓(漢氏輿地形兹未/擬晉代方丈比此)
(非妙匹之長樂唯畫古賢儔之未央止圖將帥未有洞/該八藪混觀六合域中天外指掌可求地角河源戸庭)
(不出豈問千秋自識烏丸之/地脱逢壯武方著博物之書)讚宋何承天地讚(九州攸/同時惟)
(禹跡爰及後代疆分里/析貢則屢遷名猶不易)文顔師古神州地祇祝文(維某/年敢)
(昭告於神州地祇惟祇包函區夏載負羣生溥彼域中/賴兹厚德式遵彞典揀此元辰敬以玉帛犠牲粢盛庶)
(品明獻厥誠/備兹禋瘞)
總載山第二(叙/事)國語云山者土之聚也爾雅云土高有
石曰山釋名曰山産也言産生萬物説文云山宣也宣
氣散生萬物有名而髙象形也韓詩外傳云夫山萬人
之所瞻仰材用生焉寳藏植焉飛禽萃焉走獸伏焉育
羣物而不倦有似夫仁人志士是仁者所以樂山也釋
名云山頂曰冡亦曰巔亦曰椒山脊曰岡山大而髙曰
嵩(嵩髙稱也今中岳嵩/山盖依此亦作崧)小而髙曰岑鋭而高曰嶠卑而
大曰扈小而衆曰巋上大下小曰巘山有草木曰岵(音/户)
無草木曰垓(古雷/反)石載土曰岨土載石曰崔嵬(此因形/而名之)
山東曰朝陽山西曰夕陽(隨日照/而名之)山足曰麓山穴曰岫
山邊曰崖崖之髙曰巖上秀者曰峯陬濁髙者曰岊山
坡曰坂山三襲曰陟山再成曰坯山中絶曰陘未及上
曰翠㣲(一説山氣青/縹色曰翠㣲)山屬曰嶧(言絡繹相連今魯國有/嶧山純石相接搆連屬)
(成山盖/謂此也)山狹而髙曰巒巒山曰嶞(他果反謂山形長狹/者荆州又謂之巒詩)
(云嶞山/喬岳)土山曰阜(阜厚也言/其高厚)曲阜曰阿大阜曰陵小陵
曰丘山精曰䕫亦曰跂亦曰雲陽祭山曰􁹌懸(自山頂/曰冢已)
(下並出説文釋/名爾雅三書)事對蒙險　含澤(楊文易卦序論云險/而止山也險而動泉)
(也動静皆蒙險故曰山春秋説題辭曰/山之為言宣也含澤布氣調五神也)銀溢　金涌(漢/書)
(曰殷得金德銀自山溢蘓林注曰溢出也關令尹喜/内傳曰五百嵗天下名山一開開時金玉之精涌出)石
鏡　玉臺(山謙之吳興記曰臨安縣東五里石鏡山東/有石鏡一所徑二尺四寸甚清亮張僧監潯)
(陽記曰石鏡山東有一圓石懸崖明淨照見人形/鄧德明南康記曰雩都君山有玉臺方廣數丈)崖舘
　雲府(盧諶詩曰遐舉遊名山松喬共相追層崖成崇/舘嵓阿結重闈庾肅之山讃曰懸嵓杳翳神明)
(攸居官府風/雲懐吐川渠)石閭　金闕(漢書曰武帝禪石閭謝靈運/太山吟曰石閭何晻藹明堂)
(秘靈篇史記曰燕昭王使人求蓬萊/方丈瀛洲此三山黃金白銀為宫闕)霞壁　雲峯(荆州/圖副)
(曰丹雀山髙可三十丈北臨丹水赤壁如霞/孔􁸹㑹稽記曰四明山髙峯軼雲連岫蔽日)五臺　九
室(酈元注水經曰薄池水西注五臺山北其山五/巒巍然故號五臺玉匱曰青城山名九室之天)九坂
　千巖(張璠漢記曰梁冀聚土築山十里九坂世説曰/顧長康從㑹稽還人問山川之美顧云千嵓競)
(秀/)五女　兩童(揚雄蜀本紀曰秦王獻美女於蜀王蜀/王遣五丁迎五女見大虵入山穴中五)
(丁引虵山崩五女上山化為石魏文帝登山遠望詩曰/西山一何髙望望殊不及上有兩仙童不飲亦不食)
仙宫　神闕(王韶之南康記曰雩縣有君山大風雨後/聞絃管聲其山謂之仙宫鄭德明南康記)
(曰歸美山髙數百丈逺望嵳/峩靈闕騰空故老謂之神闕)出日　落星(山海經曰東/海之外大荒)
(中有山名大谷日月所出山謙之南徐州記曰臨沂/縣前有落星山今云班瀆即緑江圖所謂落星浦)員
嶠　方壺(列子曰渤海之東有壑其中山曰員嶠拾遺/記曰海中三山一名方壺方丈二曰蓬壺蓬)
(萊三曰瀛洲形/如壺上廣下狹)車蓋　香爐(山謙之吳興地記曰烏程/縣車盖山山東舊有殷康)
(所立亭矚望極佳郭仲産南雍州記曰/望楚山有三磴道上磴道名香爐峯)鑿室　臨榭(楚/詞)
(曰鑿山楹以為室下披衣於/水府又曰層臺累榭臨高山)天台　地首(劉敬叔異苑/曰㑹稽天台)
(山路遐逺自非忽生忘形不能/躋也河圖白崑崙之山為地首)天目　地胏(山謙之吳/興記曰於)
(潜舊縣天目山極高險且長遠與宣城懐安並分山為/界謝靈運遊名山志曰地胏山者王演山記謂之木榴)
(山一名地胏永嘉郡記曰地胏山/在樂城縣東大縣中去岸百餘里)青丘　丹穴(山海經/曰青丘)
(之山其陽多玉其隂多青雘有獸如狐九尾有鳥如鳩/佩之不惑又曰丹穴山丹水出焉有鳥如鶴五采而文)
(名曰鳳鳥不飲不食自/歌自舞見則天下安寧)視三公　植萬物(禮記曰天子/祭名山大川)
(五岳視三公鄭𤣥注曰視者牲器之數韓詩外傳曰山/者萬人之所瞻仰草木生焉萬物植焉飛鳥集焉走獸)
(伏/焉)賦唐大宗小山賦(何四序之交運轉三陽之暮時風/辭暄而入暑樹攅錦而成帷想蓬)
(瀛兮靡覿望崑閬兮難期抗㣲山於綺砌横促嶺於丹/墀啓一圍而建址崇數尺以成坯既無秀峙之勢本乏)
(雲霞之資承墜宇之殘霤挂低空之斷絲爾乃參差絶/巘威紆短逕風暫下而将飄烟纔高而不暝寸中孤嶂)
(連還斷尺裏重巒欹復正岫帶栁而合雙眉石澄流兮/分兩鏡爾具移芳植秀擢榦抽莖松新翠薄桂小丹輕)
(細影雜兮俱亂弱勢夾兮共縈纔有力以勝蝶本無心/而引鸎半葉舒而嵓暗一花散而峯明何纎㣲之同景)
(亦卑細以相成於是換浮懽於沈思賞輕仁於勝地俯/蟻蛭而有餘仰終南而多愧非為固於九折庻無虧於)
(一簣聊夕翫而朝/臨足攄懐而蕩志)梁江淹江上之山賦(奫潾澒溶兮楚/水而吳江刻劃)
(崷崪兮雲山而碧峯挂青蘿兮萬仞豎丹石兮百重百/重兮嵓㟧如斵兮如削嶤嶷兮尖出嵓崒兮穴鑿波潮)
(兮吐納嵁崖兮積沓見紅草之交生眺碧樹之四合草/自然而千華樹無情而百色嗟人道之異兹牽憂患而)
(来逼懐爐炭於片景抱絲緒於一息俗逐事而變化心/應物而迴旋既歘歙以未悟亦緯繣而已遷伊人夀兮)
(幾何譬流星之霣天悵日暮兮吾有念臨江上/之斷山雖不敏而無操願從蘭芳兮與玉堅)詩唐太
宗詠小山詩(近谷交縈蘂遙峯對出蓮/徑細無全磴松小未含煙)梁庾肩吾賦得
山詩(層雲霾峻嶺絶澗倒危峯刻削臨千仞嵳峩起百/重行曦上杳杳結霧下溶溶仁心留此屬休奉愧)
(羣/龍)周蕭撝上蓮山詩(獨邁青蓮嶺超竒紫盖峯挂流遙/似鶴插石近如龍沙崩聞韻鼓霜)
(落似鳴鐘飛花滿叢桂輕吹起/修笻石蒲今尚有採摘更相逢)陳蕭詮賦得徃徃孤山
映詩(青山照落暉映逺望連飛仙峯看玉笥關路視金/㣲鼔吹聲疑盡香爐烟覺稀共君臨水别勞此送)
(将/歸)陳釋惠標詠山詩(靈山藴麗名秀出寫蓬瀛香爐帶/烟上紫蓋入霞生霧捲蓮峯出嵓)
(開石鏡明定知丘/壑裏併佇白雲情)又(峨嵋信重險天目本仙居金華抱/丹竈玉笥藴神書幽人披薜荔怨)
(妾採䕷蕪紫嵓無/暮雨何時送故夫)又(丹霞拂層閣碧水泛蓬莱鼇岫含/烟聳蓮崖照日開松門夾細葉石)
(磴染新苔能令平/子見淹留未肯囘)蕭慤奉和望山應教詩(仙遊本多趣/復此上秋初)
(嵓低石帶險嶺髙松更疎峯形疑鳥翅/塞路似狼居曯望情無已詞殫意有餘)隋李德林詠山
詩(登嶺望重關腰佩且鳴環天河臨易飲月桂近将攀/王母仙山至夫人南岳還何必陽臺下要待夢容顔)
隋武斌詠山詩(雪山峙千仞蔽日且嵳峩紫蓋雲隂遠/香爐烟氣多石梁髙鳥路瀑水近天河)
(欲知聞道里/别自有仙歌)序宋謝靈運逰名山志序(夫衣食生之所/資山水性之所)
(適今滯所資之累擁其所適之性耳俗議多云歡足本/在華堂枕嵓漱流者乏於大志故保其枯槁余謂不然)
(君子有愛物之情有救物之能横流之弊非才不治故/有屈己以濟彼豈以名利之塲賢於清曠之域耶語萬)
(乗則鼎湖有縱轡論儲貳則嵩山有絶控又陶朱/髙揖越相留侯願辭漢傅推此而言可以明矣)
泰山第三(叙/事)案泰山五岳之東岳也博物志云泰山一
曰天孫言為天帝孫也主召魂東方萬物始成故知人
生命之長短五經通義云一曰岱宗言王者受命易姓
報功告成必於岱宗也東方萬物始交代之處宗長也
言為羣岳之長白虎通云王者受命必封禪封者増高
也禪者廣厚也(禪除地為壇字本為/墠以其祭神故従示)皆刻石紀號著己
之功績以自効也天以髙為尊地以厚為德故增泰山
之髙以示報天禪梁甫之阯以報地(史記曰無懐氏封/泰山禪云云伏羲)
(封泰山禪云云神農封泰山禪云云炎帝封泰山禪云/云黄帝封泰山禪亭亭顓頊封泰山禪云云帝嚳封泰)
(山禪云云堯封泰山禪云云舜帝封泰山禪云云禹封/泰山禪㑹稽周成王封泰山禪社首秦始皇封泰山禪)
(梁甫漢武帝封泰山禪梁甫肅然及蒿里石閭後又凡/五修封泰山後漢書曰光武封泰山禪梁甫凡三云亭)
(肅然蒿里社首梁甫皆泰山/下小山也石閭在西嵓下)漢官儀及泰山記云盤道
屈曲而上凡五十餘盤經小天門大天門仰視天門如
從穴中視天窗矣自下至古封禪處凡四十里山頂西
巖為仙人石閭東巖為介丘東南巖名日觀日觀者雞
一鳴時見日始欲出長三丈所又東南名秦觀秦觀者
望見長安吳觀者望見㑹稽周觀者望見齊黄河去泰
山二百餘里於祠所瞻黄河如帶若在山阯山南有廟
悉種栢千株大者十五六圍相傳云漢武所種小天門
有秦時五大夫松見在(茅君内傳云仙家凡有三十六/洞在岱宗之洞周迴三千里名)
(曰三宫空/洞之天)事對仙閭　神府(漢書曰武帝封泰山禪石/閭應劭注曰石閭在泰山)
(下南方土人言仙人閭道書福地記曰泰山多/芝草玉石下有洞天周迴三千里鬼神之府)雲闕
天門(袁崧後漢書曰光武封泰山雲氣成宫/闕漢官儀曰泰山東上七十里至天門)五祠　三
廟(漢書曰五岳四瀆皆有常祀河於臨晉江於江都淮/於平氏濟於臨邑界中皆使者持節特祠唯泰山與)
(河歲五祠江水四餘皆一禱而三祠伍緝之從征記曰/泰山有上中下三廟廟前有大井水極香冷異於凡水)
(不知何日/代所掘)觀　天孫(日觀見叙事張華博物志曰/泰山天帝孫也主召人魂)石閭
　玉几(漢書曰武帝禪石閭劉向列仙傳曰岱/宗石室中上下懸絶其中金牀玉几)金篋
玉簡(風俗通曰古封泰山禪梁甫説岱宗上有金篋玉/策能知人年夀脩短漢武帝探䇿得十八因倒讀)
(曰八十其後果夀長八十劉義恭詩曰大明總/神武乗時以御天金牒封梁甫玉簡禪岱山)魯瞻
秦觀(毛詩曰泰山巖巖魯/邦所瞻秦觀見叙事)鄭祀　吳觀(左傳云鄭伯請/釋泰山之祀而)
(祀周公杜預注曰鄭有助祭泰/山湯沐邑在祊吳觀事見上)虞柴　兖鎮(虞書曰嵗/二月東巡)
(狩至於岱宗柴周官曰/兖州其鎮山曰岱山)雲封　雨坂(史記曰漢武帝封/泰山白雲起封中)
(又曰秦始皇上泰/山中坂遇風雨)鉏父　芝童(葛洪神仙傳曰泰山下/老父者失其姓名漢武)
(帝東遊見老父鉏於道間頭生白光曹植飛龍篇曰晨/遊泰山雲霧窈窕忽逢二童顔色鮮好乘彼白鹿手翳)
(芝/草)千樹　三宫(泰山記曰泰山廟在山南悉種栢樹千/株茅君内傳曰岱宗山之洞周迴三千)
(餘里名三宫/空洞之天)神房　香井(尸子曰泰山之中有神房阿/閣香井事見上三廟注中)
稷丘君　崔文子(劉向列仙傳曰稷丘君者泰山下道/士漢武東巡泰山乃擁琴来拜又曰)
(崔文子泰山山人好黄老術潛居山/下作黄丸賣藥有疫氣者飲藥即愈)鑿石釡　探玉䇿
(崔鴻前秦録曰處士張忠隱于泰山岩栖谷飲修導養/之法鑿石為釡泰山人於今法之探玉策事見上金篋)
(注/)詩李義府在嶲州遙叙封禪詩(天齊標巨鎮日觀啓/崇祠岧嶤臨渤澥隱)
(嶙控河沂建岳誠為長升功諒在兹帝猷符廣運𤣥言/暢文思飛聲總地絡載化撫乾維瑞策開珍鳳禎圖薦)
(寳龜東后方肆覲西都導六師天駕移星苑楊䍐馭風/司沸鼓喧平陸凝蹕静通逵汶陽馳月羽蒙隂警雷輜)
(嵓花飄曙輦峯葉蕩春旗石閭環藻衛金壇映黼帷仙/階溢祕秬靈檢燿祥芝三始貽遐貺萬嵗受重釐非質)
(陶恩奨趨迹奉軒墀觸網淪幽裔乘/徼限明時周南昔已歎卭西今復悲)宋謝靈運泰山吟
(岱宗秀維岳崔崒刺雲天岞􁹍既嶮巘觸石輒遷綿/登封瘞崇壇降禪藏肅然石間何晻藹明堂祕靈篇)祭
文後魏孝文帝祭岱岳文(維太和十九年敢昭告於泰/山東岳之靈造化氛氲是生)
(二儀𤣥黄既闢山川以離四流含靈五岳苞祇并兼萬/象出納望羲岱宗穹崇梁甫盤崛青丘碕嶬春阯鬱律)
(肇生庶類啓光品物上敷神工下融靈秩/載恊化文四氣以溢百王鑴成莫不兹室)後魏高允祭
岱宗文(維皇興二年敢昭告於岱宗之靈正趾坤元作/鎮東夏齊二儀以永固崇至德以配天故能資)
(元氣以造物協隂陽而變化若其嵓嶺峭峙川谷幽深/神怪譎詭倐忽百靈吐納風雲育成萬品攝生之所歸)
(焉禎祥之所萃焉是以歴代帝王之崇封禪銘功以告/其成七十二君咸在兹焉自非功侔造化應同自然孰)
(能若此者哉自我國家肅恭禋祀懐柔百神邦域之内/罔不咸秩往以天路未夷雖望祭有在今大化既同奄)
(有淮岱謹薦於/岳宗之靈尚饗)
衡山第四(叙/事)周官荆州其山鎮曰衡山徐靈期南岳記
及盛𢎞之荆州記云衡山者五岳之南岳也其来尚矣
至於軒轅乃以灊(音/潛)霍之山為其副焉故爾雅云霍山
為南岳蓋因其副焉(或云衡山/一名霍山)至漢武南巡又以衡山
南逺道隔江漢於是乃徙南岳之祭于廬江灊山此亦
承軒轅副義也(干寳捜神記云漢武徙南岳之祭著廬/江灊縣之霍山郭璞爾雅注云霍山在)
(廬江郡灊縣别名天柱山漢武以衡/山遼遠䜟緯以霍山為岳故祭之)故南岳衡山朱陵
之靈臺太虛之寳洞上承㝠宿銓德鈞物故名衡山下
踞離宫攝位火鄉赤帝館其嶺祝融託其陽故號南岳
周旋數百里髙四千一十丈東南臨湘川自湘川至長
沙七百里九向九背然後不見禹治水登而祭之因夢
遇𤣥夷使者遂獲金簡玉字之書得治水之要山有三
峯其一名紫蓋天景明澈有一雙白鶴徊翔其上一峯
名石囷下有石室中常聞諷誦聲一峯名芙蓉上有泉
水飛流如舒一幅練山海經云衡山一名岣嶁山其上
多青艧鳥多鸜鵒(岣音矩/嶁音縷)事對紫蓋　朱陵(紫蓋朱陵/並見叙事)
九向　三峯(羅含湘中記曰衡山遥望如陣雲/㳂湘千里九向九背三峯見叙事)舜歌
禹嘯(羅含湘中記曰衡山九疑皆有舜廟太守至官常/遣户曹致敬修祀則時有絃歌之聲趙華吴越春)
(秋曰禹傷父功不成乃案黄帝中經厯蓋見聖人所記/曰在于九疑山東南天柱號曰宛委山赤帝左闕其岩)
(之巔承以文玉覆以盤石其書金簡青玉為字編以白/銀皆琢其文禹乃東巡登衡山血白馬以祭之仰天而)
(嘯忽然而卧夢見赤繡文衣男子稱𤣥夷蒼水使者顧/謂禹曰欲得我山神書者清齋於黄帝之岳嵓嵓之下)
(禹乃退齋三月庚子登/宛委山發金簡之書)石囷　寳洞(臧榮緒晉書曰劉/驎之好遊山澤採)
(藥至衡山深入忘返見有一澗水水南有二/石囷一開一閉水深不得過寳洞見叙事)玉字　石
書(玉字見叙事徐靈期南岳記曰夏禹導水通瀆/刻石書名山之髙南岳文云髙四千一十丈)靈臺
　仙宇(靈臺見叙事衡山赤帝館其嶺祝融宅其陽威/神堂堂䕃映峩峩是以宅藪神靈室宇仙羅)
峻坡　秀壁(馬融琴賦曰惟梧桐之所生兮在衡山之/峻坡桓𤣥南遊衡山序曰崇巒嵥以雲繞)
(竦秀壁/於蒼眉)執書　遺字(盛𢎞之荆州記曰初有採藥衡山/見一老翁四五年少對坐執書劉)
(敬叔異苑曰湘東姚祖太元中為郡吏經衡山望嵓下/數少年並執筆作書祖謂行旅休息乃過之未至百步)
(少年相與飛颺遺一紙書在坐/處前數句古時字自後皆鳥篆)結宇　憇輿(孫嚴宋書/曰宗炳尋)
(名山西陟荆巫南登衡岳因結宇衡山欲懐尚平之志/桓𤣥南遊山詩序曰姑洗之旬始暨衡岳憇輿素石映)
(濯水/湄)神宅　仙巖(神宅見上仙宇注仙/巖見下謝靈運詩)鳥書　鶴舞(鳥/書)
(見上遺字注羅含湘中記曰衡山有懸泉滴/瀝嵓間聲泠泠如絃音有鶴迴翔其上如舞)詩東晉庾
闡遊衡山詩(北眺衡山道南瞻五嶺末寂坐抱虛恬運/目情四豁翔虬凌九霄陸鱗困濡沫未體)
(江湖遊安/識南溟濶)宋謝靈運衡山詩(嵓下一老翁四五年少者/衡山採藥人路迷粮亦絶)
(遇息嵓下坐正見相對説一老四五少/仙隱不可别其書非世教其人必賢哲)序東晉桓𤣥南
遊衡山詩序(歳次降婁夾鐘之初理檝将遊于衡嶺涉/湘千里林阜相屬清川窮澄映之流涯涘)
(無纎塵之穢脩途逾邁未見其極窮日所經莫非竒趣/姑洗之旬始暨於衡岳於是假足輕輿宵言載馳軒塗)
(三百山徑徹通或垂柯跨谷夾巘交蔭或曲溪如塞已/絶復開或乘長嶺邈眺遥曠或憇輿素石映濯水湄所)
(以欣然奔悦求路忘疲者觸事而至也仰瞻翠標邈爾/天際身凌太清獨交霞景周覽甫畢頓䇿嵓阿管絃並)
(奏清徴再響思古/永逝神氣逾逺)
華山第五(叙/事)案華山五岳之西岳也周官豫州其鎮山
曰華山華山記云山頂有池生千葉蓮花服之羽化因
曰華山(又白虎通云西方華山少隂/用事萬物生華故曰華山)山海經曰一名太
華太華之山削成而四方髙五千仞其廣十里薛綜注
西京賦云華山對河東首陽山黄河流於二山之間古
語云此本一山當河河水過之而曲行河神巨靈以手
擘開其上以足蹈離其下中分為兩以通河流今覩手
跡於華嶽之上指掌之形具在脚跡在首陽山下亦存
焉郭縁生述征記及華山記云山下自華岳廟列柏南
行十一里又東迴三里至中祠又西南出五里至南祠南
入谷口七里又至一祠(凡欲昇山者/皆祈禱焉)又南一里至天井
天井纔容人上可長六丈餘出井如望空視明如在室
窺窗矣出井東南二里至峻坂斗上又東上百丈崖皆
須攀繩挽葛而後行又西南出六里又至一祠名胡越
寺神又行二里便届山頂上方七里有靈泉二所一名
蒲池一名太上泉池北有石鼓嘗聞其鳴其上有三峯
直上晴霽可覩事對二華　四方(張衡西京賦云綴以/二華謂太華少華也)
(少華在華山西山海經云/太華之山削成而四方)地載　神開(禮記曰天地之/道博也厚也載)
(華岳而不重振河海而不洩郭縁生述征記曰華岳與/首陽山本一山河神巨靈析開為二事具在叙事中)
豫鎮　秦城(周官曰豫州其鎮山曰華山漢書曰賈誼/過秦論曰秦王纉六代之餘烈振長䇿而)
(御宇内然後踐華/為城因河為池)四合　二岑(華山記曰華山髙嵓四/合重嶺秀起郭緣生述)
(征記曰華山有二岑直上數千仞自/下小岑疊秀迄于嶺表有如削成)蓮峯　栢箭(華山/記曰)
(華山頂生千葉蓮花韓子曰秦昭王令工施鉤梯而上/華山以松柏之心為博箭長八尺棊長八寸而勒之曰)
(昭王嘗與天神博/於此棊作綦非)玉版　金液(崔鴻前燕録曰石季龍/使人採藥上華山得玉)
(版列仙傳曰馬明生從安期先生受金液神丹方/乃入華隂山合金液百藥升天但服半劑為地仙)騎龍
　駕鹿(列仙傳曰呼子先者漢中關下卜師夀百餘嵗/臨去呼酒家嫗急装有仙人持二茅狗来至先)
(将一與酒嫗俱騎之乃龍也上華山常於山大呼言子/先酒母在此神仙傳曰衛叔卿常乘雲駕白鹿見漢武)
(帝将臣之叔卿不言而去帝悔求得其子度世令追其/父度世登華岳見其父與數人博於石上勑度世令還)
石鼔　玉漿(華山記云華山頂有石鼔父老傳云嘗有/聞其鳴者郭璞讃曰華岳靈峻削成四方)
(爰有神女/是挹玉漿)歸馬　遺璧(尚書曰歸馬于華山之陽放牛/于桃林之野示天下弗用史記)
(曰秦始皇三十六年鄭容從關束来至華隂望見素車/白馬從山上下知其非人止而待之遂至持璧與鄭容)
(曰我為遺鎬池/君明年祖龍死)天井　石榻(水經注曰華山中路名天/井纔容人行迂迴頓曲而)
(上可髙六丈餘山上有㣲涓細水流入井中亦不沾人/出井望空視明如在室窺窗列仙傳曰修羊公者魏人)
(止華隂山石室中中有懸/石榻臥其上石盡穿䧟)捫蝨　持狗(崔鴻前燕録曰/王猛隱華山桓)
(温入關猛被褐而詣之一面説當代之事/捫蝨而言傍若無人持狗已見騎龍注中)毛女　巨靈
(列仙傳曰毛女者在華隂山中山客獵師世世/見之體生毛自言秦始皇宫人巨靈見叙事中)五里霧
　千葉蓮(范煜後漢書曰張楷字公超隱居𢎞農山學/者隨之所居成市能為五里霧後華山南遂)
(有公超霧市千/葉蓮見叙事)集靈宫　望仙門(桓譚仙賦序曰華山/下有集靈宫漢武帝)
(欲懐集仙者故名殿/為存仙門為望仙)詩隋孔德紹行經太華詩(紛吾世/網暇靈)
(岳展幽尋寥廓風塵遠杳冥川谷深山昏五里霧日落/二華隂疎峯起蓮葉危塞隱桃林何必東郡外此處可)
(抽/簮)沈佺期西岳詩(西鎮何穹崇壮哉信靈造諸嶺皆峻/秀中峯特美好傍見巨掌存勢如拓)
(東倒頗聞首陽去開拆此河道磅礴壓洪源嵬峩載清/昊雲泉紛亂瀑天磴矻横抱子先呼其巔宫女世不老)
(下有府君廟歴載傳洒掃皇明應天遊十月戒豐鎬㣲/末忝閒從兼得事蘋藻宿心愛兹山意欲拾靈草隂壑)
(已永閉雲竇絶探討芳/月期再来迴䇿思方浩)序後漢張旭華嶽碑序(易曰天/地定位)
(山澤通氣然則山莫尊於岳澤莫崇於瀆岳有五而華/處其一瀆有四而河在其數其為靈也至矣人主廢興)
(必有其應故岱山石立中宗繼統太華授璧秦胡絶緒/布五方則受其西列三條則居其中若異獸竒蟲山經)
(有紀經有望秩之禮典有生殖之祀盖所以宗山川而/報功也四海一統天子乘其祀諸侯力政强國攝其祭)
(其奉邑曰/華隂久矣)西晉傅𤣥華嶽碑序(易稱法象莫大乎天地/天以髙明為稱而岳配)
(焉地以廣厚為基而岳體焉若夫太華之為鎮也五岳/列位而在其首三條分方而處其中參兩儀以比徳協)
(和氣之絪緼濟雲行而雨施興雷風以動物/是以聖帝明王莫不燔柴加牲尊而祀焉)讚東晉郭
璞太華讚(華岳靈峻削成四方爰有神女/是挹玉漿其誰遊之龍駕雲裳)
恒山第六(叙/事)案恒山五嶽之北嶽也周官并州其鎮山
曰恒山風俗通曰恒常也萬物伏北方有常亦謂之常
山(白虎通云北方為常山者何隂/終陽始其道常久故曰常山)爾雅曰常山謂之恒
山五岳圖云恒山髙三千九百丈七尺上方三十里周
迴三千里有太𤣥之泉神草十九種服之可度世管子
云恒山北臨代南俯趙東接河海之間早生而晚殺五
榖之所蕃熟四種五穫焉後魏書云道武立廟於其上
置侍祀九十人歲時祈禱水旱至文成帝東巡親禮其
神焉事對趙符　燕玉(史記曰趙簡子謂諸子曰吾藏/寳符於常山中往得者立為後)
(諸子皆競往無所得無恤曰常山臨代代可取也簡子/曰是知符矣遂立之崔鴻前燕録曰慕容儁壽光二年)
(常山寺大樹根下得璧七十圭七十三光色精/竒有異常玉儁以為神岳之命以太牢祀之)率然
神䕶(孫子兵法曰常山之蛇名曰率然一身而兩頭擊/其一頭則一頭至擊其中則兩頭俱至神農本草)
(曰常山有草名神䕶/置之門上每夜叱人)珪璧　蓬蔂(珪璧已見上燕玉注/中列仙傳曰昌容者)
(常山道士自稱殷女食蓬蔂根往来山/下見者二百餘年顔色如二十許人)臨代　俯趙(事/並)
(見叙/事中)虞巡　并鎮(虞書曰十有一月北巡狩至/北岳如西禮并鎮見叙事)兩頭蛇
　五穫榖(兩頭蛇事見率然注中/五穫榖事見叙事中)畢昴之精　趙代之
境(春秋元命苞曰畢散為冀州分為趙國立為常山宋/均注曰常山即恒山也是畢昴之精又曰趙國有常)
(山臨/代也)無恤得符　昌容得道(得符事已見趙符注/昌容事己見蓬蔂注)詩西
晉傅咸詩(奕奕恒山作鎮冀方/伊趙建國在岳之陽)周王褒渡河北詩(秋風/吹木)
(葉還似洞庭波常山臨代郡亭障繞黄河心悲/異方樂腸絶隴頭歌薄暮臨征馬失道北山阿)文唐太
宗祭北岳恒山文(維大唐貞觀十九年以太牢之奠敬/祭於恒岳之靈次蒼蒼元氣紀三光)
(而成象茫茫后土鎮五岳以成形衡岱啓東南之趾嵩/華表西中之固惟靈山之秀峙亘朔野而摽竒獸嘯龍)
(騰風雲之所吐納霓裳鶴盖神仙之所往還疊嶂參差/凝烟含翠重岡紛糺照日分紅絶壁千尋孤峯萬仞桂)
(華侵月松蘿挂雲幽澗冬暄飛泉夏冷寳符臨代邦之/美靈蛇表陣勢之竒鑠石七年無以虧其大含波九載)
(不能損其高巍巍乎與乾坤而永固隱隱乎横古今而/不絶屬以授旗趙郊誓師冀土敢薦牲玉惟神饗之)
後魏孝文帝祭恒岳文(維太和十八年敬昭告于恒岳/之靈天極搆髙人暉肇啓幽明)
(合歡百神同悦今龍斾鳴鑾載還伊室邁歴恒巒路鄰/隂岳惟靈作鎮出納炎冰帝道資功坤儀憑徳故遣兼)
(官以牲玉薦于/恒岳之靈尚饗)
嵩髙山第七(叙/事)案嵩高山者五岳之中岳也釋名云嵩字
或為崧山大而髙曰嵩白虎通云中央之岳獨加髙字
者何中央居四方之中而髙故曰嵩髙山續漢書云漢
武帝禮登中岳聞言萬嵗聲三於是以三百户封奉祠
命曰崇髙邑至後漢靈帝復改崇髙為嵩髙焉戴
延之西征記云其山東為太室西謂少室相去十七里嵩
其總名也謂之室者以其下各有石室焉少室髙八百
六十丈上方十里與太室相埒但小耳雜道書云自岳
神廟東北二十里至一山名曰東龍門其東有三臺山
昔漢武東巡過此山見學仙女帝觀之遂以名焉南有
許由山髙大四絶其北有潁水堯聘許由其處猶有壇
墠昔周靈王太子晉好吹笙作鳳鳴遊伊洛間道人浮
丘公接上嵩山三十餘年往来緱氏山緱氏山近在嵩
山之西也漢世有道士從外國将貝多子来於嵩高西
脚上種之有四樹與衆木有異一年三花白色香美事
對二室　三臺(二室太室少室也已具叙事中三臺山/漢武帝立名在嵩山上事已具叙事中)
神岳　天鎮(詩曰嵩髙維岳峻極于天維岳降神生甫/及申庾闡建武頌曰邈彼華岱維岳之峻)
(嵓嵓髙大/配天作鎮)金璧　鳳鶴(孫嚴宋書曰髙祖表曰沙門釋/法義於嵩髙廟所石壇下得玉)
(璧三十二枚黄金一鉼符彩潤潔河南太守毛修之以/靈岳降瑞送諸神府列仙傳曰王子喬周靈王太子晉)
(也好吹笙作鳳鳴浮丘公接上嵩髙三十餘年後見桓/良曰告我家七月七日待我緱氏山頭果乘白鶴駐山)
(頭望之不得到乃/舉手謝時人而去)玉人　金像(盧元明嵩山記曰岳廟/盡為神像有玉人髙五)
(寸玉色甚光潤制作亦佳莫知早晚所造盖岳神之像/相傳為明公山中人悉云屢常失之或經旬乃見仙經)
(云嵩髙山大嵓下有佛圖竒妙有一大金像在中來語/寺僧密公密公時在嵩寺寺在嵩山脚下聞之欣然即)
(與人披林求索時白霧昏迷密公荒迷失路一往看之/即入山中唯見一麝香出入三四步側足雙跳步步迴)
(顧復去十步中有青炎/出就視之有自然天地)石牀　銅銚(潘岳關中記曰嵩/髙山石室十餘孔)
(有石林池水食飲之具道士多遊之可以避世盧元明/嵩山記曰嵩山最是栖神之靈藪長松緑栢生於嶺澗)
(左右古人住止處有銅銚器物東/北出雲有自然五榖神芝仙藥)乘龍　控鶴(漢武内/傳云武)
(帝夜夢與李少君俱上嵩山半道有繡衣使乗龍持節/従雲中下言太乙請少君覺乃告近臣曰如朕夢少君)
(将舍朕而去控鶴事已具前鳳鶴注/又孫登天台賦曰王喬控鶴以冲天)玉漿　石髓(劉義/慶世)
(説曰嵩高山北有大穴晉時有人誤墮穴中見二人圍/棊下有一杯白飲與墮者飲氣力十倍棊者曰汝欲停)
(此否墮者曰不願停碁者曰從此西行有天井其中有/蛟龍但投身入井自當出若餓取井中物食之墮者如)
(言可半年乃出蜀中歸洛下問張華華曰/此仙館夫所飲者玉漿所食者龍穴石髓)白霧　青炎
(並見前金/像注中)登仙臺　萬歲亭(戴延之西征記曰漢武帝/於太室山作登仙臺及萬)
(歲/亭)吹笙王子　衣繡使者(吹笙王子見上鳳鶴注/衣繡使者見上乘龍注)種花
道士　圍棊仙人(種花道士見叙事圍/棊仙人見玉漿注)月光童子　鬼
谷先生(嵩山記曰月光童子常在天台亦来於/此又曰鬼谷先生於嵩山東南學仙)詩唐宋
之問奉使嵩山途經緱嶺詩(侵晨發洛陽城中歌吹聲/畢景至緱嶺嶺上烟霞生)
(草樹饒野意山川多古情/大隱德所薄歸来可退耕)祭文宋范泰為宋公祭嵩山
文(劉裕敬薦中岳之靈惟岳作鎮中畿擬天比峻降祉/發輝宣和隂陽道達幽㣲既曰輔順亦昭厥違霜露)
(所均萬人是依不以虚薄志掃不庭仰紓國恥俯拯黎/甿望嶺懐仁踐境延情金璧之贈愧懼交盈思樂時雍)
(終憑威靈舊都既清三秦期廓豈惟人謀亦仰㝠畧逝/将言旋自雍徂落何以寄懐一巵清酌珪璧云乎深誠)
(攸/託)後魏孝文帝祭嵩髙山文(維太和十八年敬昭告于/嵩髙中岳之靈太極分渾)
(兩儀是生辰作乾寳岳樹坤靈昭彰天地吐納五精唯/中挺神祥契幽經日月交輝寒暑遞成萬象合和兆類)
(孳盈爰自化闢俶慶胥庭軒轅曜哲伊祈載形逮于有/周實光洛禎川潛龍光山隱鳳停三才憑㣲七曜依明)
(人倫傾首百神柔誠造厥區夏歴兹三正應符代績孰/不斯營洎乎皇魏飛虬𤣥并螭騰穹象用九黔嬴新邦)
(興畧不猷罔清佗瓊指隂淹翠濕亭河圖曠覽升中闕/銘朕承法統誕邀休宏開物成務載鑠成齡遷宇柳方)
(闡繩㕓城則直之興百堵若星日躔流馥月陸芬馨鏘/旋紫宿景曜黄衡鸞聲嘒嘒鸑和嚶嚶歸盖如雲還輈)
(若霆惟嵩嵓嵓峻極昊青惟邑翼翼長啓魏/京薦玉告虔用昭永貞納兹多福萬國以寧)
終南山第八(叙/事)五經要義云終南山長安南山也一名
太一(又漢書曰太一山/古文以為終南山)潘岳關中記云其山一名中南
言在天之中居都之南故曰中南(毛詩秦風終南詩亦/云終南周之名山中)
(南山/也)福地記云其山東接驪山太華西連太白至于隴
山北去長安城八十里南入楚塞連屬東西諸山周廻
數百里名曰福地辛氏三秦記云其山従長安向西可
二百里中有石室靈芝常有一道士不食五榖自言太
一之精齋㓗乃得見之而所居地名曰地胏可避洪水
相傳云上有水神人乘船行追之不及猶見有故漆船
者秦時四皓亦隱於此山事對玉堂　石室(福地記云/終南太一)
(山在長安西南五十里有玉堂陽宫辛氏三秦記曰太/一在驪山西山之秀者也中有石室常有一道士不食)
(五穀自言太一之精秦州記/曰太一山古文以為終南山)匿綺　潛嘉(皇甫謐髙士/傳曰四皓綺)
(里季等共入商洛隱地胏山以待天下定漢髙祖徴之/不至乃深自匿終南山崔鴻前秦録曰王嘉不食五榖)
(清虛服氣潛隱終/南山獨菴廬而止)張樂　表都(漢書曰王莾下書曰紫/閣圖云太一臺黄帝皆)
(得仙而上天張樂崑崙虔山之上後世聖主得瑞者張/樂奏於終南山上班固西都賦曰左據函谷二崤之阻)
(表以太華/終南之山)神水　福地(辛氏三秦記曰終南山一名地/胏可避洪水俗人云山上有水)
(神人乘船行追之不及福地記曰終南太一山/在長安西南五十里左右四十里内皆福地)崔崒
巍峩(張衡西京賦曰終南太一崇崛崔崒傅𤣥/叙行賦曰終南鬱以巍峩太幽凌乎昊蒼)地胏
漆船(並見前/叙事中)巃嵸　嵳峩(潘岳西征賦曰九􁹎嶻櫱太/一巃嵸太一即終南也孫楚)
(登樓賦曰青石/連岡終南嵳峩)有條有梅　有屺有堂(詩秦風云終南/何有有條有梅)
(又曰終南何/有有屺有堂)賦漢班固終南山賦(伊彼終南巋嶻嶙囷/㮣青宫觸紫辰嶔崟)
(鬱律萃于霞雰曖㬣晻藹若鬼若神傍吐飛瀨上挺脩/林𤣥泉落落密䕃沉沉榮期綺季此焉恬心三春之季)
(孟夏之初天氣肅清周覽八隅皇鸞鸑鷟警乃前驅爾/其珍怪碧玉挺其阿密房溜其巔翔鳳哀鳴集其上清)
(水泌流注其前彭祖宅以蟬蜕安期饗以延年唯至德/之為美我皇應福以来臻埽神壇以告誠薦珍馨以祈)
(仙嗟兹介福/永鍾億年)詩唐太宗望終南山詩(重巒俯渭水碧嶂/插遥天出紅扶嶺)
(日入翠貯嵓烟疊松朝若夜複岫/缺疑全對此恬千慮無勞訪九仙)周宇文昶陪駕幸終
南山詩(堯蓋臨河潁漢蹕踐華嵩日旂迴北鳳星斾轉/南鴻青雲過仙曲先驅背射熊金桴拂泉底玉)
(琯吹雲中古轍稱難極新途或易窮烟生山欲盡潭凈/水恒空交松上連霧脩竹下来風仙才道無别靈氣法)
(能同東棗羞朝座西桃獻夜/宫詔令王子晉出對浮丘公)隋胡師耽登終南山擬古
詩(結廬終南山西北望帝京烟霞亂鳥道俯見長安城/宫雉互相映雙闕雲間生鐘鼓沸閶闔笳管咽承明)
(朱閣臨槐路紫盖飛縱横望望未極已甕牗秋風驚嵓/岫草木黄飛雁遺寒聲墜葉積幽徑繁露垂荒庭瓮中)
(新酒熟澗谷寒蟲鳴且對一壺酒安/知世間名寄言朝市客同君樂太平)楊師道賦終南山
同風字韻應詔詩(睿言懷隱逸輟駕踐幽叢白雲飛夏/雨碧嶺横春虹草緑長楊路花疎五)
(柞宫登臨日将/晚蘭桂起香風)銘周庾信終南山義谷銘(周保定二年/大冡宰晉國)
(公命鑿石開谷下南山之材惟公匡濟􁹏倫𢎞敷庶績/爕理餘暇披閲山經以為終南惇物日月虧蔽栝栢杶)
(榦椅桐梓漆年代藴積于何不有乃謀山澤之官兼列/衡虞之匠東出藍田則控灞乘滻西連子午則據涇浮)
(渭派别八溪流分九谷銅梁四柱石闕雙聳青綺春門/溝渠交映緑槐秋市舟楫相通運以㝠宫裁其梓匠豈)
(如運石甘泉裁通榖陽之殿穿渠櫟水直繞金墉之城/國富人殷方傳千載因功立事敢勒山阿銘曰寥廓上)
(浮崢嶸下鎮立壁千丈横峯萬仞松桂危懸風泉虛韻/乘輿嶺坂舉鍤雲根八溪分注九谷通源北含桐井南)
(浮石門模象大壯規繩百堵膠葛九成徘徊千柱桂棟/淩波梅梁垂雨疏川奠嶺落實摧柯事均刋木功侔鑿)
(河/)
石第九(叙/事)釋名云山體曰石石硌也(硌音落/一作挌)堅捍硌也
山多大石曰礐(口學/反)礐學也大石之形學學然山多小
石曰磝(五交/反)磝堯也每石堯堯獨處而出見也春秋説
題辭云周易艮為山為小石石隂中之陽陽中之隂隂
精輔陽故山含石石之為言託也託立法也物理論云
土精為石石氣之核也氣之生石猶人筋絡之生爪牙
也釋名云礫(音/歴)小石也磊(雷罪/反)衆石也碭(杜浪/反)文石也
琅玕石似珠也(出尚/書注)碔砆石似玉也(出廣/雅)星隕為石(出/春)
(秋/)水沫為浮石(抱朴子云燒泥為瓦燔木為炭蜂窠為/蠟水沫為浮石凡此皆去其柔脆變為)
(堅/剛)石解散曰泐(音勒周禮曰/石有時而泐)石有嘉石胏石(胏浮廢反/周禮以嘉)
(石平罷民注云嘉石文石也以胏石達窮民凡遠近􁹐/獨老㓜之欲有復於上而其長弗為之達者立於胏石)
(注云胏石赤石也窮民/天民之窮而無告者)磁石(抱朴曰磁/石引針)石鯨石鷰石麟
石羊石狗石牛石雞石犀石駱駞石獅子石人石橋石
塘石牀石室石柱石闕石閭石案石函石鼔石槨石樓
石盤石印石墨石硯石鏡石砮石磬事對補天　佐岳
(列子曰天地亦物也有不足石以補其闕王隱晉書曰/陳緫遷殿中侍御史詔遣詣終南山請雨總先除小石)
(祠唯存大石一所而祈之祝文曰峩峩/大石佐岳通理含滋吐潤惠我四海)越履　蜀鏡(盛/𢎞)
(之荆州記曰興安縣水邊有平石其上有石櫛石履各/一具俗云越王渡溪脱履墮櫛於此揚雄蜀本紀曰武)
(都丈夫化為女子顔色美好蓋山之精也蜀王娶以為/妻無幾物故於成都郭中葬之立石鏡一枚徑二丈髙)
(五/尺)督郵　亭長(劉義慶幽明録曰宜都建平二郡之界/有五六峯參差互出上有倚石如二人)
(像攘袂相對俗謂二郡督郵爭界於此張敏竒士劉披/賦曰盖土龍不可以升天石人不任為亭長容貎雖似)
(蹄足/難象)款梓　扣桐(樂資春秋傳曰秦始皇使者鄭容将/入函關見華山有素車白馬疑為鬼)
(神熟視問鄭容曰安之答曰之咸陽素車上人曰吾華/山使願託一牘書致鎬池君所子之咸陽道過鎬池見)
(一大梓有文石取款梓當有應者即以書與之鄭容如/其言以石款梓樹果有人来取書劉敬叔異苑曰晉武)
(帝時吳郡臨平岸崩出一石鼓打之無聲以問張華華/曰可取蜀中桐材刻作魚形扣之則鳴於是如言聲聞)
(數十/里)宋隕　晉言(左傳隕石于宋五隕星也杜預注曰/但言星則嫌星使石隕故重言隕星)
(又曰石言于晉魏榆晉侯問於師曠曰石何故言對/曰臣聞作事不時怨讟動於人則有非言之物而言)化
女　望夫(劉義慶幽明録曰陽羨縣小吏吳龕有主人/在溪南嘗以一日操小舟過水溪内忽見一)
(五色浮石取内牀頭至夜化成一女子又曰武昌北山/上有望夫石状若人立古傳云昔有貞婦其夫従役逺)
(赴國難㩦弱子餞送此山立望/夫而化為立石因以為名焉)紙臼　書研(庾仲雍湘/州記曰應)
(陽縣蔡子池南有石臼云是蔡倫舂紙臼劉澄之江州/記曰興平縣蔡子池南有石穴探二百許丈石色青堪)
(為書/研)仙博　帝棋(仙博見華山事對内駕鹿注張華博/物志曰桃林在𢎞農湖城縣休馬之)
(山有石焉名曰帝臺之/棋五色而文状如雞卵)井龜　印鵲(郭頒魏晉俗語曰/長沙王乂封常山)
(王至國掘井入地四丈得白玉玉下有大石其上有靈/龜長二尺餘干寳搜神記曰常山張顥為梁相天新雨)
(後有鳥如山鵲飛翔入市人擲之墮地人爭取/化為一圓石顥椎破得一金印文曰忠孝侯印)浮磬
列錢(尚書曰泗濵浮磬孔安國注云泗水濵涯也水中/見石可以為磬抱朴子曰浮磬息音未别於衆石)
(洞𡨕記曰漢武帝生時有雀羣翔於灞城門/改為青雀門乃飾以錦文石為列錢之形)秦梁　漢
柱(郭縁生述征記曰秦梁地名也或云秦始皇東巡弗/行舊道過此水率百官以下人提一石以填之俄而)
(梁成今覩所纍石無造作之處三輔故事曰秦造作橫/橋漢承後置承令石柱以南屬京兆北屬右扶風各分)
(其/半)神鞭　仙跡(三齊畧記曰秦始皇作石橋欲過海看/日出處有神人能驅石下海石去下不)
(速神輒鞭之皆流血酈元注水經曰思陽川水束有獨/山北有嵓嵓上有人坐跡山腹石上有兩手跡山下石)
(上有兩脚跡俗名/之為仙人石也)飲羽　覆書(韓詩外傳曰楚熊渠子/夜行見寢石以為伏獸)
(彎弓射之没金飲羽吳越春秋曰禹案黄帝中經見聖/經所記曰在乎九疑上東南號曰宛委承以文玉覆以)
(盤石其書金簡玉字禹/乃退齋三日發石取書)昆明魚　零陵鷰(西京記曰昆/明池刻石為)
(鯨魚每至雷雨魚常鳴吼顧凱之啓䝉記/曰零陵郡有石鷰得風雨則飛如真鷰)肅慎砮　臨
海矢(帝王志曰周成王時肅慎氏来獻楛矢石砮長尺/有咫異物志曰夷州土無銅鐵取磨礪青石以作)
(弓矢此石弩/楛矢之類)賦陳張正見石賦(連山蔽虧巨石嶔﨑上/興雲而蔚薈下激水而)
(推移舒丹霞於九折混白露於三危鎮方城於漢水固/天闕於湯池依島嶼而綿邈住溪壑之嶮巇爾乃藴怪)
(含靈懐竒蓄變獸形鳥像畜身人面已化陳倉之雞復/舞零陵之鷰迎一童於洛陽之水送五婦於成都之縣)
(帝王憇而投壺仙人坐而髙燕架滄海之神塘儼夷陵/之瑞塲發黄金之祕簡隱白玉於仙牀雙立天門之郡)
(特起縉雲之堂李廣射而為獸初平叱以成羊圖孔明/之八陣亘吳橘之三梁驚神人於武落駭商客於瞿塘)
詩梁朱超詠孤石詩(侵霞去日近鎮水激流分對影疑/雙闕孤生若斷雲遏風静花浪騰)
(烟起薄曛雖言近/七嶺獨髙成不羣)梁蕭推賦得翠石應令詩(依峯形似/鏡挂嶺勢)
(如蓮映林同緑栁臨池亂百川碧苔終不/落丹字本難傳有邁東明上來遊皆羽仙)陳隂鏗詠石
詩(天漢支機罷仙嶺博棊餘零陵舊是鷰昆池本學魚/雲移蓮勢出苔駮錦文疎還當穀城下别自解兵書)
陳摽法師詠孤石詩(中原一孤石地理不知年根含彭/澤浪頂入香爐烟崖成二鳥翼峯)
(作一池蓮何時發/東武今来鎮蠡川)陳髙驪定法師詠孤石詩(逈石直生/空平湖四)
(望通嵓隈恒灑浪樹杪鎮搖風偃流還漬/影侵霞更上紅獨㧞羣峯外孤秀白雲中)隋崔仲方奉
和周趙王詠石詩(玉繩隨月落金碑映日鮮入江疑濯/錦出峽似開蓮文馬河西瑞兵符濟)
(北篇㑹逐靈槎/上還歸天漢邊)隋岑德潤賦得臨階危石詩(當階聳危/石殊状實)
(難名帶山疑似獸侵波或類鯨雲峯臨棟/起蓮影入簷生楚人終不識徒自藴連城)隋虞茂賦得
岑石詩(蜀門鬱遐阻燕碣逺參差獨摽千丈峻共起百/重危鏡峯含月魄蓋嶺逼雲枝徒然抱貞介填)
(海竟/誰知)蘇味道詠石詩(濟北甄神貺河西濯瑞文聲應天/池雨影觸岱宗雲鴈歸猶可候羊)
(起自成羣何當掘/靈髓髙枕絶囂氛)
　
　
　
　
　
　
　
　
　
　初學記卷五
欽定四庫全書
　初學記卷六
　　　　　　　　　　　　　唐　徐堅　撰
　　地部中
總載水第一(叙/事)淮南子云積隂之氣為水文子云水之
道上天為雨露下地為江河漢書云書稱水曰潤下坎
為水位在北方終藏萬物者也為政令順時隂陽調和
終始相成十二月咸得其氣則水得其性此之謂潤下
若政令逆時霧水暴出百川流溢壊鄉邑溺居人及淫
雨傷稼是為水不潤下爾雅曰水中可居者曰洲(亦曰/潬音)
(達旱/反)小洲曰渚小渚曰沚(亦曰小沚曰坁/又小沚曰磧)凡水邊皆曰
垂曰涯曰畔曰干曰濆曰濱涘上下坦曰漘(一曰/隒)重涯
曰岸岸上地曰滸曲涯曰澳(一曰/隈)水草交曰湄禆増水
邊土人所止曰澨水曲曰汭水北曰陽水南曰隂水出
山石間曰潾(音/􁹑)山夾水曰澗水注川曰谿水注谿曰谷
水通谷曰壑石絶水曰梁築土遏水曰塘(一曰堤/又曰防)大防
曰墳水所鍾曰澤廣澤曰衍澤曲曰臯障曰陂澤無水
有草木曰藪水通流曰川水本曰源源曰泉泉正出曰
濫泉側出曰氿(音/軌)泉泉所出同所歸異曰肥泉異出同
流曰瀵(敷問/反)深水曰潭急水曰流砂石上曰瀨(亦曰湍/曰灘曰)
(磧/)水别流曰派大水有小口别通曰浦風吹水涌曰波
(亦曰/浪)大波曰濤小波曰淪平波曰瀾直波曰徑水朝夕
而至曰潮風行水成文曰漣水波如錦文曰漪水行曰
涉逆流而上曰沂洄順流而下曰沂游(亦曰/㳂流)絶流而渡
曰亂以衣涉水曰厲繇膝以下曰掲繇膝以上曰涉渡
水處曰津(亦曰/濟)潛行水下曰泳(自水中可居已下並出/爾雅釋名説文三書)
水神曰天吳(山海經云天呉八首/十八尾亦曰水伯)大波之神曰陽侯(博/物)
(志曰昔陽國侯溺/水因為大海之神)濤之神曰靈胥(博物志云昔吳相伍/子胥為吳王夫差所)
(殺浮之於江/其神為濤)事對流濕　潤下(易曰水流濕火就燥尚/書五行一曰水水曰潤)
(下潤下/作鹹)包天　帶地(春秋元命苞曰水者天地之包幕/五行之始焉萬物之所由生王彪)
(之水賦曰水帶地而壤潤月流天而霄烱/陸士衡詩曰逝矣經天日悲哉帶地川)習坎　盈科
(易曰水洊至習坎君子以常徳行習敎事孟子曰水之/為物也不盈科不行君子之於道也不成章不達趙岐)
(曰盈滿也/科坎也)八水　三川(戴延之西征記曰關内八水一/涇二渭三灞四滻五澇六潏七)
(灃八滈漢書曰河南故秦三川郡/韋昭注曰有河洛伊故曰三川)秋涸　冬凝(禮記曰/仲冬之)
(月水始涸淮南子曰夫水向冬/則凝而為氷向春則泮而為水)九河　八海(尚書曰九/河既道孔)
(安國注曰河水分為九道平原以北是也關令/内傳曰須彌山東南有山曰崑崙在八海内)三江
五湖(尚書曰三江既入震澤底定孔安國注云三/江已入致定為震澤周禮揚州之浸曰五湖)榮河
　温洛(尚書中候曰堯即政七十載修壇河洛仲月辛/日昧明禮備榮光出河休氣四塞鄭𤣥注云榮)
(光五色從河水中出易乾鑿度曰帝盛徳之/應洛水先温九日乃寒五日變為五色𤣥黄)碧海　絳
河(東方朔十洲記曰東有碧海廣狹浩汗與東海等水/不鹹苦正作碧色王子年拾遺記曰絳河去日南十)
(萬里波如絳色多赤龍赤色魚而肥/美可食上仙服得之則後天而死)清濟濁河　𤣥灞
素滻(袁宏北征賦曰於是背梁山截汶波汎清濟傍祝/阿劉劭趙都賦曰其南也則有洪川巨瀆黄水濁)
(河發源積石逕拂太華潘岳西征賦曰北有清/渭濁涇蘭池周曲西有𤣥灞素滻湯井温谷)粉水
錦流(盛𢎞之荆州記曰筑陽縣西有粉水源出房陵縣/取其水為粉鮮潔異於錦水故因名粉水巴郡臨)
(江縣亦有此水取以為粉舊常獻之華陽國志曰成都/道西城故錦官也錦工織錦濯流江中則鮮明濯他江)
(則不如故命/曰錦里城)利萬物　成百事(老子曰上善若水水善/利萬物而不爭處衆人)
(之所惡故幾於道文子曰水之道也大不可/極深不可測萬物不得不生百事不得不成)君子觀
小人溺(孫卿子曰孔子觀於東流之水子貢問曰君子/見大水必觀焉何也孔子曰夫水徧與諸生而)
(無為也似徳其流也卑下倨句必循其理似義浩浩乎/不居似有道其赴萬仞之谷不懼似勇主量必平似法)
(盈不求㮣似正綽約㣲達似察以出以入就潔似善發/源必東似志是以君子見大水必觀焉禮記曰小人溺)
(於水君子溺於口夫水/近於人而易以溺人)懷山襄陵　浮天載地(尚書云/帝曰咨)
(四岳湯湯洪水方割蕩蕩懐山襄陵浩浩滔天郭氏𤣥/中記曰天下之多者水焉浮天載地髙下無不至萬物)
(無不/潤者)積成江海　上為雨露(桓寛鹽鐵論曰水積而成/江海行積而成君子文子)
(曰水之道也大不可極深不可/測上天為雨露下地為潤澤)竊壤以堙　積灰而止
(山海經曰洪水滔天鯀竊帝之息壤以堙洪水又淮南/子曰徃古之時四極廢九州裂水浩瀚而不息於是女)
(媧積蘆灰/以止滔水)親而不尊　狎而不翫(禮記曰水之於人也/親而不尊天尊而不)
(親左傳曰鄭子産謂子太叔曰唯有徳者能以寛服民/其次莫如猛夫火烈人望而畏之故鮮死焉水懦弱民)
(狎而翫之則多/死焉故寛難)賦東晉王彪之水賦(寂閒居以逺詠託/上善以寄言誠有)
(無而大觀鑒希微於清泉泉清恬以夷淡體居有而用/𤣥渾無心以動寂不凝滯於方圓湛幽􁸿以納汚泯虛)
(柔以勝堅或浤浪於無外或纎入於無間故能委輸而/作四海決導而流百川承液而生雲雨涌凝而為甘泉)
詩梁孝元帝登隄望水詩(驅馬河堤上非謂城隅遊懐/山殊未巳徒然勞九愁旅泊)
(依村樹江槎擁戌樓髙岸翻成浦曲港反通舟棗/野良知歎瓠河今可儔願假宣尼術泗水却横流)梁劉
孝綽太子洑落日望水詩(川平落日逈落照滿川張復/在淪波地派别引沮漳耿耿)
(流長脉熠熠動輕光寒鳥逐槎汎驚鵜拂浪翔臨流自/多美況此還故鄉榜人夜理楫櫂女闇成裝欲待春江)
(曙爭塗/向洛陽)後梁沈君攸賦得臨水詩(開筵臨桂水擕手望/桃源花落圓文出風)
(急細流翻光浮動岸影浪息累/沙痕滄波自可悦濯纓何用論)陳釋慧標詠水詩(曽添/疎勒)
(井經涌貳師營玉津花色亮銀溪錦磧明舟如/空襄汎人似鏡中行持將符上善利涉動髙情)祖孫登
詠水詩(驪泉紫闕映珠浦碧沙沈岸闊蓮香逺流清雲/影深風潭如拂鏡山溜似調琴請君看皎潔知)
(有/然)　又蓮調詩(長川落照日深浦漾清風弱栁垂江翠/新蓮夾岸紅船行疑汎逈月映似沈空)
(願逐琴髙戲/乗魚入浪中)隋李巨仁賦得方塘含白水詩(白水溢方/塘淼淼素)
(波/翠)　(疊浪搖鳬影漣漪寫鴈行長堤栁色/岸荇花黄觀魚自有樂何必在濠梁)孔德紹王澤
嶺遭洪水詩(地籟風聲急天津雲色愁悠然百川滿俄/爾萬頃浮還似金堤溢翻如碧海流驚濤)
(遙起鷺迴岸不分牛徒知懐趙景終是倦陽侯土/梗誠無託蘆灰豈暇求思得乘槎便蕭然河漢遊)張文
琮詠水詩(標名資上善流派表靈長地圖羅四瀆天文/載五潢方流含玉潤圓折動珠光獨有蒙園)
(吏棲偃/玩濠梁)讚晉郭璞釋水讚(川瀆綺錯渙瀾流帶潛潤傍/通經營華外殊出同歸混之)
(東/㑹)戴逵水讚(水徳淡中泉𤣥内鏡至柔好卑和協道性/止鑒標貴上善興詠爰有幽人擁輪來映)
庾肅之水讚(湛湛涵淥清瀾澄濬/妙質柔明雲深液潤)
海第二(叙/事)釋名云海晦也主引穢濁其水黑而晦博物
志云天地四方皆海水相通地在其中蓋無幾也七戎
六蠻九夷八狄形類不同總而言之謂之四海言皆近
於海也四海之外皆復有海云按東海之别有渤澥(出/説)
(丈/)故東海共稱渤海又通謂之滄海博物志云滄海之
中有蓬萊方丈瀛洲三神山金銀為宫闕仙人所集列
子稱渤海之東有大壑名曰歸塘(莊子所/云尾閭)其中有岱輿
員嶠方壺瀛洲蓬萊五山十洲記曰東海之别又有溟
海員海(十洲記曰扶桑在碧海之中有太帝宮太真東/王所居有蓬萊山周迴五千里山外有員海繞)
(其山海水色正黒色謂之溟海按/莊子有北溟則四海皆稱溟也)山海經有岐海幼海
少海(山海經云甌閩皆在岐海中又云無臯/之山南望幼海郭璞注云幼海少海也)按南海大
海之别有漲海(謝承後漢書曰交阯七郡貢獻皆從漲/海出入又外國雜傳云大秦西南漲海)
(中可七八百里到珊瑚洲洲底大/盤石珊瑚生其上人以鐵網取之)案西海大海之東小
水名海者則有蒲昌海蒲類海青海鹿渾海潭彌海陽
池海(漢書曰蒲昌海一名鹽澤廣袤三百里其水渟冬/夏不減皆以潛行地下南出積石又郭義恭廣志)
(云蒲類海在西域東北竇固擊伊吾戰於蒲類海十三/州記曰允吾縣西有卑禾羌海代謂之青海後魏書曰)
(太祖西征次鹿渾海郭義恭廣志/云羌中之西有潭彌海陽池海)按北海大海之别有
瀚海瀚海之南小水名海者則有渤鞮海伊連海私渠
海(漢書霍去病伐匈奴北至瀚海後漢竇憲伐匈奴至/渤鞮海郭義恭廣志曰匃奴中北有伊連海後漢梁)
(諷説北單于單于喜即將/人衆與諷俱還到私渠海)凡四海通謂之禆海(毗之/反)禆
海外復有大瀛海環之(鄒子曰所謂中國者天下八十/一分之一耳中國名曰赤縣内)
(自有九州禹之九州是也不得為州數中國外如赤縣/州者亦謂之九州有禆海環之如一區中者乃為一洲)
(如此者九都有大瀛海環其/外此謂八極而天下際焉)海曰百谷王海神曰海若
海一云朝夕池一云天池亦云大壑巨壑(出老子及/風俗通)海
中山曰島海中洲曰嶼(東方朔十洲記曰有祖洲瀛洲/𤣥洲炎洲長洲元洲鳳麟洲聚)
(窟洲流洲生洲其生洲瀛洲在東海炎洲在南海鳳麟/洲聚窟洲皆在西海元洲𤣥洲在北海已上凡十洲也)
事對委輸　朝宗(木𤣥虛海賦曰於廓靈海長為委輸/尚書曰江漢朝宗于海注云宗尊也)
(有似/於朝)委水　積流(禮記曰三王之祭川也皆先河而後/海或源也或委也此之謂務本又曰)
(洗之在阼其水在洗東祖天地之左海也鄭𤣥注曰海/水之所委也孫卿子曰不積跬步無以至千里不積小)
(流無以/成江海)叢桂　扶桑(王粲遊海賦曰若夫長洲别島旗/布星峙桂蘭叢乎其上珊瑚周乎)
(其址東方朔十洲記曰扶桑在碧海中樹長數千/丈一千餘圍兩幹同根更相依倚是以名扶桑)地脉
　天池(關令内傳曰天有五億五萬五千五百五十里/地亦如之各以四海為脉莊子曰窮髮之北有)
(溟海者/天池也)通天　動地(張華博物志曰舊説天河與海相/通近有人居海渚者年年八月有)
(浮槎來甚大徃反不失期此人乃立於槎上多賫糧乘/槎去忽不覺晝夜奄至一處有城郭舍屋望室中多見)
(織婦見一丈夫牽牛渚次飲之驚問此人何由至此此/人即問此為何處荅曰君可詣蜀問嚴君平此人還問)
(君平君平曰某月日有客星犯牽牛宿即此人到天/河也莊子曰海水三歲一周流相薄即為之地動)滄嶼
　碧津(沈懐逺南越志曰海安縣南有小水南注乎海/極目滄嶼渺望溟波十洲記曰處𤣥風於西北)
(坐王母於神鄉昆吾錯於流澤扶桑鎮於碧津離合/水精而光獸於炎野坎總衆隂是以仙都宅於海島)金
宫　玉闕(金宫事見敘事崔琰遂初賦曰蓬萊蔚其潛/興瀛壺森以駢羅列金臺之􁹆嵼方玉闕之)
(嵯/峩)鯷壑　鵬溟(漢書曰㑹稽海外有東鯷壑分為二十/餘國以嵗時來獻見左思齊都賦曰其)
(東則有滄溟巨壑洪浩汗漫莊子曰北溟有魚其名曰/鯤化為鳥其名曰鵬將徙於南溟擊水三千里謝莊赤)
(鸚鵡賦禎流隴/域祥發鵬溟)窮髮　聶耳(窮髮見天池下山海經曰/聶耳國在無腸國東兩手)
(聶其耳懸/居赤水中)無為　善下(文子曰古之善為君者法海以/象其大注下以成其廣老子曰)
(江海所以能為百谷/王者以其善下之故)負石　乘桴(漢書曰鄒陽上書申/屠狄蹈雍之河徐衍)
(負石入海不容於世義不茍取應劭風俗通曰姜肱字/伯維靈帝踐阼徵肱為太守肱告人曰吾以虛獲實藴)
(藉聲價盛明之際尚不委質今政在私門夫何/為哉遂乘桴浮於海莫知其極時人以為非凡)蜃樓
鮫室(漢書曰海傍有蜃氣為樓臺木𤣥/虛海賦曰天琛水怪鮫人之室)蓬嶼　桑田(季/顒)
(凌仙賦曰聸蓬萊之秀嶼冀東叟之可尋將乍至而反/墜患巨浪之相臨葛洪神仙傳曰麻姑謂王方平曰自)
(接侍以來見東海三為桑田向到蓬萊水乃淺於徃者/畧半也豈復將為陵陸乎方平乃曰東海行復揚塵耳)
秦橋　漢柱(三齊記曰青城山秦始皇登此山築城造/石橋入海三十里張勃吳録曰象林海中)
(有小洲生柔金自北南行三十里有西屬國/人自稱漢子孫有銅柱云漢之壃場之表)水伯　波
臣(山海經曰朝陽之谷神曰天吳是為水伯其為獸也/十八尾八首人面八足也木𤣥虛海賦曰天吳乍見)
(而髣髴莊子曰周顧視車轍有鮒魚焉曰我/東海之波臣也君豈有斗升之水活我哉)黄金闕
紫石室(史記曰燕王使人至蓬萊方丈瀛洲此三神山/在海中去人不逺有至者望之如雲及到三山)
(反在水下有仙人不死藥焉黄金白銀為宫闕東/方朔十洲記曰滄海島中有紫石宫室九老仙都)不死
草　反魂樹(東方朔十洲記曰祖洲在東海中地方五/百里上有不死草生瓊田中草似菰苗長)
(三尺許人已死者以草覆之皆活又曰聚窟洲在西海/中有大樹與楓木相類而花葉香聞數百里其名為反)
(魂/樹)傾瀉百川　迴洑萬里(劉楨魯都賦曰巨海分焉傾/瀉百川左思吳都賦曰百川)
(派别歸海而㑹潮/波汩起迴洑萬里)賦後漢王粲遊海賦(含精純之至道/將輕舉而髙厲)
(遊余心以曠觀兮且彷徉乎西裔乘蘭桂之輕舟浮大/江而遙逝翼驚風以長驅集㑹稽而一眂登隂隅以東)
(望兮覽滄海之體勢吐星出日天與水際其深不測其/廣無臬尋之㝠地不見涯洩章亥所不極盧敖所不届)
(洪洪洋洋誠不可度也處嵎夷乏正位兮同色號於穹/蒼苞納汚之𢎞量正宗廟之紀綱總衆流而臣下為百)
(谷之/君王)晉木𤣥虛海賦(昔在帝媯臣唐之世天綱浡潏為/凋為瘵洪濤瀾汗萬里無際江河)
(既導萬穴俱流掎瀲灔拔五岳竭涸九州其為廣也其/為怪也則乃浟湙    浮天無岸波如連山乍合乍散)
(噓吸百川洗滌淮漢若乃霾曀潛消莫振莫竦輕塵不/飛纎羅不動猶尚呀呷餘波溢涌若乃偏荒速告王命)
(急宣飛迅鼓楫汎海凌川於是候勁風掲百尺維長綃/掛帆席望濤逺决冏然鳥逝一越三千不終朝而濟所)
(届/)晉庾闡海賦(昔禹啓龍門羣山既鑿髙明澄氣而/清浮厚載勢廣而盤礴坎徳洊臻水)
(源深博灌注百川控清引濁始乎濫觴委輸大壑測之/渺而無際望之杳而綿漠鬱拂㝠茫徃來日月朏魄昏)
(微乍明乍没若夫長風鼓怒涌浪砰磕/颺波於萬里之間漂沫於扶桑之外)詩唐太宗春日
望海詩(披襟眺滄海憑軾翫春芳積流横地紀疏派引/天潢仙氣凝三嶺和風扇八荒拂潮雲布色穿)
(浪日舒光照岸花分彩迷雲鴈斷行懐卑運深廣持滿/守靈長有形非易測無源詎可量洪濤經變野翠島屢)
(成桑之罘思漢帝碣石想秦/皇霓裳非本意端拱是圖王)宋謝靈運遊赤石進帆海
詩(首夏猶清和芳草亦未歇水宿淹晨暮隂霞屢興没/周覽倦瀛壖况乃凌窮髮川后時安流天吳靜不發)
(揚帆採石華挂席拾海月溟漲無端倪虛舟有超越仲/連輕齊組子牟春魏闕矜名道不足適已物可忽請附)
(任公言終/然謝天伐)北齊祖孝徵望海詩(登髙臨巨壑不知千萬/里雲島相接連風潮無)
(極巳時看逺鴻度但見驚鷗/起不假送将歸自然傷客子)隋煬帝望海詩(碧海雖欣/矚金臺空)
(有聞逺水翻如岸遙山倒似雲斷濤還共合連浪或時/分馴鷗舊可狎卉木足為羣方知小姑射誰復語臨汾)
又季秋觀海詩(孟軻敘遊聖枚乘説瘉疾逖聽乃前聞/臨深驗兹日浮天逈無岸含靈固非一)
(委輸百谷歸朝宗萬川溢分城碧霧晴/連洲彩雲密欣同夫子觀深愧𤣥虛筆)隋虞茂奉和望
海詩(清蹕臨溟漲巨海望滔滔十洲雲霧逺三山波浪/髙長瀾疑浴日連島類奔濤神遊藐姑射睿藻冠)
(風騷徒然雖觀/海何以効涓毫)楊師道奉和春日望海詩(春山臨渤海/征旅輟晨裝)
(迴瞰盧龍塞斜聸肅慎鄉洪波迴地軸孤嶼映雲光落/日驚濤上浮天駭浪長仙臺隠螭駕水府汎黿梁碣石)
(朝煙滅之罘歸鴈翔北巡非漢后東幸異秦皇搴旗羽/林客㧞距少年場電擊驅遼水鵬飛出帶方將舉青丘)
(繳安訪/白霓裳)讚宋謝恵連四海讚(九夷六蠻八狄七戎彫鏤/異質裳羸殊風致之以徳)
(車軌/斯同)
河第三(叙/事)説文云河者下也隨地下流而通也援神契
曰河者水之伯上應天漢穆天子傳曰河與江淮濟三
水為四瀆河曰河宗四瀆之所宗也按水經注及山海
經注河源出崑崙之墟(山海經曰崑崙山縱廣萬里髙/萬一千里去嵩山五萬里有青)
(河白河赤河黑河環其壚其白水出其東北􁹒屈向東/南流為中國河河百里一小曲千里一大曲發源及入)
(中國大/率常然)東流潛行地下至規期山北流分為兩源一出
葱嶺一出于闐其河復合東注蒲昌海復潛行地下南
出積石山西南流又東迴入塞過燉煌酒泉張掖郡南
與洮河合過安定北地郡北流過朔方郡西又南流過
五原郡南又東流過雲中西河郡東又南流過上都河
東郡西而出龍門(汾水從東於此入河河東即龍門所/在吕氏春秋曰龍門未開河出孟門)
(東大溢是謂洪水/禹鑿龍門始南流)至華隂潼關與渭水合又東迴過砥
柱(砥柱山名河水分流包山而過山見水/中若柱然今陜州東河北陜縣三縣界)及洛陽(孟津/所在)
(也/)至鞏縣與洛水合成臯與濟水合(濟水出河北至王/屋山而南截河渡)
(正對/成臯)又東北流過武徳與沁水合至黎陽信都(信都今/冀州絳)
(水所在絳水亦曰/漬水一曰漳水也)鉅鹿之北遂分為九河(鉅鹿今邢州/大陸所在大)
(陸澤名九河一曰徒駭二太史三馬頰四/覆釜五胡蘇六簡七潔八鈎盤九鬲津)又合為一河
而入海(齊桓公塞九河以廣田居故舘陶貝丘廣川信/都東光河間以東城池九河舊跡有存漢代河)
(決金堤南北多罹其害議者常欲求九河故迹而穿之/未知其所是以班固云自兹距漢已亡其八枝也河之)
(故瀆自沙丘堰南/分屯氏河出焉)故尚書稱導河積石至于龍門(今絳/州龍)
(門縣/界)南至于華隂東至于厎柱又東至于孟津(在洛北都/道所湊古)
(今以/為津)東過洛汭至于大伾(洛汭今鞏縣在河洛合流之/所也大伾山今汜水縣即故)
(成臯也山/再成曰伾)北過降水至于大陸(其降水今冀州信都大/陸澤名今邢州鉅鹿)
又北播為九河同為逆河入于海是也(同合也九河又/合為一名為逆)
(河逆迎也言海口有/朝夕潮以迎河水)初禹自黎陽東北界分河為二渠
以引水一南出㑹漯川今河所流也(今河滑州以/東是舊漯水)一出
貝丘即九河之上河王莽時廢塞故俗謂之王莽河(史/記)
(河渠書漢書溝洫志並云河之為災害中國尤甚禹導河自/積石厯龍門又釃二渠以引河如淳注二渠一出貝丘一)
(則漯川王莽時河/遂塞但用漯耳)隋煬帝於衛縣(今衛州/衛縣)因淇水之入
河(淇水亦/曰清水)立淇門以通河東北行得禹九河之故道隋
人謂之御河事對出崑崙　導積石(並見敘/事中)包砥柱
冒石門(包砥柱見敘事山海經曰積石之山其下有/石門河水冒以西流郭璞注曰冒猶覆也)魚
折溜　龍䠠水(河圖曰黄帝云余夢見兩龍挺白圖即/帝以授余於河之都天老曰天其授帝)
(圖乎試齋以徃視之黄帝乃齋河洛之間求象見者至/於翠媯泉大盧魚折澑而至乃問天老子見中河折溜)
(者乎見之與天老跪而授之魚汎白圖簡䇿朱文以授/黄帝舒視之名曰録圖春秋運斗樞曰舜既為天子五)
(年二月東巡狩至于中州與三公諸侯臨觀黄龍五采也/負圖出置舜前䠠入水而前去䠠之逝反宋均云䠠去)
沈白馬　祭𤣥貉(史記漢武帝元光中河決於瓠子是/時天子已用事萬里沙漠還師臨決)
(河沈白馬璧於河穆天子傳曰西征/獵于滲澤獲白狐𤣥貉以祭河宗)入葱山　淪蒲海
(並見前/敘事中)鱗屋龍堂　泉室水府(楚辭曰魚鱗屋兮龍堂/紫貝闕兮珠宫王逸注)
(貝作闕泉室水府/見下鮑照河清頌)九折　兩源(淮南子曰河水九折注/海而流不絶者有崑崙)
(之輸也漢書曰河有兩源一出葱嶺一出于闐/在南山下其河北流與葱嶺河合東注蒲昌海)龍宫
貝闕(漢書武帝元光二年春河水從頓丘南流入渤海/其五月河決濮陽汎十六郡發卒十萬救決河起)
(龍泉宫貝/闕事見上)捧土　轉石(朱浮與彭寵書曰奈何以區區/漁陽而造怨于天子此猶河濵)
(之人捧土塞孟津多見其不知量也謝承後漢書曰安/帝時尚書陳龜上表曰仁恩廣被化流殊方使老者以)
(夀終孤幼得保年猶/臨河轉石易於反掌)汎栢　航葦(毛詩曰汎彼栢舟在/彼中河又曰誰謂河)
(廣一葦/航之)玉牘　金繩(河圖考靈曜曰秦王政以白璧沈/河有黑公從河出謂政曰祖龍來)
(天寳開中有尺二玉牘河圖曰舜以大尉即位與三公/臨河觀黄龍五采負圖出置舜前以黄玉為牌白玉為)
(檢黄金為繩紫芝為/泥章曰天黄帝符璽)馬圖　龜䜟(禮記曰聖王之所以/為順山者不使居川)
(不使渚者居中原用水火金木飲食必時合男女頒爵/位必當年徳是以天降膏露地出醴泉山出器車河出)
(馬圖鄭𤣥注馬圖龍馬負圖而出孫柔瑞應圖曰玉/龜者師曠時出河東之崖為聖圖出河負録䜟書)三
門　九曲(酈元注水經曰砥柱山禹鑿之以通河河水/分流包山而過山見水中若柱然故曰砥柱)
(又在虢之西界望之若柱故曰砥柱三川既決水流疏/分指狀表目亦謂之三門成公綏大河賦曰乘髙赴下)
(絶没長奔馳㑹五戸分下三門河圖曰黄河出崑崙山/東北角剛山東以北流千里折西而行至於南山南流)
(千里至於華山之隂東流千里至於植雍北/流千里至於下津河水九曲長者入于渤海)紺蓋　白
璧(衛𢎞漢舊儀曰祭四瀆者江河淮濟用三/正牲圭沈有車馬紺葢白璧見上玉牘注)悲申屠
尋方叔(韓詩外傳曰申屠狄言非其時將投于河崔嘉/聞而止之曰聖人者民之父母也今以濡足之)
(故不救溺人可乎狄曰昔桀殺龍逢紂殺比干而亡天/下吳殺子胥陳殺洩冶而滅其國非無聖知不用故也)
(遂負石而沈于河楚辭曰望大河之洲渚悲申屠之抗/迹論語曰鼓方叔入于河成公綏大河賦曰善尼父之)
(不濟尋方叔之逺迹㦤吳/起之讜言大汎舟之興役)三日變　千年清(易乾鑿度/曰天降嘉)
(應河水先清三日清變為白白變為赤赤變為𤣥𤣥變/為黄各三日王子年拾遺記曰丹丘千年一燒黄河千)
(年一清皆至聖之君以為/大瑞又黄河清而聖人生)榮光　休氣(尚書中候曰榮/光出河休氣四)
(塞休美也/榮光五采)賦後漢應瑒靈河賦(咨靈川之遐源兮于崑/崙之神丘凌増城之隂)
(隅兮賴后土之潛流衝積石之重險兮披山麓而溢浮/蹶龍黄而南邁兮紆鴻體而因流涉津洛之阪泉兮播)
(九道乎中州汾傾涌而騰騖兮桓亹亹而/徂征肇乘髙而迅逝兮陽侯怖而振驚)晉成公綏大
河賦(覽百川之𢎞壯兮莫尚美於黄河潛崑崙之峻極/兮出積石之嵯峩登龍門而南遊兮拂華隂與曲)
(阿凌砥柱而激湍兮踰洛汭而揚波體委蛇於后土兮/配靈漢於穹蒼貫中夏之畿甸兮經朔狄之遐荒厯二)
(周之北境兮流三晉之南鄉秦自西而啓壤兮齊據東/而畫疆殷徒涉而求固衛遷濟而遂强趙決流而却魏)
(嬴引溝而滅梁思先哲/之攸歎何水徳之難量)詩隋蕭慤奉和濟黄河應教詩
(大蕃連帝室驂駕奉皇猷未明驅羽騎凌晨方畫舟津/城度維錦岸栁夾緹油鐘聲颺别島旗影照蒼流早光)
(生劒服朝風起節樓滔滔細波動裔裔輕舷浮迴橈避/近磧放舳下前洲全疑上天漢不異謁蓬丘望知雲氣)
(合聽識水聲秋從君/何等樂喜從神仙遊)陳江總渡黄河詩(葱山淪外域鹽/澤隠遐方兩源)
(分際逺九道派流長未殫所聞見無待驗詞章留連嗟/太史惆悵踐黎陽導波縈地節疏氣耿天潢憫周沈用)
(寳嘉晉/肇為梁)隋薛道衡渡北河詩(連旌映溆浦疊鼓沸沙洲/桃花長新浪竹箭下奔流)
(塞雲臨逺艦胡風入陣樓劒㧞蛟將出驂驚黿欲浮/鴈書終立效鷰相果封侯勿恨關河逺且寛邊地愁)劉
孝孫早發成臯望河詩(清晨發巖邑驅馬走轘轅迴瞰/黄河上惝怳屢飛魂鴻流導積)
(石驚浪下龍門仙槎不辨處沈璧想猶存逺近/洲渚出颯沓鳬鴈喧懐古空延佇歎逝將何言)梁劉孝
威公莫渡河詩(請公勿渡河河廣風威厲檣偃落金烏/舟傾没犀枻紺蓋空嚴祀白馬徒生祭)
(銜石傷寡心崩城掩孀袂劒飛猶共水/璧沈魂俱逝君為川后臣妾作江妃娣)陳張正見公無
渡河詩(金堤分錦䌫白馬渡蓮舟風嚴歌響絶浪涌榜/人愁櫂折桃花水颿横竹箭流何言沈璧處千)
(載偶/陽侯)讚東晉郭璞爾雅圖讚(崑崙三層號曰天柱/實惟河源水之靈府)頌宋
鮑照河清頌(宗彼四瀆媚此雙川伏靈逺紀閟貺延年/澄源崑岳鏡流葱山泉室凝澱水府清涓)
宋張暢河清頌(渾渾洪河家國之濱襟帶晉衛領袖齊/秦龍門誕溜積石傳津乘運千祀經啓)
(天人化流上帝時表初星飛書曝/瑞龍圖照神協靈既偉通氣載榮)文後魏孝文帝祭河
文(維大和十九年皇帝吿于河瀆之靈坤元涌溢黄瀆/作珍浩浩洪流實裨隂淪通源導物含介藏鱗啓潤)
(萬品承育蒼旻惟聖作則惟禹克遵浮檝飛帆洞厥百/川朕承寳厯克纂乾文騰鸞淮方旋鷁河濆龍舲御瀆)
(鳳斾乘雲汎汎棹舟翾翾泝津宴我皇遊光余夷濱肇/開水利漕典載新千艫桓桓萬艘斌斌保我大儀惟爾)
(作/神)顔師古四大河祝文(維神上通雲漢光啓圖書分導/九枝傍潤千里素秋式序用率)
(典/常)牋宋茍倫與河伯牋(伏惟河伯府君君侯潛曜靈泉/翺翔神渚發洪流於崑崙揚髙)
(波於砥柱包四瀆以/稱王總百川而為主)
江第四(叙/事)釋名云江公也諸水流入其中所公共也風
俗通云江貢也所出珍物可獻貢也周官揚州其川三
江案三江漢書地理志注岷江為大江至九江為中江
至徐陵為北江蓋一源而三目(鄭𤣥孔安國注云左合/漢為北江㑹彭蠡為南)
(江岷江居其中則為中江故書稱東為中江者明岷江/至彭蠡與南北合始得稱中也又山海經三江者大江)
(中江北江也汶山郡有岷山大江所出峽山中江所出/東注大江岷山北江所出東注大江其源皆在蜀也又)
(韋昭説岷江松江浙江亦悉在吳也又沈懐逺南/越志曰廣信江始安江欝林江亦為三江在越也)案水
經及荆州記云江出岷山其源若甕口可以濫觴在益
州建寧滿江縣潛行地底數里至楚都遂廣十里名為
南江初在犍為與青衣水汶水合至洛縣與洛水合東
北至巴郡與涪水漢水白水合東至長沙與澧水沅水
湘水合至江夏與沔水合至潯陽分為九道(潯陽記說/九江一曰)
(烏白江二蜯江三烏江四嘉靡江五/畎江六源江七廩江八提江九菌江)東㑹于彭澤經
蕪湖名為中江東北至南徐州名為北江而入海也(按/南)
(徐州今/潤州)尚書稱岷山導江東别為沱(江别為/沱水)又東至于
澧(澧水名/在荆州)過九江至于東陵(東陵/地名)東迤(以氏/反)北㑹于滙
(胡罪反滙澤/即彭蠡也)東為中江入于海是也凡長江之别有郫
江(任豫益州記曰郫江大江之支也亦曰/涪江亦曰湔水在蜀與洛水合郫音邳)汶江(益州記/曰汶江)
(源出玉/輪阪下)墊江(崔鴻西京記曰吐谷渾觀墊江源問魯和/曰此水經仇池而過晉壽山沱渠始號墊)
(江至巴郡入/大江)弱栁江(緣江記曰西江/别支為弱栁江)浙江(説文云江别/流為汜至㑹)
(稽山隂為浙江又顧野王云浙江發源東陽新/安之間不與岷山之江相涉至錢塘入于海)松江(劉/澄)
(之揚州記吳縣有松/江自吳入海今蘇州)凡長江有别名則有京江(在南徐/州禹貢)
(所謂北江也今/潤州丹徒縣也)𤓰步江(今揚州六合縣界西南對潤州/江寧縣即魏文帝及後魏太武)
(帝所/臨處)烏江(即項羽死處今/和州烏江縣也)曲江(枚乘七發曰觀于廣陵/之曲江曲江今揚州也)
(又始興郡有曲江今韶州是也又漢司馬相如弔秦二/世賦曰臨曲江之隑州此即長安也以其水曲折甚類)
(廣陵之江/今樂遊園)凡江帶郡縣因以為名則有丹徒江錢塘江
㑹稽江山隂江上虞江廣陵江鬱林江廣信江始安江
䍧牱江成都江事對導江　絶漢(尚書曰岷山導江東/别為沱淮南子曰江)
(出岷山東流/絶漢入海)荆池　楚望(淮南子曰昔荆楚之地汝潁/以為洫江漢以為池左傳曰)
(江漢沮漳/楚之望也)四瀆　六川(史記曰殷湯作江誥曰古禹臯/陶久勞于外民乃安東為江北)
(為濟南為淮西為河四瀆已修民乃有居呂氏春秋曰/何謂六川河水赤水遼水黒水江水淮水此六川也)
吐貝　納龜(春秋運斗樞曰瑤光得則江吐/大貝尚書曰九江納鍚大龜)濫觴　縈
帶(家語曰江水始出岷山其源可以濫觴及其至于江/津乃方舟避風不可以涉袁山松宜都記曰對西陵)
(南岸有山其峯孤秀人自山南上至/頂俯臨大江如縈帶視舟船如鳬鴈)萍實　菱華(家語/曰楚)
(昭王渡江江有物大如斗圓而赤直觸王舟舟人取之/王大怪使之魯問孔子孔子曰此萍實也可剖而食之)
(吉祥唯霸者能獲之使反王遽食之甚美傳𤣥歌曰/有女殊代生涉江採菱華上翳青雲景下鑒渌水波)鸚
洲　鵲岸(酈元注水經曰江水至江夏沙羨縣西北又/東經歎父山江右岸當鸚鵡洲左傳曰昭公)
(十六年冬楚子伐吳吳人敗之於鵲岸西/京記曰今居巢江南水有鵲尾渚者是也)祭胥　弔屈
(董覽吳地記曰夫差立子胥以忠謇見亡遂賜死浮尸/於江夫差悔焉與羣臣於江設祭置壇國人因為立廟)
(漢揚雄謂屈原文過相如而至不容自投江而死作書/徃徃摭離騷文而反之自岷山投諸江流以弔屈原)
捐玦　喪珮(楚辭曰捐余玦兮江中遺余珮兮澧浦劉/向列仙傳曰江妃二女遊江濱見鄭交甫)
(遂解珮與之交甫受珮而去數十步懷中無珮女亦不/見郭璞江賦曰感交甫之喪珮悲神使之纓羅是也)
沈書　投局(蕭方等三十國春秋曰光禄殷羨之還豫/章貴遊多憑寄書羡之至板橋投書於江)
(曰沈者自沈浮者自浮殷洪喬不能作致書郵臧榮緒/晉書曰陶侃語人曰大禹聖人乃惜寸隂至於衆人當)
(惜分隂參佐或以戲廢事者乃/取其蒱博棋局之具悉投于江)笑吳主　歎魏帝(環濟/吳紀)
(曰孫權詔曰呂岱諸葛恪道步隲説北人欲以布囊盛/土塞江每讀此表令人連日失笑此江自天地以來寧)
(有可塞者乎虞濤江表傳曰魏文帝出廣陵欲伐吳望/大江而歎曰吳據洪流且多糧榖雖武騎千隊無所用)
(也乃/還)使君灘　中郎浦(酈元注水經曰江水東流魚復/縣南又經羊腸虎臂灘楊亮為)
(益州至此而覆舟懲其波瀾蜀人至今猶名之為使君/灘又曰江水又東至華容縣西左迤為中夏水右則中)
(郎浦/出焉)發黄岑　激赤岸(盛𢎞之荆州記曰始安郡有東/北二江北江發源於桂陽之臨)
(武黄岑山東江發源於南康太庾嶠下經始興縣界南/流西轉與北江合於郡東注于南海山謙之南徐州記)
(曰京江禹貢北江也濶漫三十里通望大壑常以春秋/朔望輒有大濤聲勢駭状極為奇觀濤至江北激赤岸)
(尤更/迅猛)黄金浦　紫貝闕(酈元注水經曰江水東至長沙/下雋縣又東之右岸有城陵山)
(小有故城東接徵落山江之南畔名黄金瀨瀨東有黄/金浦楚辭曰芙蓉葢而菱華車紫貝闕而白玉堂王逸)
(注紫貝水蟲也援神/契曰洪水出大貝)不惡小谷　不逆衆流(墨子曰江/河不惡小)
(谷之滿已也故能大是故江河之水非一源之流老子/曰江海所以能為百谷王者以其無不受之茍有所逆)
(衆流不至/者多矣)賦東晉郭璞江賦(咨五材之並用寔水徳之/靈長惟岷山之導江初發)
(源於濫觴聿經始於洛沬攏萬川乎巴梁衝巫峽而迅/激濟江津以起漲極泓量而海運狀滔天以森茫總括)
(漢泗兼包淮湘并吞沅澧汲引沮漳源二分於崌崍流/九派乎潯陽鼓洪濤於赤岸淪餘波於柴桑綱絡羣流)
(商攉涓澮表神委於江都混流宗而東㑹注五湖以漫/漭灌三江而漰沛滈汗六州之域經營炎景之外所以)
(作限於華裔壯天地之險界呼吸萬里吐納靈潮自/然徃復或夕或朝激逸勢以前驅乃鼓怒而作濤)南
齊謝朓楚江賦(爰自山南薄暮江潭滔滔積水褭褭霜/嵐憂與憂兮竟無際客之行兮嵗已嚴)
(爾乃雲沈西岫風蕩中川馳波鬱素駭浪浮天明沙宿/莽石路相懸於是霧隠行鴈霜耿虚林迢迢落景萬里)
(生隂列攅笳兮極浦弭蘭鷁兮江/潯願希光兮秋月承末照於遺簮)詩周庾信奉和泛江
詩(春江下白帝畫舸向黄牛錦纜迴沙磧蘭橈避荻洲/濕花隨水汎空巢逐樹流建平船柹下荆門戰艦浮)
(岸社多羣樹山城足逈樓/日落江風靜龍吟囘上游)隋煬帝夏日臨江詩(夏潭蔭/脩竹髙)
(岸坐長楓日落滄江靜雲散逺山空鷺飛林/外白蓮開水上紅逍遙有餘興悵望情不終)隋薛道衡
入郴江詩(仗節遵嚴㑹楊舲泝急流征塗非白馬水勢/類黄牛跳波鳴石磧濺沫擁沙洲岸迴槎倒)
(轉灘長船却浮緣涯頻斷挽挂壁/屢移鈎還憶青絲騎東方來上頭)隋栁顧言奉和晚日
楊子江應教詩(大江都㑹所長洲有舊名西流控岷蜀/東汎邇蓬瀛未覩纎羅動先聽逺濤聲)
(涳濛雲色晦浹疊浪華生/欲知暮雨歇當觀飛斾輕)蘇味道九江口南濟北接蘄
春南與潯陽岸詩(江路一悠哉滔滔九派來逺潭昏似/霧前浦沸成雷鱗介多潛育漁商幾)
(泝􁹓風搖蜀秭下日照楚萍開近漱湓城曲斜吹蠡澤/隈錫龜猶入貢浮磬罷新裁津吏揮橈疾郵僮整傳催)
(歸心詎可問/為視落潮迴)祭文隋薛道衡祭江文(維開皇元年行軍/元帥晉王謹以太)
(牢之奠敬祭南瀆大江之神仰惟靈性包平智徳擅靈/長上膺東井下紀南國引雙流而分九派長四瀆而納)
(百川自晉永嘉乾靈落綱蕞爾吳越僣偽相承陳賊叔/寳世濟其凶士庶為其塗炭人神所以怨憤忝司九伐)
(清彼一方分命將士乘流南渡仰憑靈祐咸䝉利涉今/申命蒼兕躬總精鋭直趨金陵行登石首庶蛟螭竄於)
(洲渚帷葢靜於波濤江表克平/海内清泰謹申禮薦惟神尚享)
淮第五(叙/事)釋名云淮圍也圍繞揚州北界東至海也周
官青州其川淮泗案水經注及山海經云淮水出南陽
平氏縣桐栢山其源初則涌出復潛流三十里然後長
騖東北經大復山從義陽郡北東過江夏平春縣北又
東過新息縣南期思縣北至原鹿縣南與汝水合又東
過廬江安豐縣與決水合東北至九江壽春縣東與潁
水合壽春縣北與淝水合又東至當塗縣北與濄水合
東北至下邳淮隂縣與泗水合東至廣陵淮浦縣而入
海也近海數百里通朝夕潮尚書稱導淮自桐栢東㑹
于泗沂入于海是也(孫盛晉陽秋曰秦始皇東遊望氣/者云五百年後金陵有天子氣於)
(是始皇於方山掘流西入江亦曰淮/今在潤州江寧縣土俗亦號曰秦淮)事對二山　三洲
(酈元注水經曰平阿縣有當塗山淮出于荆山之左當鼛/塗之右奔流二山之間而揚濤北注也毛詩曰鼔鐘伐)
(淮有三洲毛注/三洲淮上也)奥府　都市(焦貢易林曰江河淮海天/之奥府衆利所聚可以饒)
(有焦貢易林變占曰江河淮海/天之都市商人受福國家富有)注江　入海(孟子曰禹/排淮泗而)
(注諸江山海經曰淮水出餘山餘山在朝陽東義鄉西/入海郭璞注曰今淮水出義陽平氏縣桐栢山東北經)
(汝南淮南譙國沛國下/邳經淮隂縣入海也)禹乂　晉竭(尚書禹貢曰淮沂/其乂孔安國注曰)
(二水已治臧榮緒晉書/曰永嘉三月淮􁹔水竭)化橘　變禽(周禮曰橘踰淮而/北化為枳此地氣)
(然也郭璞遊仙詩曰六龍安可頓運/流有代謝淮海變微禽吾生獨不化)溉鮒　化雉(劉向/説苑)
(曰莊周貧徃貸於魏文侯文侯曰待吾邑栗之來而獻/之周曰乃今者周之來見道牛蹄中有鮒魚焉太息謂)
(周曰我尚可活也周曰須我為汝向南詣楚王決江淮/以溉汝鮒魚曰今命在瓫甕之中耳乃為我見楚王決)
(江淮以溉我汝即求我於枯魚之肆矣國語曰趙簡子/歎曰雀入于淮為蜃黿鼉英不能化唯人不能哀夫李)
(顒感冬篇曰蜿虹潛/太隂文雉化淮汜)韓釣　王浮(注水經曰淮水東經/淮隂縣漢髙祖封韓)
(信為侯國昔韓信去下鄉而釣/於此處也王浮見下王粲賦)㑹泗沂　經譙沛(㑹泗/沂見)
(敘事經譙沛/見上入海注)潛周鼎　沈魏璧(楚辭曰潛周鼎於江淮/兮㸑土鬵於中宇王逸)
(注曰言藏九鼎於江淮之中魚豢魏畧曰文帝/黄初六年帝以舟軍入淮遣使者沈璧于淮汜)蠙珠
玉璽(尚書曰禹貢云泗濱浮磬淮夷蠙珠暨魚孔安國/注曰淮夷二水出蠙珠及美魚臧榮緒晉書曰安)
(帝義熙十二年左衛兵陳陽於東府前淮水中得玉璽/一枚此金陵秦淮非四瀆淮也以淮事少故假此成對)
賦後漢王粲浮淮賦(從王師以南征兮浮淮水而遐逝/背渦浦之曲流兮望馬丘之髙澨)
(泛洪櫓于中潮兮飛輕舟乎濱濟建衆檣以成林兮譬/無山之樹藝於是迅風興濤鉦鼓若雷旗麾翳日飛雲)
(天迴蒼鷹飄逸逓相競軼凌驚波以髙騖馳駭浪而赴/質加舟徒之巧極美榜人之閑疾白日未移前驅已屆)
(羣師按部左右就隊軸轤千里名卒億計運兹威以/赫怒清海隅之蔕芥濟元勲於一舉垂休績於來裔)魏
文帝浮淮賦(建安十四年王師自譙東征大興水軍泛/舟萬艘時余從行始入淮口行泊東山覩)
(師徒觀旌帆赫哉盛矣雖孝武盛唐之狩舳艫千里殆/不過也乃作斯賦云泝淮水而南邁兮泛洪濤之湟波)
(仰嵓岡之崇阻兮經東山之曲阿浮飛舟之萬艘兮建/干將之銛戈揚雲旗之繽紛兮聆榜人之讙譁乃撞金)
(鐘爰伐雷鼓白旄冲天黄鉞/扈扈武將奮發驍騎赫怒)隋杜臺卿淮賦序(古人登/髙有作)
(臨水必觀焉吟詠比賦可得而言矣詩周南云漢之廣/矣不可泳思江之永矣不可方思􁹕風云涇以渭濁湜)
(湜其沚衛風云河水洋洋北流活活小雅云滔滔江漢/南國之紀大雅云豐水東注惟禹之績周頌云猗與漆)
(沮潛有多魚有鱣有鮪鰷鱨鰋鯉魯頌云思樂泮水薄/采其芹此皆水賦濫觴之源也後漢班彪有覽海賦魏)
(文帝有滄海賦王粲有游海賦晉成公綏有大海賦潘/岳有滄海賦木𤣥虛孫綽並有海賦楊泉有五湖賦郭)
(璞有江賦唯淮未有賦者魏文帝雖有浮淮賦止陳將/卒赫怒至於兼包化産略無所載齊天統初以教府詞)
(曹出除廣州長史經淮陽赴鎮頻經利涉壯其淮沸浩/蕩且注巨海南通曲江水怪神物于何不冇遂撰聞見)
(追而賦之曰美大川之為徳諒在物而非假決出元氏/之鄉濫流桐栢之下始經營於赤位終散漫於炎野)
詩隋煬帝早渡淮詩(平淮既淼淼曉霧復霏霏淮甸未/分色泱漭共晨暉清霞轉孤嶼錦)
(帆出長圻潮魚時躍浪沙禽鳴/欲飛㑹待髙秋晚愁因逝水歸)隋諸葛頴奉和出潁至
淮應令詩(涉潁倦紆迴浮淮欣逈直遥村含水氣逺浦/澄天色靈濤稍欲近仙嵓行可識𤣥覽屬睿)
(辭風雲/有餘力)蔡允恭奉和出潁至淮應令詩(久倦川涂曲忽/此望淮沂波浪)
(泛淼淼眺逈情依依稍覺金烏轉漸/見錦颿稀欲知仁化洽謳歌滿路歸)𢎞執恭奉和出潁
至淮應令詩(睿情欣逸賞臨泛入淮淝棹聲喧岸席颿/影出雲飛清流含日彩犇浪蕩霞暉還如)
(漳水曲鳴/笳啓路歸)又虞世南奉和出潁至淮應令詩(良晨喜利/涉解纜入)
(淮潯寒流泛鷁首霜吹響哀吟潛鱗波裏/躍水鳥浪前沈䢴溝非復逺悵望悦神襟)吟徐彦伯淮
亭吟(貞寂慮兮淮山幽憐芳若兮拏牛洲崩湍委咽日/夜流孤客危坐心自愁矧鶴唳兮風曉復猿鳴兮)
(霜秋熠燿飛兮蟋蟀吟倚清瑟兮横涼琴擷瑤芳兮弔/楚水弄琪樹兮歌越岑山碕礒兮隈曲濱水涓漣兮環)
(洞汩金光延起兮驟興没青苔竟兮綠蘋歇綠蘋歇兮/凋朱顔􁹖人寂厯兮何時閒君不見可憐桐栢上手葺)
(桂樹花/滿山)祭文隋薛道衡祭淮文(元帥晉王謹以清滌制/幣太牢之奠敬祭于東)
(瀆大淮之靈蓋聖徳應期神功宰物上齊七政下括四/海自晉人䘮道彛倫攸斁天隔内外地毁東南三吳成)
(危亂之邦百越為逋逃之藪皇帝肇開鼎業光有神器/圖出龜龍鏡懸金玉憂勞庶續無忘寤寐言念蒼生情)
(深矜養河源海外莫不來庭冒頓呼韓嵗時拜謁偽陳/蕞爾尚阻聲教妖賊叔寳僣竊遺緒毒流江左寃結人)
(神上軫皇情義申弔伐猥䝉朝寄撫寧淮甸仰惟導源/桐栢長邁蓬萊標四瀆而引百川擅五林而含七徳庶)
(憑流惡之靈克成除暴之舉使水陸旌旗所向/無前吳㑹君長束手歸服謹申薦禮惟神尚饗)
濟第六(叙/事)釋名云濟濟也言源出河北濟河而南也周
官兖州其川河濟案水經注及山海經云濟水出河東
垣縣王屋山初名沇水(風俗通云濟水出常山房子縣/贊皇山此又别是一水耳應氏)
(以為流入河南/之濟者非也)東出温縣西北始名濟水(孔安國注尚/書泉源為沇)
(流去為濟在/温西北平地)又東南流當鞏縣之北而南入河與河並
流過成臯(成臯今汜水縣晉書地道志曰濟自大伾入/河與河水鬬大伾成臯古成臯兼包鞏縣之)
(界/)溢出為滎水東流過陽武及封丘縣北又東過寃句
縣南至定陶縣南又東北流與菏水㑹東至乗氏縣西
分而為二其一東北流入鉅野澤過壽張西與汶水合
又北過榖城縣西又東北過盧縣北經齊郡東萊郡而
入海也尚書稱導沇水東流為濟入于河溢為滎東出
于陶丘北(即菏水/所在也)又東北㑹于汶又北東入于海是也
又水經注云初濟水至乘氏縣西分流為二其一東北
流今所入海者其一東南流東過昌邑縣北金鄉縣南
至方與為菏水過沛縣東北至下邳而入淮淮南子云
濟水宜麥周官云鸜鵒不踰濟事對導沇　濟河(並見/敘事)
重源　異岸(酈元注水經曰濟水重源出河内縣西北/平地水有二源所發因復謂之濟源合西)
(源出元城西東流注城南東合北水郭縁生述征記曰/河内温縣亦有濟入于黄河謂濟之源按二濟既南北)
(異岸而相逺/亦踰千里也)吳溝　齊阻(趙􁸹吳越春秋曰吳王夫差/興兵伐齊掘為深溝通於商)
(魯之間北屬之濟戰國䇿曰張/儀説秦王齊據河濟足以為阻)鬬水　截流(戴延之西/征記曰濟)
(水自大伾入河與河水鬬而東流尚書曰導沇水東流/為濟入于河溢為滎孔安國注曰濟水入河並流數千)
(里而截河又並河/數里溢為滎澤)德美　通和(劉向説苑曰四瀆江河/淮濟何以視諸侯能蕩)
(滌垢濁焉能通百川於海焉能蕩出雲雨焉為德/甚美故視諸侯也淮南子云淮濟水通和宜麥)馮征
　袁汎(馮衍明志賦曰流山岳而周覽徇碣石與洞庭/浮江河而入海泝淮濟而上征袁宏北征賦曰)
(於是背梁山截汶/波汎清濟傍祝阿)齊度量　蕩垢濁(風俗通曰濟齊也/齊其度量蕩垢濁)
(見上徳/美注)溢滎澤　注渤海(溢滎澤見敘事山海經曰濟/水出共山南東丘絶鉅野澤)
(注入/于海)詩蕭楚才奉和展禮岱宗塗經濮濟詩(拂漢星旗/轉分霄日)
(羽明將追魯阜跡更勒岱宗銘林戈咽濟岸獸鼓震河/庭葉箭凌寒矯烏弓望曉驚已降汾水作仍深迎渭情)
薛克搆奉和展禮岱宗塗經濮濟詩(龍圖冠胥陸鳳駕/指雲亭非烟泛濟)
(浦綠字啓河汀畫裳晨應月文㦸曙分星四田/巡揖禮三驅道契經行欣奉萬歲竊抃偶千齡)祭文後
魏文帝祭濟文(維太和十九年皇帝遣太常寺守散騎/常侍景昭告于濟瀆之靈乾光資曜坤)
(載播液惟瀆暢靈協輝隂辟庶象憑和升降芳瀝藴神/包化比土宣績温方涌瑞沇源導濟引流通滄實侔四)
(體作潤岱宗含雲吐醴潤波湛湛川風瀰瀰瞻洪津而/懐徳乘長波而欽智汎龍􁹗之郁穆璨玉軒而浮被沈)
(璋璧之明物冀/牲潔以歸寄)
洛水第七(叙/事)春秋説題辭云洛之為言繹也言水繹繹
光耀也魚豢典略云洛字或作雒初漢火行忌水故洛
去水而加佳魏為土行土水之母水得土而流土得水
而柔故去佳加水周官豫州其川滎洛與伊瀍二水為
三川(秦於河南/置三川郡)案水經云洛水出京兆上洛縣冢領山
郡經上洛𢎞農河南縣盧氏蠡城陽市宜陽洛陽合伊
瀍穀澗之水至鞏縣而入河也尚書稱導洛自熊耳東
北㑹于澗瀍又東㑹于伊又東北入于河是也(又周禮/雍州其)
(川洛汭此洛一名漆沮出馮翊此關輔之水非河南洛/水又水經注云洛水出漳山東經洛縣及新都與湔水)
(合流此又/在蜀土)淮南子云洛水輕利宜禾述征記云洛水底
有礬石故上無氷洛之神曰宓妃(周靈王時榖/洛二水鬬)事對㑹
澗　按河(㑹澗見敘事河圖曰洛水地理隂精之官帝/王明聖龜書出文天以與命地以授瑞按河)
(合際居中䕶羣王道和洽吐圖佐神逆/名亂教摘亡弔存故聖人觀河洛也)魚躍　鳳翔(魚/豢)
(典畧曰湯東觀洛沈璧黄魚雙躍出于壇曹植兩儀篇/曰帝者化八極養萬物和隂陽隂陽和鳳至河洛翔)
鳳集　龍見(沈約宋書曰黄帝齋于中宫坐于𤣥扈洛/水之上有鳳皇集不食生蟲不履生草其)
(雄自歌其雌自舞易乾鑿度曰帝王始興將起河/洛龍馬皆察其首黑者人正白者地正赤者天正)黑玉
　丹書(帝王世紀曰湯時有神牽白狼銜鈎入殷朝者/乃東觀沈璧于洛獲黄魚黑玉之瑞於是始受)
(命稱王淮南子曰古者至徳之運/珠玉潤澤洛出丹書河出録圖)元龜　青鯉(沈約宋/書曰𤣥)
(龜洛書者天符也王者徳至川泉則洛出龜書河圖曰/黄帝游於洛見鯉魚長三丈青身無鱗赤文成字也)
龜疇　鳳柙(尚書曰天乃錫禹洪範九疇彛倫攸敘孔/安國注疇類也天與禹洛出書神龜負文)
(而出列於背有數至于九禹遂因而第之以成九類黄/録曰帝坐𤣥扈洛上與大司馬容光左右輔周昌等百)
(二十人臨觀鳳皇銜圖/置帝前圖以黄玉為柙)笙鳳　玉雞(劉向列傳曰王子/晉好吹笙作鳳皇)
(鳴於伊洛之間有道士浮丘伯接以上嵩髙山帝王世/紀曰昭靈后名含始游於洛池有玉雞銜赤珠刻曰玉)
(英呑此者王含始/吞之生漢髙祖)堯壇　周觀(尚書中候曰堯沈璧於/洛𤣥龜負圖出背甲赤)
(文成字止壇帝王世紀曰武王伐紂營洛邑而/定鼎焉今洛陽西南洛水之北有鼎中觀是也)軒遊
周卜(帝王世紀曰黄帝時天大霧三日帝遊洛水之上/見大魚殺五牲以醮之天乃甚雨七日七夜魚流)
(始得圖書今河圖視萌篇是也尚書曰召公既相宅周/公徃營成周使來告卜作洛誥曰我又卜瀍水東亦惟)
(洛/食)夏竭　周鬬(史記曰周幽王二年西周三川皆震伯/陽甫曰昔伊洛竭而夏亡今周徳若二)
(代之季山崩川竭亡之徵也國語曰周靈王二十二年/榖洛水鬬将毁王宫王欲壅之太子晉曰山土之聚也)
(藪物之歸也川氣之通也澤水之鍾也夫天地聚於髙/歸於下今吾執政無乃實有所僻而禍夫二川之神王)
(卒壅之王室大亂賈逵/注曰兩水㑹似於鬬)張禊　潘居(張協洛禊賦曰夫/何三春之令日喜)
(天氣之絪緼和風穆而布暢兮百卉􁸹而敷芬顧春服/之既成兮將祓除於水濵潘岳閒居賦曰退而閒居于)
(洛之/涘)明珠　藻玉(明珠見下曹植賦山海經曰秦冒之/山洛水出焉東流注于河其中有藻)
(玉/)沈璧　墜鐘(帝王世紀曰湯/之瑞孫嵓宋書)　(璧于洛獲黄魚黒玉/髙祖平闗洛致鐘虡)
(舊器南還一/大鐘墜洛水)青雲浮　赤光起(尚書中候曰武王觀于/河沈璧禮畢且退至于)
(日昧榮光並塞河沈璧青雲浮洛赤龍臨壇銜𤣥甲之/圖吐之而去江淹詣建平王上書曰今聖厯欽明天下)
(樂業青雲浮洛榮光塞河尚書中候曰堯率羣臣東沈/璧于洛退候至于下稷赤光起𤣥龜負書出赤文成字)
(宋均注曰/稷讀曰側)九日温　七夜雨(易乾鑿度曰帝盛徳之應/洛水先温九日乃寒五日)
(變為五色𤣥黄七/夜雨見上軒遊注)賦魏曹子建洛神賦(余從京師言歸/東藩北過伊闕)
(越轘轅經通谷凌景山容與乎陽林流盻乎洛川覩一/麗人于嵓之畔乃援御者而告之曰彼何人斯若斯之)
(艶也御者對曰臣聞河洛之神名宓妃君王所見無乃/是乎余告曰其形也翩若驚鴻婉若游龍髣髴兮若輕)
(雲之蔽月飄颻兮若流風之迴雪於是忽焉縱體以游/以嬉左倚采旄右蔭桂旗攘皓腕於神滸兮採湍瀨之)
(𤣥芝收和顔而静志兮申禮防以自持爾乃衆靈雜遝/命儔嘯侣或戲清流或翔神渚或採明珠或拾翠羽從)
(南湘之二妃攜漢濵之游女體迅飛鳬飄忽若神凌波/微步羅襪生塵於是屏翳收風川后静波馮夷鳴鼓女)
(媧清歌騰文魚以驚乘鳴玉鑾以偕逝六龍儼其齊首/載雲車之容裔鯨鯢涌而夾轂水禽翔而為衛於是越)
(北沚過南岡動朱唇以徐言陳交接之大綱恨人神之/道殊怨盛年之莫當撫微情以效愛獻江南之明璫雖)
(潛處於太隂長/寄心於君王)詩唐太宗臨洛水詩(春蒐馳駿骨總轡/俯長河霞處流縈)
(錦風前瀁卷羅水花翻照樹隄蘭/到插波豈必汾隂曲秋雲發棹歌)蘇味道奉和受圖温
洛詩(綠綺膺河檢青壇俯洛濱天旋俄制蹕孝享屬嚴/禋陟配光三祖懐柔洎百神霧開中道日雪歛屬)
(車塵預奉咸英/奏長歌億萬春)李嶠奉和拜洛詩(七萃鑾輿動千年瑞/檢開文如龜負出圖)
(似鳳銜來殷薦三神享明祠萬國陪周旗黄/鳥集漢幄紫雲迴日暮鈎陳轉清歌上帝臺)牛鳳及奉
和受圖温洛詩(八神扶玉輦六羽警瑤溪戒道伊川北/通旌澗水西御圖開洛匱刻石與天齊)
(瑞日波中上仙禽霧裏低/微臣矯弱翮抃舞接鸞鷖)薛眘惑進舩於洛水詩(禁園/紆睿)
(覽仙棹叶時游洛北風花樹江南彩畫舟芳生/蘭􁹘草春入鳯皇樓興盡離懐暮煙光起夕流)銘後漢
李尤洛銘(洛出熊耳東流㑹集夏禹導疏經于洛邑𤣥/龜赤字漢符是立帝都通路建國南鄉萬乘)
(終濟造舟為梁三都五州貢篚萬方廣/視逺聽審任賢良元首昭明庶類是康)
渭水第八(叙/事)春秋説題辭云渭之為言布也渭渭流行
貎周官雍州其浸渭洛(關中記曰渭與涇洛一名/漆沮水一名洛水出馮翊)為關
中三川周幽王時三川震是也與涇渭灞滻澇潏灃滈
為八水案水經注及山海經注渭水出隴西首陽縣鳥
䑕同穴山東北過狄道縣南上邽縣北陳倉縣南武功
縣北槐里縣南與澇灃二水合東至髙陵與涇水合又
與漆沮水合經秦漢之都至潼津而入河也尚書稱導
渭自鳥䑕同穴東㑹于灃東㑹于涇又東過漆沮入于
河是也三輔舊事云初秦都渭北渭南作長樂宫橋通
二宫間表河以為秦東門表汧以為秦西門二門相去
八百里渭水貫都以象天河橋横南渡以象牽牛漢都
渭南開北闕以臨渭渭北則陵廟所在事對貫都　浸
雍(三輔黄圖曰始皇都咸陽因北陵營殿端門四達以/則紫宫象帝居渭水貫都以象天漢周官雍州其浸)
(渭/洛)知星　相氣(陳夀益都耆舊傳曰漢武帝時蜀張寛/為侍中從祀甘泉至渭橋有女子浴於)
(渭水乳長七尺上怪其異遣問之女曰帝後第七車知/我所來時寛在第七車對曰天星主祭祀者齋戒不潔)
(則女人見葛洪神仙傳曰駙馬都尉北海巫炎字子都/漢武帝出子都見於渭橋上見頭上鬰鬰有紫氣髙丈)
(餘帝召東方朔使相此君有/何道術曰此君有隂道之術)垂釣　投錢(徐幹中論曰/文王遇太公)
(於渭濱皤然皓首持竿垂釣文王得之灼若袪雲而見/日霍若開霧而觀山趙岐三輔决録曰安陵清者有項)
(仲仙飲馬渭/水每投三錢)晉壘　苻壇(臧榮緒晉書曰諸葛亮率衆/出斜谷髙祖拒亮遂濟渭水)
(背水為壘裴景仁苻書曰苻健至長安賈𤣥等/上尊號依舊儀立百官設壇城南於渭水之陽)造舟
贈路(毛詩曰文王初載天作之合在洽之陽在渭之涘/文定厥祥親迎于渭造舟為梁又曰我送舅氏曰)
(至渭陽何以贈/之路車乘黄)應徳　失紀(漢書曰昔三代居三河而/河洛出圖書秦居渭陽而)
(水數赤瑞異應徳之效也焦贑易林曰山/崩谷絶天福盡竭涇渭失紀玉厯既闕)通橋　複道
(三輔舊事曰始皇帝即位在渭南作長樂宮橋通二宫/間表河以為秦東門表汧以為秦西門史記曰秦始皇)
(複道向阿房宫渡渭屬之咸陽/以象天極閣道絶漢抵營室也)秦祠　漢拜(沈約宋書/曰秦漢都)
(西京涇渭水雖不在祀典以近咸陽故盡得比大川之/祠漢書曰文帝親拜灞渭之㑹以郊見渭陽五帝如淳)
(注曰二水/之合也)龍飲　雞翔(辛氏三秦記曰龍首山長六十/里頭入渭水尾達樊川髙二十)
(丈云昔有黒龍從南山出飲渭水其行道因成土山裴/景仁苻書曰苻健皇始四年冬山雞來入人家栖宿養)
(子而去羣聚傍渭水/而游翔與家雞無異)出周鼎　得燕璽(史記曰文帝十/五年趙人新垣)
(平以望氣見因説上設立渭陽五帝廟欲出周鼎常有/玉英見王景暉南燕書曰姚秦皇初三年嵗在丁酉於)
(長安渭濱得赤璽上/有文字曰天命燕徳)吕釣陽　馮耕隂(史記曰太公以/釣于渭周西伯)
(将獵卜曰所獲非龍非螭非熊非羆所獲霸王之輔於/是西伯獵果遇太公於渭之陽與語大悦馮衍楊節賦)
(序曰馮子耕於驪山之阿渭水之隂廢弔問之/禮絶游宦之路𦕈然有超物之心無偶俗之志)導鳥穴
　入龍山(尚書曰導渭自鳥䑕同穴孔安國注云鳥䑕/共為雌雄同穴處此山遂名山曰鳥䑕渭水)
(出焉入龍山/見龍飲注)橋法牛　氣如蜃(三輔黄圖曰始皇兼天/下都咸陽因北陵營殿)
(端門四達以則紫宫象帝居渭水貫都以象天河橋横/南渡以法牽牛雜兵書曰東海出氣如鼈渭水出氣如)
(蜃/)出地幹　象天河(河圖曰鳥獸同穴山地之幹也渭/水出其中象天河事見橋法牛注)
驚輿馬　御樓船(史記曰張釋之為廷尉漢文帝出中/渭橋有一人從橋下走出乘與馬驚)
(使騎捕屬廷尉廷尉奏此人犯蹕當罸金漢書曰薛廣/徳為御史大夫直言諫諍元帝酎祭宗廟出便門欲御)
(樓船廣徳當乘輿免/酈元注水經曰渭橋)　(曰宜從橋上乃從橋/制也亦曰便門橋)詩後周宇
文逌至渭源詩(渭源奔鳥穴輕瀾起客亭濺濺滿澗響/蕩蕩竟川嗚潘生稱運石馮子聽波聲)
(斜去臨天半横來對始平/合流應不雜方知性本清)周庾信望渭水詩(樹似新亭/岸沙如龍)
(尾彎猶言今暝/浦應有落帆還)隋煬帝臨渭源詩(西征乃届此山路亦/悠悠地幹紀靈異同)
(穴吐洪流濫觴何足擬浮槎難可儔驚波鳴澗石澄岸/瀉嵓樓滔滔下狄縣淼淼肆神州長林嘯白獸雲逕想)
(青牛風歸花葉散日舉煙霧/收直為求人隠非窮轍迹遊)隋薛道衡奉和臨渭源應
詔詩(𤣥功復禹迹至徳去湯羅玉關亭障逺金方水石/多八川兹一態萬里導長波驚流注陸海激浪象)
(天河鑾旗厯嵓谷龍穴暫經過西老陪遊宴南風起詠/歌庶品蒙仁澤生靈穆太和㣲臣惜暮景願駐魯陽戈)
隋栁顧言奉和春日臨渭水應令詩(飲馬投錢岸解釣/剖璜津風絲曳香)
(餌覆杯/懐昔人)韋嗣立奉和三日祓禊渭濱詩(乘春祓禊逐風/光扈蹕陪鑾渭)
(渚傍還識當時水濵/老衰年八十待文王)李乂奉和三日祓禊渭濱詩(中園/花栁)
(暮春時元已陪遊樂在兹此日/欣逢臨渭賞昔年空道濟汾詞)徐彦伯奉和三日祓禊
渭濱詩(晴風麗日滿芳洲御色春筵祓錦流/皆言侍蹕璜溪讌暫似乘槎天漢游)
涇水第九(叙/事)周官雍州其川涇汭關中記云涇與渭洛
為關中三川與渭灞滻澇潏灃滈為關中八水案辛氏
三秦記及山海經注涇水出安定朝郡縣西开頭山(淮/南)
(子云涇水出薄洛山髙誘/注云薄洛山一名开頭山)東南經新平扶風至京兆髙
陵縣而入渭與渭水合流三百里清濁不相雜東合漆
沮水至潼津入于河尚書稱導渭自鳥䑕同穴又東㑹
于涇又云涇屬渭汭並是也(屬音燭孔安國注尚書屬/逮也水北曰汭言治涇水)
(入於/渭)史記曰韓聞秦之好興利欲罷(音/疲)之無令東伐乃
使水工鄭國間説秦令鑿涇自中山西抵瓠口為渠溉
田因名鄭渠漢武時趙中大夫白公奏穿渠引涇水首
起谷口尾入櫟陽注渭中二百里溉田四千五百頃因
名白渠人得其饒歌之曰田於何所櫟陽谷口鄭國在
前白渠起後舉鍤爲雲决渠為雨涇水一石其泥數斗
且溉且糞長我禾黍衣食京師億萬之口(劉澄之交州/記曰龍編縣)
(有髙山涇水之所出今交州也漢書地理志曰丹陽/郡有涇縣韋昭注云涇水出蕪湖北涇今宣州涇縣)事
對合渭　厯峽(辛氏三秦記曰涇渭合流三百里清濁/不合酈元注水經曰涇水東流厯峽謂)
(之涇/峽)秦卜　漢祠(史記曰秦二世夢白虎齧其左驂殺/之卜涇水為祟二世乃齋望夷宫欲)
(祠涇漢書曰灞滻澧澇涇渭之水皆不在/大川之例以近咸陽盡得比大川之祠也)周震　漢壅
(史記曰幽王二年西州三川皆震伯陽甫曰周將亡矣/徐廣注曰涇渭洛也漢成帝河平四年長陵臨涇岸穨)
(壅涇/水)毒晉　祟秦(左傳曰晉侯伐秦帥諸侯之師以進/濟涇而次秦秦人毒涇上師人多死)
(祟秦見秦/卜注中)造舟　沈馬(薛瑩後漢書曰章帝北巡下長/平御池陽宫東至髙陵造舟至)
(于涇而還酈元注水經曰涇水經望夷宫北臨涇水以/望北夷秦二世將祠涇沈四白馬於涇齋於此宫内)
鄭國鑿　白公穿(並已見/敘事)山崩涸　岸穨壅(淮南子曰/􁹙山崩而)
(薄洛之水涸髙誘注曰􁹙山在雍/薄洛涇水也岸穨壅見漢壅下)出涇谷　屬渭汭(山/海)
(經曰涇西五十里曰涇谷之山涇水/出焉東流注于渭屬渭汭事見敘事)望夷宫　長平觀
(酈元注水經曰涇水經望夷宫北臨涇水又曰涇水經/長平觀北甘露三年呼韓邪單于入朝上登長平觀詔)
(單于無謁/即是觀也)詩徐珩日暮望涇水詩(導源經隴阪屬汭貫/嬴都下瀨波恒急迴)
(圻溜亦紆毒流秦卒斃泥糞漢/田腴獨有迷津客懐歸漸暮途)讚韋挺涇水讚(決渠濁/流屬渭)
(清津流亦毒/晉靈嘗祟秦)
　初學記卷六
欽定四庫全書
　初學記卷七
　　　　　　　　　　　　　唐　徐堅　撰
　　地部下
湖第一(叙/事)廣雅云湖池也說文云湖大陂也風俗通云
湖都也流瀆四面所隈都也周官揚州其浸五湖案張
勃吴録五湖者太湖之别名以其周行五百餘里故以
五湖為名(虞翻又云太湖有/五道别謂之五湖)或說以太湖射貴湖上湖
洮湖(洮湖一名長/塘湖在義興)滆(戸伯/反)湖為五湖案國語吴越戰於
五湖直在笠澤一湖中戰耳則知或說非也揚州記曰
太湖一名震澤一名笠澤一名洞庭(史記三苗之國左/洞庭右彭蠡裴駰)
(注云今太湖中􁹚山有石穴其深洞無知其極者名洞/庭洞庭對彭蠡則知此穴之名通呼洞庭彭蠡即宫亭)
(湖名也越絶書太湖週/三萬六千頃在吴興)荆州記云宫亭即彭蠡澤也謂
之彭澤湖一名匯(孩賄/反)澤(在豫/章郡)青草湖一名洞庭湖(荆/州)
(記云因青草山為名洞庭/亦謂之太湖在巴陵郡)雲夢澤一名巴丘湖凡此並
昭昭尤着又廣大也(居巢縣有巢湖揚泉湖吴郡有臨/平湖女墳湖鄮縣有黄金湖山隂)
(有鏡湖迴踵湖蘭湖華湖魚湖山隂湖溧陽有長塘湖/阜陵有麻湖建業有後湖一名𤣥武湖蔣陵湖髙湖潯)
(陽有招湖無錫有射貴湖尸湖小湖耆湖乗湖猶湖招/湖譙湖雍湖昆湖招湖即海鹽縣淪陷為也江東有滆)
(湖郢城有赤湖蜀有白羊湖山陽郡有樊梁湖射陽湖/津湖新安有白馬湖常熟有赤山湖夏架湖丹陽湖張)
(昭湖昭封婁侯又因名婁湖髙平湖太傅湖太傅即謝/安也著作簿湖劉南蠻湖侍中湖張侯湖葛塘湖倪塘)
(湖庾氷湖東陽有徐湖永嘉有蔣公湖自婁已下謂皆/獨擅一湖之利武昌有長湖琅邪有攝湖錢塘有明聖)
(湖淮湖承湖承湖一名詔息湖京口有醴湖孟佐湖半/揚湖龍目湖劫亭湖新豐湖吳興有欣湖武陵有丹坡)
(湖始興有滄湖武原淪陷為當湖又有洋湖錡湖梅湖/荆州有大井湖髙沙湖大滻湖馬骨湖支湖坡湖赤湖)
(沔湖酃縣有酃湖南康有平湖豫州有芍陂湖南越有/石湖蘄春有菜黄湖曲阿有後湖王子年拾遺記貟嶠)
(山有方湖東方朔神異經云亶州/有温湖北方有石湖其水恒氷)事對青草　赤沙(盛/𢎞)
(之荆州記曰巴陵南有青草湖週迴數百里日月出沒/其中湖南有青草山因以為名酈元注水經曰澧水經)
(南安縣又東與赤沙湖㑹/湖水通江南注澧水也)荆藪　揚浸(劉澄之荆州記/曰華容縣東南)
(有雲夢澤一名巴丘湖荆之藪/也周禮曰揚州其浸曰五湖)芍陂　笠澤(劉澄之豫/州記曰陵)
(縣北有芍陂湖魏將王陵與吳將張休交戰處張勃吳/録曰五湖者太湖之别名周行五百餘里故以名焉國)
(語曰戰於五湖此一湖中/戰耳笠澤即太湖别名)縣淪　城陷(趙曄吳越春秋/海鹽縣淪為招)
(湖徙居武原鄉故越地也干寳捜神記曰由拳縣秦時/長水縣始皇時童謡曰城門有血城當陷沒為湖有嫗)
(聞之朝朝往窺門將欲縛之嫗言其故後門將以犬血/塗門嫗見血走去忽有大水欲没縣主簿令幹入白令)
(令曰何忽作魚幹曰明/府亦作魚遂淪為湖)魚下　龍升(鄭緝之永嘉記曰/懷化縣有蔣公湖)
(父老傳云先代有祭祀祈請者湖輒下大魚與之秦/州記曰武都郡前有湖義熈初有白龍於湖升天者)銅
船　金牛(劉欣期交州記曰有一湖去合流北四十里/至隂日百姓樵捕見銅船出水上又有水牛)
(在湖之中劉道真錢塘記曰明聖湖在縣南父老相傳/湖中有金牛古嘗有見其映寳雲泉照耀流精神化莫)
(測遂以明/聖為名)分風　起雨(盛𢎞之荆州記曰宫亭湖廟神/甚有靈騐塗旅經過無不祈禱)
(能使湖中分風而帆南北南康仁空山上有/平湖湖中艑底浮在湖中動揺便起風雨)秦憩　范
游(錢塘記曰去邑十里有詔息湖古老相傳昔秦始皇/巡狩經塗暫憩因以詔息為名國語曰伍子胥諌吳)
(王與我争五湖之利非越乎及/越滅吳范蠡乃乗扁舟游五湖)三山　五渚(劉澄之豫/州記曰城)
(父縣有巢湖湖週五里湖中有三山湖南有四鼎山戰/國䇿曰秦與荆戰大破之取洞庭五渚史記曰秦乗流)
(而下漢四日而至五渚/裴駿注五渚在洞庭湖)石函　銅斗(吳志曰孫皓時吳/郡言臨平湖邉得)
(石函中有小石青白色剜上作皇帝字改元為天璽謝/綽宋拾遺曰張永開𤣥武湖古冢上得一銅斗有柄太)
(祖訪之朝士何承天曰此是新威斗王莽時王公亡皆/賜之一在冢内一在冢外于時江左唯有甄邯為大司)
(徒俄而又得一斗復/有石書稱甄邯之墓)白鵝　赬鯉(劉澄之揚州記曰新/成縣東有俱山山上)
(有湖湖中有白鵝一隻時時飛來不可常見周景式廬/山記曰山頂有一窮湖湖足頳鯉鬐皆傷剥而又有一)
(故楄槽崇山峻逺非舟檝所游豈/深谷為陵此物不與之而遷乎)龍目　馬骨(劉楨京/口記曰)
(龍目湖秦王東觀親見形勢云此有天子氣使赭衣徒/鑿湖中長岡使斷因改名丹徒令水北注江也盛𢎞之)
(荆州記曰雲杜縣左右有大滻馬骨等湖夏水/來則渺漭若海及冬涸則平林曠澤四眺煙日)賣藥
浮舟(劉向列仙傳曰東方朔者楚人漢武帝時為郎後/有見於㑹稽賣藥五湖徐州先賢傳曰勾踐滅吳)
(謂范蠡曰吾將與子分國而有之蠡曰君/行令臣行意乃乗扁舟浮五湖終不返)金銀塘　珠
玉泉(伏淊登故臺詩序曰夫差姑蘇臺東有丹湖萬頃/内有金銀塘陸賈新語曰舜藏黄金於嶃巖之山)
(捐珠玉於五湖之/泉以塞邪淫之路)賦西晉楊泉五湖賦(余觀夫主五湖/而察其雲物皇)
(哉大矣以為名山大澤必有記頌之章故梁山有奕奕/之詩雲夢有子虛之賦夫具區者揚州之澤藪也有大)
(禹之遺迹疏川導滯之功而獨闕然未有翰墨之美余/竊憤焉敢忘不才述而賦之其辭曰濬矣大哉於此五)
(湖乃天地之𤣥源隂陽之所徂上屬斗牛之精與雲漢/乎同模受三方之灌溉為百川之巨都居揚州之大澤)
(苞吳越之具區南與長江分體東與巨海合流太隂之/所毖𤣥靈之所遊追潮水而往還通蓬萊與瀛洲云云)
詩李顒涉湖(旋經義興境頓棹石蘭渚震澤為何在今/惟太湖浦圓徑縈五百盻目𣺌無覩髙天)
(淼若岸長津雜如縷窈窕尋灣漪迢遞望巒嶼驚飈揚/飛湍浮霄薄懸岨輕禽翔雲漢游鱗憩中滸黯藹天時)
(隂嶤岧舟航舞憑河/安可狥静觀戒征旅)劉删汎宫亭湖(迴艫承𣲖水舉帆/逐分風滉瀁疑無)
(際飄颻似度空檣烏排鳥路船影没河宫孤石/滄浪裏匡山苦霧中寄謝千金子安知萬里蓬)陳隂鏗
度青草湖(洞庭春溜滿平湖錦帆張源水桃花色湘流/杜若香穴去茅山近江連巫峽長帯天澄逈)
(碧映日動浮光行舟逗逺樹度鳥/息危檣淊淊不可測一葦詎能航)文隋盧思道祭漅湖文
(維開皇元年十二月朔甲子具位姓名遣某官以清酌/庶羞之饋敬祭漅湖之靈曰泱漭澄湖南服之紀斜通)
(海甸旁帯江汜深過百仞潤踰九里彭蠡莫儔具區非/擬揚越不庭多歴年祀王師薄伐六軍戾止戒期指日)
(馬首欲東常隂作沴零雨其濛水氣朝合天雲夜同申/之苦霧繼以嚴風塗泥已甚軌躅不通有稽天罰用沮)
(元戌唯夫百神受職水靈為大皇王御宇率土無外當/使日月貞明天地交泰雨師止其霖瀝雲將巻其蔚薈)
(東渡戈船南聳鵰斾收尉佗之黄屋納孫皓之青盖然/後草車旋軫戎卒凱歌楚俘霧集兾馬星羅無徳不報)
(有酒如河神之/聽之斯言匪蹉)
漢水第二(叙/事)漢楚水也周禮荆州其川江漢案水經注
及山海經注云漢水出隴坻道縣嶓冢山初名漾水東
流至武都沮縣始為漢水東南至葮萌與羌水合至江
夏安陸縣名沔水故有漢沔之名(即周昭王/溺處也)又東至音
陵合滄浪之水(即屈原遇/漁父之處)又東過三澨水觸大别山南
流而入江(庾仲雍漢水記曰漢水出廣漢漾水出嶓冡/東流至武都而與漢水合沔水出武都沮縣)
(亦與漢/水相合)尚書稱嶓冢導漾東流為漢(孔安國注云泉始/出山為漾水東南)
(流為沔水至漢/中東行為漢水)又東為滄浪之水過三澨至于大别南
入于江東匯澤為彭蠡東為北江入于海是也(匯迴也/音胡賄)
(反言漢水合大江迴流入彭蠡滓/東北至南徐州名為北江而入海)事對南紀　東流(詩/云)
(淊淊江漢南國之/紀東流見叙事)沈碑　潜璽(酈元注水經曰沔水東/經萬山北出下有潭中)
(有杜元凱好向後名作兩碑並述已功一碑在峴山一/碑沈此潭中曰千載之後何知不深谷為陵又蜀志少)
(府王謀等上言前襄陽男子張嘉王休獻玉/璽璽潜漢水於深淵暉景燭曜璽光徹天)遇兕　截
蛟(紀年曰周昭王十六年伐楚荆涉漢遇大兕盛𢎞之/荆州記曰沔水隈潭極深先有蛟為害鄧遐為襄陽)
(太守拔劍入水蛟繞其足遐自揮劍截蛟/數段流血丹水勇冠當時於後遂無蛟患)近二别　過
三澨(左傳曰吳師伐郢楚子常濟漢而陣自小别至于/大别杜釋地曰二别近漢之名過三澨見叙事)
解珮　弄珠(韓詩曰鄭交甫過漢臯遇二女絃服珮兩/珠交甫與之言曰願請子之珮二女解珮)
(與交甫而懷之去十步探之則亡矣迴顧二女亦不見/張衡南都賦曰耕父揚光於清泠之泉游女弄珠於漢)
(臯之曲酈元注水經曰漢水東經萬/山北出下水隈云漢女昔日遊處)鱣湍　龍泉(酈元/注水)
(經漢水東經西城縣故城為鱣湍洪波漭盪漰浪雲穨/古耆舊言有鱣魚奮鬐望濤直上至此曝腮因以名湍)
(焉又曰漢水經西城縣故城南又東為龍泉泉上有/胡鼻山石類胡人鼻故也下臨龍井渚泉深數丈)碑
潭　鐘岸(碑潭見沈碑注孫巖宋書曰漢中城固縣漢/水岸際有異聲如雷俄頃岸崩有銅鐘十二)
(出自潜壤體制/既精扣之清響)楚望　荆川(左傳曰江漢沮漳楚之望/也周禮曰正南曰荆州其)
(川江漢其/浸潁淇)鯨灘　鮫潭(酈元注水經曰漢水過西城縣/又東經鼈池而為鯨灘鮫潭見)
(上截/鮫注)夢神　游女(徐幹喜夢賦曰昔嬴子與其交游於/漢水之上其夜夢見神女毛詩曰南)
(有喬木不可休息漢/有游女不可求思)沈玉　亡劍(左傳曰蔡昭侯為兩/珮與兩裘以如楚獻)
(一珮一裘於昭王子常欲之弗與三年止之蔡侯歸及/漢執玉而沈曰余所濟漢而南者有若大川酈元注水)
(經曰襄陽故城北枕沔水/昔張公遇害亡劍於此)朝海　鬬江(尚書曰江漢朝/宗于海水經自)
(沔與江合流東過彭蠡澤酈元/引鄭𤣥云漢與江鬬轉東成澤)含珠　隠玉(盛𢎞之荆/州記曰荆)
(藴玉以潤其區漢含珠而清其域左思蜀都賦曰流漢/湯湯驚浪雷奔望之天迴即之雲昏水物殊品鱗介異)
(族或藏蛟螭/或隠璧玉)配天漢　對月谷(配天漢見下蔡邕賦酈/元注水經曰漢水右對)
(月谷山有月坂有月/川於其中黄壤沃衍)黄金水　白石灘(水經注曰漢水/經大小黄金南)
(山有黄金峭水北對黄金谷有黄金戍又曰漢水又東/經魏興郡之錫縣故城北為白石灘縣故春秋之錫穴)
(地/也)七軍没　六師喪(魏志曰征南將軍曹仁守樊蜀關/羽攻樊時漢水溢于禁等七軍皆)
(没紀年曰周昭王十九年天/大曀雉兎皆震喪六師于漢)賦後漢蔡邕漢津賦(夫何/大川)
(之浩浩兮洪流淼以𤣥清配名位乎天漢兮披厚土而/載形發源自乎嶓冢引漾澧而東征納湯谷之所吐兮)
(兼漢沔之殊名總畎澮之羣液演西土之隂精過曼山/以左迴兮旋襄陽而南縈切大别之東山兮與江湘乎)
(通靈嘉清源之體勢澹澶湲以安流鱗甲育其萬類兮/蛟螭集以嬉遊明珠胎于靈蚌兮夜光潜乎𤣥洲雜神)
(寳其充盈兮豈/魚龜之足收)詩梁庾肩吾奉和汎舟漢水往萬山應
教(桂棹架棠船飄揚横大川映巖沈水底激浪起雲邉/迴岸髙花發春塘細草懸陪歌承睿賞接醴侍恩筵)
(誰云李與郭/獨得似神仙)李百藥渡漢水(東流既瀰瀰南紀信淊淊/水激沈碑岸波駭弄珠臯)
(含星映淺石浮盖下奔濤溜闊霞光近川長曉氣髙/檣烏轉輕翼戲鳥落風毛客心既多緒長歌且代勞)王
師渡漢水經襄陽(導漾疏源逺歸海㑹流長延波接荆/夢通望邇沮漳髙岸沈碑影曲溆麗)
(珠光雲昏翠島没水廣素濤揚閱川已多歎遐睇幾増/傷臨溪猶駐馬望峴欲霑裳喬木下寒葉亭林落曉霜)
(山公不可遇/誰與訪髙陽)宋之問漢江宴(漢廣不分天舟移杳若仙/林虹映晚日江鶴弄晴煙)
(積水浮冠盖揺風送管絃/嬉遊不可極留恨此山川)
驪山湯第三(叙/事)博物志云凡水源有石流黄其泉則温
或云神人所煖主療人疾辛氏三秦記云驪山湯舊說
以三牲祭乃得入可以去疾消病俗云秦始皇與神女
遊而忤其㫖神女唾之則生瘡始皇怖謝神女為出温
泉而洗除後人因以為騐漢武帝故事云驪山湯初始
皇砌石起宇至漢武又加修飾焉(水經注云漁陽郡北/有温泉吳録云始興)
(山出湯泉零陵縣出温泉丹陽記云湯山出温泉三所/述征記云東萊郡出温泉臨川記云臨川縣出温泉廬)
(山記云主簿山下出温泉安成記云宜陽南鄉出温泉/梁州記云漢水南出温泉荆州記云新陽縣出温泉銀)
(山縣出温泉耒陽縣出温泉潯陽記云雞籠山下出温/泉始興記云靈泉源出温泉幽明録云艾縣輔山出温)
(冷二泉博物志云不周雲川之水温/如湯凡諸温泉咸能療疾逺近歸之)事對如沸　若湯
(周景式廬山記曰主簿山在胡郎廟南數里山下有温/泉穴口周圍一丈許涌出如湯沸冬夏恒熱梁州記云)
(漢水南有温泉周圍數千步冬夏常沸涌若湯/其熱可熟雞子未至二十里便望見白氣衝天)爛鳥
遊魚(郭緣生續述征記曰東萊郡有温泉恒沸鳥墜輒/爛始興記曰靈泉源有温泉涌溜如沸時有細赤)
(魚出遊莫/有獲者)温谷　湯山(温谷見下劉義恭詩張勃呉録/曰丹陽江乗縣有湯山出温泉)
(三/所)愈疾　流穢(袁山松宜都山川記曰銀山縣有温泉/注大溪夏纔煖冬則大熱上常有霧氣)
(百病乆疾入此水多愈/流穢見下張衡賦中)潮泉　神井(張僧鑒潯陽記曰/雞籠山下澗中有)
(數十處累石若有人功水常深尺餘朝夕輒有湧泉溢/出如潮水時刻不差朔望尤大號為潮泉常如沸湯神)
(井見下張/衡賦序)蠲慝　攘寒(蠲慝見下張衡賦中江乗地記/曰縣東南四十里半湯泉半温)
(半冷共同一壑謂之半湯泉張勃云冷/水夏濯可以清暑温水冬浴可以攘寒)湯雞　瀹卵(常/璩)
(華陽志曰斯臾入南山洞温水穴冬夏常熱其源可以/湯雞豚下湯澡洗療宿疾王􁹛洛都賦曰雞頭温水魯)
(陽神泉不㸑自沸熱若焦然/爛毛瀹卵煑絹濯鮮㵸音藥)痊痾　保性(王廙洛都賦/曰痿瘵痱痾)
(浸之則痊功邁藥石勲著/不言保性見下張衡賦中)暄波　灼水(暄波見下劉義/恭詩酈元水經)
(注曰温湯水出漁陽郡北山温溪即温/源也廢疾者不能澡以其過灼故也)温濤　炎液(曹/植)
(述行賦曰濯余身於神井偉温/濤之若焚炎液見下劉義恭詩)分寒水　㑹冰泉(零陵/縣記)
(云縣有温泉泉中有伏石分流其隂清水常寒其陽温/泉湧沸飛霧如烟雪霜無以敗其熱劉義慶幽明録曰)
(艾縣輔山有温冷二泉發源相去數尺熱泉可煮/雞䐁冷泉常若氷雙流數丈而合俱㑹于一溪)濯日
月　飛煙霧(濯日月見下張衡賦飛/烟霧見上分寒水注)萃士女　邁藥石
(萃士女見下張衡賦/邁藥石見上痊痾注)賦後漢張衡温泉賦(余適驪山觀/温泉浴神井)
(美洪澤之普施乃為賦云覽中域之珍怪兮無斯水之/神靈控湯谷于瀛洲兮濯日月乎中營蔭髙山之北延)
(處幽屏以閒清於是殊方跋涉駿奔來臻士女曄其鱗/萃紛雜遝其如煙亂曰天地之徳莫若生兮帝育蒸民)
(懿厥成兮六氣淫錯有疾癘兮温泉汩焉以流/穢兮蠲除苛慝服中正兮熈哉帝載保性命兮)魏曹植
述行賦(尋曲路之南隅觀秦政之驪墳哀黔首之罹毒/酷始皇之為君濯余身于神井偉温濤之若焚)
詩唐髙宗過温湯(温渚停仙蹕豐郊駐曉旌路曲迴輪/影岩虚傳漏聲暖溜驚湍駛寒空碧)
(霧經林黄疎葉下野白曙霜/明眺聽良無已煙霞斷續生)宋劉義恭温泉(秦都壯温/谷漢京麗)
(湯泉炎徳潜逺/液暄波起兹源)北齊劉逖浴温湯(驪岫猶懷土新豐尚/有家神井堪消癘温)
(泉足蕩邪紫苔生石岸黄沫擁/金沙振衣殊未已翻能停使車)越王貞奉和過温湯(鳳/輦)
(騰宸駕驪籞次乾遊坎徳疎温液山隈𣲖暖流寒氛空/外擁蒸氣沼中浮林凋帷影散雲歛盖隂收霜郊暢𤣥)
(覽參差/落景遒)王徳真奉和過温湯(握圗開萬㝢屬聖啟千年/驪阜疏緹騎驚鴻映彩旃)
(玉霜明鳳野金陣藻龍川祥烟聚危岫/灼水溢飛泉停輿興睿覽還舉大風篇)楊思𤣥奉和過
温湯(豐城觀漢迹温谷幸秦餘地接幽王壘流分鄭國/渠風威肅文衛日彩鏡雕輿逺岫凝氛重寒叢樹)
(影疎迴瞻漢章/闕佳氣滿宸居)鄭義真奉和過温湯(洛川方佇蹕豐野/暫停鑾湯泉恒獨)
(湧温谷豈知寒漏鼔依巖畔相風出樹端嶺烟/遥聚草山月逈臨鞍日用誠多幸天文遂仰觀)序周庾
信温湯碑序(咸池浴日先膺綠甲之圗砥柱浮天始受/𤣥夷之命仁則滌蕩埃氛義則激揚清濁)
(勇則負山餘力弱則鴻毛不勝仲春則榆莢同流三月/則桃花共下其色變者流為五雲之漿其味美者結為)
(三危之露煙青於銅浦色白於鈆溪非神鼎而長沸異/龍池而獨湧洗胃湔腸興羸起瘠秦皇餘石仍為鴈齒)
(之階漢武舊陶即用魚鱗之瓦豈獨醴泉消/疾聞乎建武之朝神水蠲痾在乎咸康之世)銘周王襃
温湯銘(挺此温谷驪丘之隂白礬上徹丹砂下沈/華清駐老飛流瑩心谷神不死川徳愈深)
昆明池第四(叙/事)廣雅云沼池也說文云池者陂也從水
它聲風俗通云孫子有金城湯池之說後人因此開地
為池以養魚鼈按漢書及西京雜記昆明池漢武帝元
狩三年所穿也初漢欲求身毒國為昆明夷所閉昆明
有滇池方三百里名曰滇河漢將伐昆明以通身毒使
謫卒伐棘上林象滇河作昆明池以習水戰池週圍四
十里(漢武帝平昆明夷以其地為益州郡其滇水源深/廣末反淺狹有似倒流故曰滇河潘岳闗中記曰)
(昆明漢武習水戰也中有靈沼神池云堯時理水訖停/舟此池盖堯時已有沔池漢代因而深廣耳曹毗志怪)
(云漢武鑿昆明池極深悉是灰墨無復土舉朝不觧以/問東方朔朔曰臣愚不足以知之可試問西域胡人帝)
(以朔不知難以移問至後漢明帝時外國道人入來洛/陽時有憶方朔言者乃試以武帝時灰墨問之胡人云)
(經云天地大劫將盡則劫燒/此劫燒之餘乃知朔言有㫖)池中有戈船樓船各數百
艘樓船上建樓櫓戈船上建戈矛四角悉垂幡旄旌葆
麾盖照燭涯涘又作二石人東西相對以象牽牛織女
又刻石為鯨魚毎雷雨魚常鳴吼鬐尾皆動漢代祭以
祈雨有騐至昭帝幼沖不復習戰於中養魚以給諸陵
祠餘付長安市魚乃賤(三秦記秦始皇作長池引渭水/東西二百里南北二十里築土)
(為蓬萊山刻石為鯨魚長二百丈秦又有蘭池鎬池豊/鎬有周天子璧池穆天子西征有𤣥池瑶池樂池與西)
(王母宴所漢有建章宫太液池中築方丈瀛洲象海中/神山春二月黄鵠下池中未央宫有滄池中築漸臺王)
(莽死其上漢上林有池十五所承露池昆靈池池中有/倒披蓮連錢荇浮浪根菱天泉池上有連樓閣道中有)
(紫宫㦸子池龍池魚池牟首池蒯池菌鶴池西陂池當/路池東陂池太一池牛首池積草池池中有珊瑚髙丈)
(二尺一本三柯四百六十條尉佗所獻號曰烽大樹糜/池含利池百子池七月七日臨百子池作于闐樂樂畢)
(以五色縷相羇謂為連愛東漢有九龍池御龍池靈芝/池白石池躍龍池天泉池魏在鄴有渌水池瓊華池疏)
(圃池𤣥武池靈芝池在洛有天泉池池中築九華臺流/杯池幽泉池隂流池鳴鶴池吳有太子池孫權子和築)
(至晉明帝呼為太子池西晉有含利池都亭池靈芝池/濛汜池張載作賦者潜靈池淥池東晉有清游池流杯)
(池宋有天泉池華林池池有雙蓮同榦芙蓉異花並蔕/紂有酒池齊景公有昭華池後梁有靈泉池後魏冇鴻)
(鴈池流化池後燕有清涼池前梁有閒豫池池有龍影/五彩鑄銅龍於其上南燕有申池赫連勃勃有渌漣池)
(大梁有蓬池襄陽有習氏魚池山簡所游者荆州有蔡/子池臨沅縣有明月池益州有萬歳池天井池千秋池)
(雙龍池卭池洺州有干將/池華曲池於潜有蛟龍池)事對神池　靈沼(並見上/叙事注)開
地　伐棘(並見/叙事)珠濱　金堤(潘岳闗中記曰漢武習水/戰作昆明池人釣魚綸絶)
(而去夢於帝求去其鈎明日帝戲於池見魚銜索帝取/其鈎放之間三日復游池濱得珠一雙帝曰豈非昔魚)
(之報也張衡西京賦曰乃有昆明靈沼黒水𤣥/沚周以金堤樹以栁杞豫章珍館掲焉中峙)湯谷
虞泉(潘岳西征賦曰乃有昆明池乎其中湯湯澣澣滉/瀁瀰漫浩若河漢日月麗天出入乎東西朝似湯)
(谷夕類虞泉昔豫章之名宇披𤣥流而/特起儀景星於天漢列牛女以雙峙)𤣥流　黑水(𤣥/流)
(已見上湯谷注中黒/水已見上金堤注中)漢宇　堯舟(漢書曰漢武大修昆/明池列館環之班固)
(西京賦曰集于豫章之宇臨於/昆明之池堯舟見上叙事注)刻石　儀星(刻石見叙/事儀星見)
(上虞/泉注)名宇　珍館(名宇事已見上湯谷注中/珍館事已見上金堤注中)習戰　肄
師(習戰事見上珠濵注中魏志曰太祖還鄴作𤣥武池/以肄舟師潘岳西征賦曰乃有昆明池乎其中伊兹)
(池之肇穿肄水師於/荒服肄音異習也)錦繡陂　栁杞堤(班固西都賦曰/集於豫章之館)
(臨乎昆明之池茂樹䕃蔚芳草被堤蘭茝發色曄曄/猗猗若摛錦布繡燭煇乎其陂栁杞堤見上金堤注)象
滇　儀漢(漢書云漢求身毒國而為昆明所閉昆明國/有滇河方三百里漢欲伐昆明象滇河鑿池)
(名曰昆明池其滇河水源深廣末反淺狹/有似倒流故曰滇儀漢事見上虞泉注)豫章館　劫
燒灰(豫章館見上金堤注/劫燒灰見上叙事注)升采鱗　浮文鷁(班固典引/曰擾緇文)
(皓質於郊升黄輝采鱗於沼司馬相如子虚/賦曰怠而後發游於清池浮文鷁揚旌栧)出入日月
　吐納雲霧(張衡西京賦曰乃有昆明靈沼黒水𤣥沚/日月於是乎出入象扶桑與濛汜張載濛)
(汜池賦曰幽瀆滂集潜流獨注淡淡/灃沛更來迭去仰承河漢吐納雲霧)詩唐太宗冬日臨
昆明池(石鯨分玉溜劫燼隠平沙栁影氷無葉梅心凍/有花寒埜凝朝霧霜天散夕霞歡情猶未極落)
(景遽/西斜)周庾信和炅法師游昆明池(秋光麗曉天鷁舸泛/中川密菱障浴鳥髙)
(荷没釣船碎珠縈斷菊殘􁹜繞/折蓮落花催斗酒栖烏送一絃)隋江總秋日昆明池(靈/沼)
(蕭條望游人意緒多終南雲影落渭北雨聲過蟬噪金/堤栁鷺飲石鯨波珠來昭似月織處寫成河此時臨水)
(歎非復/採蓮歌)隋薛道衡秋遊昆明池(㶚陵因静退靈沼暫徘/徊新船木蘭檝舊宇豫)
(章材荷心宜露泫竹徑重風來魚潜疑刻石沙暗似沈/灰琴逢鶴欲舞酒遇菊初開羈心與秋興陶然寄一杯)
隋虞茂賦昆明池一物得織女石(隔河圗列宿清漢象/昭回支機就鯨石拂)
(鏡沈池灰船疑海槎渡珠似客/星來所恨雙蛾歛逢秋遂不開)隋元行恭秋游昆明池
(旅客傷羇逺樽酒慰登臨池鯨隠舊石岸菊聚新金陣/低雲色近行髙鴈影深欹荷瀉圜露卧栁横清隂衣共)
(秋風冷心學古灰沈還/似無人處幽蘭入雅琴)李百藥和許侍郎游昆明池(神/池)
(望不極滄波接逺天儀星似河漢落景類虞泉年深平/館宇道泰偃戈船差池下鳬鴈掩映生雲煙浪華開已)
(合風丈直且連稅馬金堤外横舟石岸前羽觴傾緑蟻/飛日落紅鮮積水浮深智明珠曜雅篇大鯨方逺繫沈)
(灰獨未然知君嘯/儔侣短翮徒聨翩)任希古和七月七日游昆明池(秋風/始揺)
(落秋水正澄鮮飛擢牽牛渚激賞鏤鯨川岸珠淪曉魄/池灰歛曙煙泛槎分瀉漢儀星别構天雲光波處動日)
(影浪中縣驚鴻結滿弋游鱗入壯筌萍葉疑江上菱花/似鏡前長林代輕幄細草即芳筵文華開翠岱筆海控)
(清漣不挹蘭樽/聖空仰桂舟仙)沈佺期奉和晦日幸昆明池(法駕乗春/轉神池象)
(漢迴雙星遺舊石孤月隠殘灰戰鷁逢時去思魚望幸/來岸花緹騎遶堤栁幔城開思逸横汾唱歌流宴鎬杯)
(㣲臣彫朽質/羞覩豫章材)
冰第五(叙/事)說文云氷水堅也韓詩云說氷者窮谷隂氣
所聚不洩則結而為伏隂易曰履霜堅氷隂始凝也詩
云二之日鑿氷冲冲三之日納于凌隂二之日夏之十
二月三之日夏之正月(周以十一月為正二之日當夏/正十二月也三之日當夏之正)
(月/)冲冲聲也凌隂冰室也十二月之時天地大寒水化
為冰鑿取堅冰至正月納藏於室之中人君春夏祭祀
及其常食卒有凶事則得以歛人臣無冰室其終卒君
錫之以冰故左傳云日在北陸而藏冰西陸朝覿而出
之其藏冰也深山窮谷固隂沍寒於是乎取之其出之
也朝之禄位賔客喪祭於是乎用之其藏之也黑牡秬
黍以享司寒其出之也桃弧棘矢以除其災祭司寒而
藏之獻羔而啟之火出而畢賦自命夫命婦至於老疾
無不受冰夫冰以風壯而以風出其藏之也周其用之
也徧則冬無愆陽夏無伏隂人不夭札是也風俗通云
積冰曰凌冰壯曰凍冰流曰澌冰解曰泮事對象玉
比珠(曹植七忿曰素氷象玉難可磨蕩結土/成龍遭雨則傷比珠見下顧凱之賦)冬壯　春
釋(禮記曰孟冬之月氷始凍仲冬之月氷益壯地始坼/淮南子曰夫水向冬則凝而為氷迎春則釋而為水)
(氷水易施/乎前後)六尺　百丈(漢書鼂錯上書曰胡貉之地積/隂之處木皮三寸氷厚六尺東)
(方朔神異經曰北方有氷萬里厚百丈鼷鼠/在冰下土中焉其毛長八尺可為褥却風寒)霜堅　風
壯(並見/叙事)水複　泉沍(毛詩注曰冰盛水複則命取氷於/山林張衡思𤣥賦曰行積冰之皚)
(皚清泉沍/而不流)北方䑕　東海蠶(北方鼠見上百尺下王子/年拾遺記曰東海貟嶠山)
(有氷蠶長七寸有鱗角以霜雪覆之始為繭/其色五綵織為文錦入水不濡投火不燎)魚負　鳥
覆(易通卦騐曰大雪魚負氷鄭康成注曰負氷/上近氷也毛詩曰誕寘之寒氷鳥覆翼之)履霜
積雪(履霜見叙事楚辭曰桂棹兮蘭栧斵氷兮積雪王/逸注曰遭天盛寒斵斫氷凍紛然如雪言已勤苦)
夕飲　朝飡(莊子曰朝受命而夕飲氷我其内熱歟謝/靈運苦寒行曰樵蘇無夙飲鑿氷煮朝飡)
(悲矣采薇唱/苦哉有餘酸)夏蟲疑　春魚上(莊子曰夏蟲不可以語/於氷者篤於時也曲士)
(不可以語於道者束於教也孫綽天台山賦曰哂夏蟲/之疑氷整輕翮而思矯禮記曰立春之日東風解凍又)
(五日蟄蟲始振又五日魚上氷風不/解凍號令不行魚不上氷兵甲不藏)河流澌　海結凌
(薛瑩後漢書曰光武至薊上王郎使兵至上發薊晨夜/馳騖至下曲陽滹沱河導吏還言河流澌無船不可渡)
(遣王覇往視實然覇念恐驚衆即還曰氷牢可渡比至/氷可乗帝遂得渡滹沱河王隠晉書曰慕容晃上言正)
(月十二日躬征平郭逺假陛下天地之威將士竭命精/誠感靈海為氷結凌行海中三百餘里臣問故老初無)
(海氷/之歳)闔廬室　琅邪井(越絶書曰吳閶門外郭中家者/闔廬氷室薛瑩後漢書曰靈帝)
(光和六年冬北海東/萊琅邪井氷厚丈餘)后稷鳥　王祥魚(史記曰姜嫄為/帝嚳元妃出野)
(見巨人跡歆然恱欲踐之踐而身動如孕期而生子以/為不祥棄渠氷上飛鳥以其翼覆薦之臧榮緒晉書王)
(祥字休徴後母朱氏思生魚于時河水氷堅祥朝朝/冐厲風於涯伺魚一朝忽氷開小穴有雙鯉跳出)夏
頒秋刷　藏周用徧(周禮曰祭祀供氷鑑賔客供氷大/喪供夷槃氷夏頒氷掌事秋刷鄭)
(𤣥注曰暑氣盛王以氷頒賜則王為之刷清也秋涼氷/不可用以清除其室也左傳曰夫氷以風壯而以風出)
(其藏之也周其用之也徧杜/預注曰周密也徧及老疾也)賦西晉庾儵冰井賦(嘉隂/陽之)
(博施兮美天道之廣宣萬物雜而無越兮不易類以相/干或專陽負暑兮或固隂沍寒塗雖殊而同歸兮信協)
(徳而俱延於是孟冬之月羣隂畢升霜雪紛其交淪兮/流波結而成凌啟南墉之重隩兮將却熱以藏氷山人)
(是取縣人是承納幽宫之􁸿宇兮静恬淡以清澂抱堅/精之𤣥素兮發川靈而長凝於是寒往暑來四時代序)
(帝將攘患炎災是禦乃命有司啟彼潜戸寒風惨悴此/焉清暑格炎靈之恣曜兮摧盛陽之暴怒弭和春之凄)
(風兮遏温夏之苦雨保百姓之艱難兮俾羣生之寧處/及至股肱或虧卿士殞喪寧神扇暑肅厲清涼用處凶)
(禮無失典常美厚徳之/兼愛兮乃惠存以及亡)東晉顧凱之氷賦(連綿絡幕乍/結乍無翕然)
(靈化得漸已粗緗白隨川方圓隨渠義剛有折照壺則/虚託形超象比朗𤣥珠一綜理而常全經百合而彌切)
(轉若驚電照若澄月積如累空泮若墮節/臨堅投輕應變縷裂瓊碎星流精練清越)詩後梁沈君
攸詠冰應教(日華照氷彩灼爍自相明隂潭欲半解陽/岸已全輕未釋苔文隠將銷草氣生稍得)
(觀魚上非獨見狐驚儻/逢魏后術當騐可為城)富嘉謩明冰篇(北陸蒼茫河海/凝南山闌干晝)
(夜氷素彩峩峩明月升深山窮谷不自見安知採斵備/嘉薦隂房固沍掩寒扇陽春二月朝始暾春光潭陁度)
(千門明氷時出御至尊彤庭赫赫九儀備腰玉煌煌千/官事明氷畢賦周在位憶昨沙朔寒風漲崑崙長河氷)
(始壯漫汗􁹝崙積亭障邕邕鳴雁江上來禁苑池臺氷/始開揺春涵緑映樓臺豳歌七月王風始明氷藏用照)
(物軌四時不/忒千萬祀)
井第六(叙/事)釋名云井清也泉之清潔者也易傳云井通
也物所通用也禮記云井與門戸竈中霤為五祀世本
云伯益作井亦云黄帝見百物始穿井(周書黄/帝穿井)說文云
八家為井象構幹形(又墨子云二/舍共一井)風俗通云井者法也
節也言法制居人令節其飲食無窮竭也乆不㳿滌為
井泥(易云井泥不/食泥去聲)不停汚曰井㳿(音洩易云/井㳿不食)滌井曰浚
井水清曰冽井(易云井/冽寒泉)甃(責救/反)聚塼修井也(易云井/甃无咎)井
有天井坎井(孫子兵法云地陷曰天井又/云坎井之蛙不知江海之濶)火井雲井(異/說)
(云臨卭縣有火井漢室之盛則赫熾桓靈之際火勢漸/㣲諸葛孔明一窺而更盛至景曜元年人以燭投即滅)
(其年蜀并於魏洞㝠記云長安東七萬里有雲山山頭/有井雲從中出若土徳王則黄雲出火徳王則赤雲出)
(水徳王則黒雲出金徳王則/白雲出木徳王則青雲出)風井金井鹽井冰井(荆州/記曰)
(風井夏則風出冬則風入又云益陽縣有金井數百古/老傳有金人以杖撞地輒便成井意者疑是昔人採金)
(謂之金井漢書云蜀多鹽井羅襃以/鹽井富後漢書琅邪有氷井厚丈餘)浪井粉井雲母井
(瑞應圗曰王者清浄則浪井出廣志云臨卭有粉井得/水汰粉則益光嵩髙記云少室山有雲母井出雲母)
藻井一名方井(風俗通云堂殿上作以象東井藻水草/所以厭火魯靈光殿賦曰圓泉方井反)
(植荷/蕖)腐井甘井沸井軍井家井(楚辭云淹芳芷於腐井/井腐臭也莊子云直木)
(先伐甘泉先竭丹陽記云句容縣有沸/井亦曰沸潭周禮曰挈壺氏以令軍井)事對金瓶　瑶
甕(古舞歌詩曰淮南王自言尊百尺髙樓與天連後園/鑿井銀作牀金瓶素綆汲寒漿瑶甕見下郭璞賦)
玉檻　球欄(山海經曰海内崑崙墟在西北帝之下都/髙萬仞上有九井以玉為楹郭璞注曰檻)
(欄也王􁹞洛都賦曰玉井球欄/嶷若積霜正殿雙翼是曰兩堂)玉羊　金鳥(韓詩外傳/曰魯哀公)
(使人穿井三月不得泉得一玉羊哀公甚懼孔子曰聞/水之精為玉土之精為羊此羊肝乃土爾哀公使人殺)
(羊其肝即土也劉敬叔異苑曰蘭陵昌慮縣郢城有華/山山上有井有鳥巢其中金喙黑色而團翅此鳥見則)
(大水井又不可窺窺/者不盈一歳輒死)綺欄　玉甃(魚豢魏略曰明帝九/龍殿前為玉井綺欄)
(玉甃見下/江逌賦)埳鼃　谷鮒(莊子曰埳井之鼃謂東海鼈曰/吾樂歟吾跳梁于井榦之上休)
(乎缺甃之涯埳井之樂亦至矣奚不來觀乎東海之/鼈左足未入右膝已縶矣易曰井谷射鮒甕敝漏)無
禽　有魚(易曰井泥不食舊井無禽時舍也易災候曰/井中有魚似蟲出流若當井沸五色𤣥珠)
八家　二舍(說文曰八家一井象構幹形甕象也墨子/曰備城五十步一井屛周垣之髙八尺又)
(曰二舍/共一井)桐生　桃落(魏明帝猛虎行曰雙桐生空井枝/葉自相加通泉浸其根𤣥雲潤其)
(柯師曠問天老曰人家忌臘日殺生於堂上/有血光一不祥井上種桃花落井中二不祥)投轄　潜
鼎(漢書曰陳遵毎大飲賔客滿堂輙閉門取客車轄投/井中孔融告昌安縣教曰邑人髙幼自言掘得井中)
(鼎夫鼎乆潜于井徳之休明雖小重也黄耳金/鉉利貞之象國遭凶荒彛器出或者明以饗人)投璽
得鐘(張勃吳録曰初漢黄門張讓等劫天子北至河上/掌璽投井中及平頓洛陽城南甄宫有井五色氣)
(出孫堅命浚井得漢傳國璽臧榮緒晉書曰晉王將即/阼郭璞占國家徵得豫之睽案卦㑹稽郡當出鐘應在)
(人家井得之後㑹稽剡縣人陳/清在井中得一鐘形製尤精也)負缶　抱甕(劉向說苑/曰衛有五)
(丈夫負缶入井灌韭終日一區鄧析過下車教曰為機/重後輕前命曰桔橰終日溉百區五丈夫曰吾聞師言)
(有機智之巧必有機智之心我不為也莊子曰子貢過/漢隂一丈夫方為圃畦鑿隧而入井抱甕而出子貢曰)
(有機於此日浸百畦圃者笑曰夫/有機事必有機心吾羞不為也)老子廟　神農社(劉/義)
(慶幽明録曰襄邑縣南瀨鄉老子之舊鄉也有老子廟/廟中有九井能潔齊入祠者水溫清隨人意念瀨鄉記)
(曰老子廟中有九井汲一井餘井水皆動盛𢎞之荆州/記曰隋郡北界有厲鄉村村南有重山山下有一穴父)
(老相傳云神農所生林西有兩重壍内有週圍一頃二/十畝地中有九井神農既育九井自穿又云汲一井則)
(衆井水動即以此為神農社年常祠之庖犧/生乎陳神農育乎楚考籍應圗於是乎在)重華窘
漢祖厄(史記曰瞽瞍使舜穿井與象共下石填井舜為/匿穴傍出郭璞井賦曰怪季桓之穿􁹟兮乃獲)
(羊於土缶重華窘而龍化兮子求鑒以忘醜戴延之西/征記曰板渚津津南原上有厄井父老云漢祖與楚戰)
(敗走逃此井追軍至見兩鳩從/井中出故得免厄因名厄井)泥不食　甘先竭(易曰/井泥)
(不食舊井無禽時舍也莊子曰孔子圍陳蔡/太公往弔之曰子幾乎直木先伐甘泉先竭)賦西晉孫
楚賦(倚崇丘以鑿井兮臨斥澤之淫洿苦行潦之滓濁/兮靡清流以自娛乃喟爾而有感兮率鄰左之數)
(夫脉厥土以興泉兮登甘醴於𤣥虚體象圎川下貫五/仞幽泉騰涌津澤傍潤抱甕而汲不設機引絶彼淫飾)
(安此樸慎俗尚其華我篤其信既處湼而不緇/又磨之而不磷雖矢之而無妄實游心於大順)東晉郭
璞賦(益作井龍登天鑿后土洞黄泉潜源洊臻潏潏涓/涓幽溟圓渟濙洞深𤣥爾乃冠玉檻梵鱗錯鼔鹿)
(盧彈勁索飛輕裾之繽紛手争騖而互搦長纍蜲蛇以/曽縈兮瑶甕龍騰而灑激氣霧集以杳㝠兮聲雷駭而)
(漰/灂)東晉江逌賦(惟大朴之既判兮聖應務以表靈演八/卦以極川兮運五材以賛生鑚丹暉於)
(金石兮引黄泉乎杳㝠巽下火而鼎立兮木上水而井/成於是大制既契物遵其徼阡逵𤓰分廬宅星列修家)
(給之永用鑿堦庭而制穴穿重壤之十仞兮搆玉甃之/百節營之不日既汲既渫潜流炤炤寒泉冽冽含七徳)
(以幾道兮盡/衆善而莫伐)東晉王彪之賦(考五材之物化寂㝠感而/資静水𢃄地而壤潤月流)
(天而宵烱燧鑚木而發火益穿坤而構井摹𤣥義之靈/爻仰東宿之飛景步土脉測水泉方欄結鹿盧懸下沈)
(瓶而互汲飛纎綆而幽牽於是杳黄壚之䆳鮮潤下之/㓗澄瀾恬以清渟泓冷朗以寥戾協太隂以化液體上)
(善以/流惠)詩梁范雲悲廢井(因舊未嘗改縁廿故先竭歴稔/乆無禽一朝見開渫泌泉既斯)
(涌短綆將焉設已獲/丁氏利方見管公緤)又賦得詠井詩(乃鑒長秋曲有浚/廣庭前即源已為)
(浪因方自成圓兼冬積温水疊暑/泌寒泉不甘應未竭既涸斷翔翾)梁湯僧濟渫井得金
釵(昔日倡家女摘花露井邉摘花還自插照井還自憐/窺窺終不罷笑笑自成妍寳釵於此落從來非一年)
(翠羽成泥去金色尚如鮮/此人今不在此物今空傳)後周宗懔麟趾殿詠新井(當/為)
(醴泉出先令浪井開銅/新九龍殿石勝凌雲臺)鄭翼過嚴君平古井(嚴平本髙/尚逺蹈古)
(人風賣卜成都市流名大漢中舊井改人世寒泉乆不/通年多既罷渫無禽乃遂空如何屬秋氣唯見落雙桐)
蘇味道詠井(玲瓏映玉檻澄澈瀉銀牀流聲集孔雀帯/影出羵羊桐落秋蛙散桃舒春錦芳帝力)
(終何有機/心庶此忘)頌宋孔寗子井頌(天髙聽卑載厚流謙揮鋒/既擊跪拜亦霑惟益有作)
(徳逺事兼明王/用汲人具爾瞻)
橋第七(叙/事)釋名云橋水梁也爾雅云梁莫大於溴(子役/反)
梁郭璞注梁即橋也或曰梁石橋也石杠(音/江)謂之徛(音/寄)
亦石橋也廣志云獨木之橋曰𣙜(音/角)亦曰彴(音灼𣙜水/上横一木)
(為渡彴今/謂之略彴)說文曰楚人謂橋為圯(音/夷)凡橋有木梁石梁
舟梁謂浮橋即詩所謂造舟為梁者也(造至也音七到/反謂從舟至舟)
(相編/為橋)周文王造舟于渭秦公子鍼奔晉造舟于河(在蒲/坂夏)
(陽津今蒲津/浮橋是其處)秦都咸陽渭水貫都造渭橋及横橋南渡
長樂宫漢作便橋以趨茂陵(對便門作橋故/亦謂之便門橋)並跨渭以
木為梁漢又作覇橋以石為梁(長安又有飲馬橋洛陽/魏晉以前跨洛有浮橋)
(洛北富平津跨河有浮橋即杜預所建又有車馬橋鄂/坂有黄橋吳有朱雀橋歴晉逮王敦反後改為乗雀橋)
(又有枝橋羅落橋張侯橋張昭所造故名之又有赤欄/橋白虎橋雞鳴橋蜀有七橋一冲里橋二市橋三江橋)
(四萬里橋五夷里橋六笇橋七長升橋云李氷造上應/七星又有鴈橋漢安橋廣一里半又有隂平橋升仙橋)
(相如題者襄陽有木蘭橋一名豬蘭橋雀䑕谷有魯班/橋上方有鬼橋陜城有鴨橋清河有吕母橋章安有赤)
(蘭橋上虞有百官橋仇池冇博山橋覆津橋鹿角橋泗/水有石橋張良遇黄石公處也東海有石橋秦始皇造)
(欲過海也後涼有通順橋在燉煌後燕/有五丈橋此皆晉魏已前昭昭尤著也)事對造舟　鞭
石(造舟事已見上叙事中齊地記曰秦始皇作石橋欲/渡海觀日出處舊說始皇以術召石石自行至今皆)
(東首隠軫似鞭/撻瘢勢似馳逐)飛洛　浮河(成公綏洛禊賦曰飛橋浮/濟造舟為梁春秋後傳曰)
(赧王三十八年秦/始作浮橋于河)舉杯　受履(王隠晉書曰杜預啟河/橋于富平津衆論以為)
(殷周所都經聖賢而不作者必不可故也預曰造舟為/梁則河橋之謂也遂作橋成上從百官臨㑹舉杯勸杜)
(預曰非君此橋不立也預曰非陛下之明臣亦不獲奉/成聖制史記曰張良嘗遊下邳圯上有一老父衣褐至)
(良所直墮其履圯下顧謂良孺子下取履良因長跪授/之父以足納履笑去作期來云孺子可教徐廣注曰圯)
(橋/也)潜犀　陷馬(常璩華陽國志曰蜀郡蒲江冇七橋直/西門郫江曰冲里橋西南石牛門曰市)
(下石犀所潜泉也魏志曰景元四年伐蜀鍾㑹先命牙/門將許儀在前理道㑹在後行而橋穿陷馬足於是斬)
(儀/)蒼蛟　白獺(祖台之志怪曰義興郡溪渚長橋下有/蒼蛟吞噉人周處執劍橋側伺乆之遇)
(出於是懸自橋上投下蛟背而刺蛟數創流血滿溪自/郡渚至太湖句浦乃死周處風土記曰陽羨縣前有大)
(橋下有獺將有兵動/獺出穴口西向而嘷)河厲　溴梁(段國沙洲記曰吐谷/渾於河上作橋謂之)
(河厲長一百五十步橋兩岸累石作阯階節節相次大/材縱横更相鎮壓爾雅云梁莫大於溴梁郭璞注云梁)
(即橋/也)萬里　五丈(常璩華陽國志曰蜀郡大城南門曰/江橋自江橋南渡曰萬里橋西上曰)
(夷橋從冲里橋西北逝曰長升橋崔鴻後燕録曰慕容/垂與劉牢之戰于五橋澤晉大敗車騎慕容徳等引兵)
(要牢之五丈橋牢之馳馬跳/五丈澗㑹符丕救至而免)應星　似虹(常璩華陽國/志曰李氷造)
(七橋上應七星故光武謂吳漢曰安軍宜在七星橋間/也周處風土記曰陽羡縣前有大橋南北七十二丈橋)
(中髙起有似虹/形袁君所立)牽牛　飲馬(三輔黄圖曰秦始皇兼天/下都咸陽宫營殿端門四)
(達以則紫宫渭水貫都以象天漢横橋南渡以法牽牛/三輔故事曰漢丞相夏侯嬰墓在飲馬橋東入道南今)
(俗人謂之/馬冡也)張侯　吕母(山謙之丹陽記曰大長安道西/張侯橋者本張子布宅處也郭)
(縁生述征記曰夀張縣梁山際清水吕母/宅在山北東北過水吕母梁積石猶在)車馬　螭龍
(華延俊洛陽記曰城西車馬橋去城十三里張/衡思𤣥賦曰服靈龜以負砥亘螭龍之飛梁)擊楹
折柱(環濟吳紀曰孫權赤烏八年夏有雷霆犯宫門柱/又擊商津大橋楹魚豢魏略曰景初中洛陽城東)
(橋城西橋洛水浮橋三柱三折三柱三公/象也時徭役大興三公垂頭隠匿故也)比黿鼉　浮
魚鼈(紀年曰周穆王三十七年東至于九江比黿鼉以/為梁王充論衡曰髙麗國侍婢有氣如雞子來吞)
(之有身生子名東明東明善射王恐其害國欲殺之東/明走至淹水以弓擊水魚鼈浮為橋既渡魚鼈解散)
張飛斷　吳漢鋸(蜀志曰先主為曹公所追張飛拒後/據水斷橋無敢近者東觀漢記曰公)
(孫述大司馬田戎將兵下江開至南郡/據浮橋於江水吳漢鋸絶横橋大破之)漢宣登　晉惠
舍(漢書曰宣帝自甘泉宿池陽宫蠻夷君長侯王迎者/數萬人夾道陳上登渭橋咸稱萬歳王隠晉書惠帝)
(太安二年九月丁/丑上舍于河橋)尾生期　豫讓寢(抱朴子曰尾生與/婦人期橋下水至)
(不去以至溺死雖有信不如無也樂資春秋後傳趙襄/子遊於圃中至於梁馬却不肯進青笄為驂乗襄子曰)
(進視梁下前類有人青笄進視梁下豫讓/却寢佯為死人青笄云長者且有大事)詩唐太宗賦
得浮橋(曲岸非千里橋斜異七星暫低逢輦度還髙值/浪驚水揺文鷁動纜轉錦花縈逺近隨輪影輕)
(重應/人行)梁庾肩吾石橋(秦王金作柱漢帝玉為梁/仙人飛往易道士出歸難)後周王
襃和庾司水修渭橋(東流仰天漢南渡似牽牛長堤通/甬道飛梁跨造舟使者開金堰太)
(守擁河流廣陵候濤水荆峽望陽侯波生從故舶沙漲/涌新洲天星識辨對撿玉應沈鈎空恱浮雲賦非復採)
(蓮/謳)後周宗羈登渭橋(仲山朝飲馬還坐渭橋中南瞻臨/别館北望盡離宫四面衣裾合三)
(條冠盖通蘭香想和季雲起憶/成公圯上相知早雞鳴幸共同)周庾信在司水看修渭
橋(大夫叅下位司職渭之陽富平移鏁柱甘泉運石梁/跨虹連絶岸浮黿續斷航春舟鸚鵡色流水桃花香)
(星精逢漢帝釣叟遇周王平隄石岸直/髙堰栁枝長羡言杜元凱河橋獨舉觴)張文琮賦橋(造/舟)
(浮渭日鞭石表秦初星文遥瀉漢虹勢尚凌虚已/授文成履空題武騎書别有臨濠上棲偃獨觀魚)
闗第八(叙/事)鄭𤣥注禮記曰闗境上門也月令章句云闗
在境所以察出禦入也漢書云在天文兩河間有天闗
星周禮司闗掌國貨之節以聽闗市故有闗市之賦國
凶札則無門闗之征(征亦/賦也)案春秋之時騎境皆有闗門
以察行李魯有六闗(臧文仲廢/六闗是也)楚有昭闗(伍子胥逃楚/闗吏拘之脅)
(以吞珠之/事是也)秦地西有隴闗東有函谷闗臨晉闗(今蒲津/闗所在)
南有嶢闗武闗為闗中(武闗即秦/詐楚之處)漢書云漢興都闗中
置闗都尉以察偽遊用傳出入(傳即今之過所也/音張戀反下同)漢文
除闗無用傳漢景復置用傳漢武時楊僕征南越有功
恥為闗外人為徙函谷闗於新安洛陽記云漢洛陽四
闗東成臯闗南伊闕闗西函谷闗北孟津闗(秦有榆中/闗在邉郡)
(漢有玉門闗陽闗五原闗蕭闗在邉郡天井闗在太行/山居庸闗在上谷江闗在吳壺闗在上黨横浦闗湟溪)
(闗在越後漢有散闗斜谷闗在秦西南藍田闗在秦南/廣城闗轘轅闗旋門闗鄂坂闗在洛陽白水闗在南鄭)
(爵離闗在河西魏有潼闗在函谷西金門闗在函谷東/蜀有陽安闗晉有馬溺闗在望都縣井陘闗髙梁闗在)
(趙地延夀闗在新城清泥闗在秦西南太行闗在上黨/鴻上闗在中山白馬闗在沙洲銅闗鐵闗在吳薊闗在)
(盧氏縣衝闗在蒲坂南/馬耳闗皇蘭闗在邉郡)事對北守　東封(東觀漢記曰/王梁為中郎)
(將與景丹祭遵合擊蠻破之詔梁别北守天中闗又曰/隗囂將王元謂囂曰請以一丸泥為大王東封函谷闗)
(此萬代/一時也)賔叩　旅恱(周禮曰凡四方賔客叩闗孟子曰闗譏/而不禁則天下之行旅皆恱而願出於)
(其路/矣)廢六　據兩(左傳曰臧文仲不仁者三下展禽廢/六闗妾織蒲漢書曰孝武時霍去病)
(擊破匈奴左右地分置/武威等四郡據兩闗)秦詐　漢徙(譙周古史考曰秦/君遺楚子書曰願)
(與君㑹武關面相結楚子徃秦君詐令一將軍伏兵武闗/稱為秦王楚子至則閉闗漢書曰武帝元鼎三年冬徙)
(函谷闗於新安以/故闗為𢎞農縣)飛牡　亡珠(漢書曰函谷闗成帝元/延元年函谷闗次門牡)
(自亡谷永對曰函谷拒山東之險闗守國之固將去焉/故牡飛吳越春秋曰伍子胥棄吳到昭闗闗吏欲執之)
(伍子胥曰上之所索者以我有美珠今我/已亡之矣將告子取吞之闗吏因舍焉)楚塞　蜀門
(戰國䇿曰楚有汾陘之塞桓寛鹽鐵論曰楚自陘/山設闗以拒秦左思蜀都賦曰廓靈闗以為門)察禦
　何留(察禦見叙事漢書云厨傳勿舍闗津何/留何謂問是何人而停留之云何呵也)石臺
銅嶺(酈元注水經曰居庸闗山上有石臺三層盖古闗/之候臺也董覽吳地記穹崇山東兩嶺相趨名曰)
(銅/嶺)白馬　青牛(劉向七略曰公孫龍持白馬之論以度/闗闗令内傳曰周元極元年歳在癸丑)
(冬十有二月二十五日老子度函谷闗闗令尹喜先勑/門吏曰若有老翁從東來乗青牛薄板車勿聽過闗其)
(日果見老翁乗青牛車求/度闗授喜道徳經五千言)棄繻　解印(漢書曰初終軍/從濟南當詣博)
(士步入闗闗吏與軍繻棄而去范􁸹後漢書曰/李固為廣漢駱令至白水闗解印綬還漢中)裹傳
封符(張瑩漢南記曰郭丹絶跡棄軍􁹠節裹傳從武闗/出謁更始東觀漢記曰郭丹字少卿初之長安買)
(入闗符已入封符乞人歎/曰不乗使者車不出闗矣)白水　青泥(劉澄之梁州記/曰闗地西南百)
(八十里有白水闗昔李固解印綬處孫嚴宋書曰髙祖/北伐沈田子入武闗屯青泥姚泓反率大衆數萬奄至)
(青泥/闗)春斗　冬奎(太公金匱曰春三月斗星為天闗戰/背天闗向天梁敵不可當又曰冬月)
(奎星為/天闗)雞鳴　馬入(史記曰秦王囚孟嘗君遂變名姓/夜半至函谷闗闗法雞鳴出客孟)
(嘗君恐追至客有居下坐者能為雞鳴遂發傳出食頃/追果至郭子横洞㝠記曰東方朔得神馬一匹髙九尺)
(武帝問朔是何獸也朔曰此王母乗靈光之輦以適東/王公之舍稅此馬於芝田臣之王公之壇因騎繞日三)
(匝此馬入漢/闗門猶未掩)金城　玉門(關駰上地十三洲記曰金城/郡有金城闗漢書曰上黨有)
(井闗燉煌龍勒/有玉門關陽闗)識異言　禁遊宦(禮記曰闗執禁以譏/禁異服識異言鄭𤣥)
(注譏呵察之也賈子曰闗所/以禁遊宦諸侯乃無得出焉)襟帶咽喉　擊柝反拒(李/尤)
(函谷闗銘曰函谷險要襟帯咽喉張衡西京賦曰闗門/反拒漢得乆長又東京賦曰函谷擊柝於東西朝廷顛)
(覆而/莫持)賦後漢李尤函谷闗賦(惟皇漢之休烈兮包八極/以據中混無外之蕩蕩兮)
(惟唐典以極崇萬國喜而洞洽兮向天衢以流通襟要/約之險固兮制闗鍵以擒并其南則有蒼梧荔浦離水)
(謝沐淮浦零中以窮海陸於北則有蕭居天井壺口石/陘貫越代朔以臨胡庭縁邉邪指陽㑹玉門凌測龍堆)
(或置以西則有隨隴武夷白水江零沔漢阻曲路田山/泉奮水遼溢連落是經爰周覽以汎觀兮歴衆闗以游)
(目惟夸闊之宏麗/兮嗟莫盛於函谷)晉江統函谷闗賦(登彼函谷爰覽丘/陵地險逶迤山岡)
(相承深壑累降脩嶺重升下杳㝠而幽曖上穹崇而髙/興帯以河洛重以崤阻經略封畿因固設險異服則呵)
(竒言必撿遏姦宄於未芽殿邪偽於萌漸及文仲之斯/廢乃違仁而受貶聖王制典盖以防淫萬里順軌壃埸)
(不侵撫四夷而守境豈恃阻於髙岑彼桀紂以顛墜非/山河而不深顧晉平之愛險獲汝叔之忠箴鄙魏武之)
(墜志嘉吳起之𢎞心末代陵遲惡嬴氏之叛渙乃因兹/而自増下凌上替山冢崒崩覽孟嘗之獲免賴博愛而)
(多寵惟七國之西征仰斯阻而震恐豈隩險之難犯將/羣帥之無勇咨漢祖之絶闗乂見敗於勍項尹喜爰處)
(觀妙研精李老西徂五千遺聲張禄既入穰侯乃傾營/陵之出禀築田生衛鞅及商喪宗摧名終軍棄繻擁節)
(飛榮覩浮偽於末/俗思𤣥真乎大庭)詩唐太宗入潼闗(崤函稱地險襟帯/壯兩京霜峯直臨)
(道氷河曲繞城古木參差影寒猿斷續聲冠盖往來合/風塵朝夕驚髙談先馬渡偽曉預雞鳴棄繻懷逺志封)
(泥負壯情向有真/人氣安知名不名)陳周𢎞正入武闗(武闗設地險遊客/好邅迴將軍天上)
(落童子棄繻來揮汗成雲雨車馬/颺塵埃雞鳴不可信天曉莫先開)隋虞茂入闗絶句(隴/雲)
(低不散黄河咽復流闗/山多道里相接幾重愁)徐賢妃秋風函谷應詔(秋風起/函谷朔)
(氣動河山偃松千嶺上雜雨二陵間泫雲愁/廣隰落日慘重關此時飄紫氣應詔真人還)來濟出玉
闗絶句(歛轡遵龍漢銜悽度玉闗/今日流沙外垂涕念生還)李行言秋晚度廢闗
(秦郊平舊險周徳春遺黎始聞清夜柝俄見落封泥物/色來無限津途去不迷空亭誰問馬闗戍但鳴雞山月)
(寒彌浄河風曉更凄贈/言楊伯起非復是闗西)宋之問過函谷闗(二百四十載/海内何紛紛)
(六國兵同合七雄勢未分從成拒秦帝/策决問蘇君雞鳴將狗盜論徳不論勲)楊齊哲過函谷
闗(地險崤陵北途經分陜東逶迤泉石盡荒涼古塞空/川光流曉日樹影散朝風聖徳今無外何處是闗中)
箴後漢崔瑗闗都尉箴(茫茫九州據為闗津唐堯積徳/三代修仁越季不軌爰失厥人)
(聖賢不用頑嚚是親漢潰武闗項破函谷/秦王子嬰係為禽僕尉臣司闗敢告並轂)
　
　
　
　
　
　
　
　
　
　
　
　
　
　
　
　初學記卷七
欽定四庫全書
　初學記卷八
　　　　　　　　　　　　　唐　徐堅　撰
　　州郡部
總叙州郡第一(叙/事)河圗括地象曰天有九道地有九州
天有九部八紀地有九州八柱崑崙之墟下洞含右赤
縣之州是為中則東南曰神州正南曰迎州(一曰/次州)西南
曰戎州正西曰拾州中央曰冀州西北曰柱州(一作/括州)正
北曰𤣥州(亦曰官州/又曰齊州)東北曰咸州(一作/薄州)正東曰陽州天
下九州内效中域以盡地化鄒子曰中國於天下八十
一分居其一分耳中國名赤縣赤縣内有九州禹之叙
九州是也不得為州數中國外如赤縣州者九謂之九
州有裨海環之如一區中者乃為一州如此者九乃有
大瀛海環其外天地之際焉河圗括地象曰崑崙東南
地方五千里名神州中有五山帝王居之尚書曰禹别
九州九州攸同(堯遭洪水使禹治之至舜即位分冀州/為幽州并州分青州為營州始置十二)
(州禹受命復為九州殷湯受命因夏九州也河圗曰九/州殊題水泉剛柔各異青徐角羽集寛舒遲人聲緩其)
(泉酸以鹹荆揚角徴㑹氣漂輕人聲急其泉酸以苦梁/州商徴接剛勇漂人聲騫其泉苦以辛兖豫宫徴合平)
(静有慮人聲端其泉甘以苦雍冀合/商羽端駃烈人聲㨗其泉辛以醎)輿地志曰至周成
王時周公作輔定官分職改禹九州以徐梁合之於青
雍分冀州之域為幽并二州大司徒之法五黨為州職
方氏掌天下之地辨九州之國保章氏掌天文以星土
辨九州之地所封之國皆有分星以視吉凶秦始皇并
天下分置三十六郡(三十六者三川河東南陽南郡九/江鄣郡㑹稽潁川碭郡泗水薛郡)
(東郡琅邪齊郡上谷漁陽右北平遼西遼東代郡鉅鹿/邯鄲上黨太原雲中九原雁門上郡隴西北地漢中巴)
(郡蜀郡黔中長沙凡三/十五與内史為三十六)郡各領縣縣萬戸已上為令減
萬戸為長平百越又置四郡(閩中南海/桂林象郡)合四十郡郡置
一守一丞兩尉以典之監侍御史掌監諸郡漢有天下
王侯郡國並置焉迄于平帝戸口繁息凡新置郡國六
十七與秦三十六合一百三改周雍州曰涼州復置夏
之徐梁二州而改梁曰益北置朔方南有交阯别置二
刺史凡十三部(涼益荆揚青豫兖徐幽并冀十一州交/阯朔方二刺史合十三部刺史十三人)
(各掌/一州)續漢書郡國志曰光武中興命并省郡國明章和
至于順帝凡郡國一百五仍為十三部(河南尹河東𢎞/農京兆尹左馮)
(翊右扶風司𨽻校尉所部也潁川汝南梁國沛國陳國/魯國豫州刺史所部也魏郡鉅鹿常山國中山國安平)
(國河間國清河國趙國渤海冀州刺史所部也陳留東/郡東平國任城國太山濟北國山陽濟隂兖州刺史所)
(部也東海國琅邪國彭城國廣陵下邳國徐州刺史所/部也濟南平原樂安國北海國東萊齊國青州刺史所)
(部也南陽南郡江夏零陵桂陽武陵長沙荆州刺史/史所部也九江丹陽廬江㑹稽吳郡豫章揚州刺)
(所部也漢中巴郡廣漢蜀郡犍為牂牁越嶲益州永昌/廣漢屬國蜀郡屬國犍為屬國益州刺史所部也隴西)
(漢陽武都金城安定北地武威張掖酒泉燉煌張掖屬/國居延屬國涼州刺史所部也上黨太原上郡西河五)
(原雲中定襄雁門朔方并州刺史所部也涿郡廣陽代/郡上谷漁陽北平遼西遼東𤣥莵樂浪遼東屬國幽州)
(刺史所部也南海蒼梧鬰林合浦交阯九真日南交州/刺史所部也縣邑道侯國千一百八十一户六百六十)
(九萬八千六百三十一口四千九百一十五萬二百二/十至桓帝又置三郡髙陽髙涼博陵是也靈帝又置三)
(郡南安鄱陽/廬陵是也)括地志曰魏武輔正吳蜀三方鼎跱疆場
不定漢建安中置郡十二(新興樂平西平新平洛陽隂/平帯方譙郡樂陵章武南陽)
(襄陵是也又省上郡朔方五原/雲中定襄漁陽廬江等七郡)文帝受禪又置七郡(朝/歌)
(陽平弋陽魏興新/城義陽安豐是也)明帝置六郡(平公孫度得遼西遼西/遼東帶方𤣥莵樂浪又)
(置上庸/一郡)少帝又置平陽一郡并得漢舊郡國五十四平
蜀得二十郡(劉備初置郡九巴東巴西梓潼江陽文山/漢嘉朱提雲南涪陵并得漢舊巴郡廣漢)
(犍為牂牁越嶲益州漢/中永昌南安武都是也)晉太康平吳之後天下一統(平/吳)
(得州四交廣荆揚也郡四十三孫權置臨賀武昌朱崖/新安廬陵五部孫亮又置臨川臨海衡陽湘東四郡孫)
(休置天門建平建安合浦四郡孫浩置始安始興邵陵/安成新昌武平九徳吳興東陽桂林滎陽等十一郡因)
(立宜陽一郡並漢十/八郡合四十三郡)凡州十六(太康地記曰司冀兖豫/荆揚徐青幽并雍涼梁)
(益交廣/是也)晉自蕩隂敗後羌羯交侵至乎劉曜陷洛陽於
是司冀雍涼青并兖豫幽平秦營十二州並淪没矣後
魏孝文帝都洛陽開拓土宇明帝熙平元年凡州四十
六鎮十二郡國二百八十九矣天平年凡州六十八至
武定年凡州一百一十一郡五百一十九周明帝受魏
禪至大象二年凡州二百一十一隋文帝受周禪至開
皇三年罷天下郡其縣但𨽻州而已九年平陳以後四
海一家犬業三年罷州為郡四年大簿凡郡國一百八
十三唐貞觀十三年大簿凡州府三百五十八(雍華同/宜岐隴)
(豳涇寧鄜州都督府坊延原都督府靈州都督府丹夏/都督府銀孟勝州都督府綏慶家蒲虞汾絳秦晉隰慈)
(吕石潞州都督府沁韓澤岱州都督府忻朔蔚雲并州/都督府其嵐懷相州都督府衛黎魏洺邢覇博冀德觀)
(深瀛滄定恒并幽易媯檀平明營州都督府遼師昌崇/慎威虢陜榖唐兖陳潁徐州都督府滑泗譙豫亳密青)
(濟濮萊齊州都督府淊宋鄆許冀曹海沂洛州都督府/鄭汴汝襄䕫州都督府萬開隨硤蓬鳳忠渠通集興利)
(温復合鄧歸荆州都督府梁州都督府均静金巴商洋/淪房壁閬始梓資嘉陵果遂州都督府益州都督府綿)
(大榮眉雅普翼茂州都督府簡向塗戎都督府瀘州都/督府嶲州都督府冉笮維徼穹郎協曲褒靡㣲姚髣州)
(匡宗尹曾州樂鈎昆陽光蘄申壽昌豪廬沔荆揚州都/督府除楚和安州都督府黄秦州都督府成武渭蘭州)
(都督府河鄯廓儒岷洮宕臺橋梁州都督府肅甘爪沙/尹芳文松州都督府扶居巖奉雅叢逺其生諸真都闗)
(出老懿河湊般鍾匐厥器調流邇率序淳軌州都督府/漳津潼王彭祐峩疊州都督府龍㑹潭州都督府費江)
(涪鄂郢潤施郎岳黔州都督府睦括常撫郴台饒虔衡/永郡連婺道吉越州都督府洪州都督府袁杭宣湖蘇)
(歙辰至南夷應琰莊祥充播年恩髙州都督府循建振/昭韶廣州都督府羅崖州都督府繡辨端新春涾竇邑)
(潮賀封梧蒙即龍桂州都督府㢘賓藥泉欽横貴藤象/交州都督府儋雷峯融容愛龔州都督府澄鷰演白景)
(林義智驩州都督府儋崖州是也凡縣一千五百五十/一至十四年西克髙昌又置西州都䕶府及庭州并六)
(縣通前凡三/百六十州)依叙之為十道也事對九圍　百郡(毛詩/曰帝)
(命式于九圍漢書/曰凡郡國一百三)八輔　九州(張衡靈憲曰中州含靈/外制八輔尚書曰禹别)
(九/州)九有　十都(尚書曰以有九有之師爰革夏正注云/九有九州也尚書大傳曰五里為邑十)
(里為都十都為/師州十一師)神州　禆縣(河圗曰崑崙東南地方五/千里神州史記曰中國赤)
(縣有禆/海環之)三輔　六郡(漢書曰京兆尹左馮翊右扶風為/三輔金城隴西天水安定北地上)
(都為/六郡)六輔　三河(漢書韋昭謂河東河南河/内為三河兼三輔為六輔)殊題　含
類(河圗曰九州殊題水泉剛柔各異春秋說題/辭曰州之言殊也言殊念同類異其界也)涼邠
徐魯(漢書改雍州為涼州尚書曰海岱及淮惟/徐州漢官解詁曰涼邠黑水徐魯惟沂)讃蕭子
顯齊書郡國志讚(郡國既建因州而部離過十三合不/踰九分城列邑名號即阜遷移區倂)
(代王/代有)
河南道第二(叙/事)河南道者禹貢豫徐青兖四州之域(尚/書)
(曰荆河惟豫州濟河惟兖州海岱及淮惟徐州海岱惟/青州案尚書兖州西北距河謂古九河也九河填塞今)
(之河北博徳倉棣等州即古兖州之地今為河北道矣/漢書天文志曰房心為豫州虚危為青州奎婁胃為徐)
(州角亢氐為兖/州之分野也)北距河東至海南及淮西至荆山盡其
地也河南府周地也風雨之所交也隂陽之和也日至
之景尺有五寸謂之地中昔周公營洛邑至平王居之
宋州宋地也(古豫/州域)古商丘也閼伯之墟周封㣲子是為
宋也(漢書地理志云房心/為豫州宋之分野)漢代梁孝王都之青州齊地
也古爽鳩氏之墟周封太公於營丘為齊也(今臨/淄縣)兖州
魯地也(魯今曲阜縣也案漢書地理/志云奎婁為魯屬古徐州)古少昊氏之墟周
公後為魯侯陳州陳地也(古豫/州域)平王東遷鄭武公居之
(今新/鄭)其後韓哀侯滅鄭而居其地(韓貞子初都河北/之平陽哀侯徙焉)東
自豫許略汝鄧面西得河南府之陽翟福昌新安盡韓
地也(案漢書地理志陳韓/鄭並角亢氐之分野)汴州魏地也魏初居河北(魏/絳)
(徙居/安邑)惠王以安邑近秦乃徙都焉(今汴州大/梁城是也)得河南滑
州之境分得韓之鄭豫等數州之東界屬於魏也(地理/志云)
(魏觜觹參/之分野)事對帝臺　天室(山海經曰鼔鐘之山帝臺/之所以觴百神也郭璞注)
(曰舉觴讌㑹則於此山也今案其山在伊闕西南史記/曰周武王曰我南望岳鄙粤瞻伊洛無逺天室營周居)
(于洛邑而/後去之)馬坂　龍門(戴延之西征記曰次前至黄馬/坂去計素緒十里易乾鑿度曰)
(禹鑿龍門/闢伊闕)邙阜　洛川(西山記邙山西連東垣亘阜相/屬曹植洛神賦曰容與乎陽林)
(流眄乎/洛川)八闗　四塞(酈元注水經曰漢靈帝以何進為/大將軍將五營士屯都亭置伊闕)
(函谷廣城大谷轘轅旋門平津孟津等八闗都尉洛陽/記曰左成皋右函谷前有伊闕後背孟津此四塞之固)
轘轅　郟鄏(闕駰十三州志曰轘轅道凡十二曲也今/案在緱氏縣東南左傳曰成王定鼎于郟)
(鄏/)九坂　三川(穆天子傳曰天子西升九坂郭璞注今/新安縣十里有九坂史記曰秦襄公初)
(以周地置/三川郡)金谷　銅駞(郭緣生述征記曰金谷谷也地/有金水自太白源南流經此谷)
(注榖水華延雋洛陽記曰兩銅駞在宫之南/街東西相向髙九尺洛陽記謂之銅駞街)三塗　九
谷(左傳曰四岳三塗九州之險杜預釋例曰三塗/陸渾山名張衡東京賦曰濯龍芳林九谷八溪)方湖
　曲洛(酈元注水經曰華林園景陽山北經方湖湖中/趣御座石前建蓬萊山穆天子傳東遊于黄澤)
(宿于/曲洛)梓澤　芝田(劉澄之宋永初山川記曰梓澤地名/去王城二十四里曹植洛神賦曰稅)
(駕乎蘅皋秣駟乎/芝田已上河南府)牛蘭　狐聚(酈元注水經曰牛蘭水/出魯陽縣北牛蘭山漢)
(書曰梁縣有/􁹡狐之聚)黄陂　白水(水經注曰黄水積為黄陂入/白水亭城西南已上汝州)
虢國　虞城(漢書曰陜州虢國也又曰周封/太伯後是為虞公謂之虞城)茅津　柏
谷(杜預云茅津在太陽縣西漢武故/事曰帝㣲行至于柏谷已上陜州)石隄　金匱(水經/注曰)
(石隄山下有祠遁甲開山/圗熊耳山有金匱石室)鳩里　鴻闗(漢衛太子東走/至湖藏金鳩里)
(水經注云漢闕亭東/有鴻闗已上虢州)北利　西平(十三州志曰北利城/在上蔡崔鴻後燕書)
(西平縣/屬汝隂)龍泉　羊澗(後漢書曰平興泉有二龍焉十三/州記曰武帝時冇白羊出溪澗中)
(已上/豫州)西唐　南郭(後漢書曰髙鳳隠西唐山周地圗/記曰後魏於南郭城中置南陽郡)蓼
國　謝城(漢書云湖陽縣故蓼國荆州/記曰棘縣有謝城已上唐州)胡國　陶丘(漢/書)
(云汝隂縣故胡國晉書/曰汝隂縣有陶丘鄉)汝墳　潁浸(毛詩曰汝墳道化/行也周禮曰正南)
(曰荆州其浸潁/淇已上潁州)炎都　楚徙(帝王世記神農初都陳漢/書云楚頃襄王東徙于陳)
雞水　狐丘(水經注洧水南出謂之雞籠水/左傳楚侵陳克狐丘已上陳州)二潁　五
都(成公綏賦曰俯臨二潁魏略曰/以長安譙許昌鄴洛陽為五都)方城　曲洧(左傳曰/楚國方)
(城以為城又曰諸侯伐/鄭至于曲洧已上詐州)蕩渠　原圃(水經注曰隂溝出/陽式縣之蕩渠左)
(傳曰鄭有原圃/猶秦之有具圃)踐土　鴻溝(左傳云晉文公作王宫於/踐土注云鄭地漢書曰於)
(榮陽下别河東南/為鴻溝已上鄭州)逢澤　汴渠(漢書曰逢澤在開封東/北史記曰秦孝公使公)
(子㑹諸侯於逢澤西征/記曰倉垣城南臨汴渠)羊湖　沙海(述征記曰汴南董/生引汴水自羊湖)
(戰國䇿曰梁君欲得九鼎謀於/沙海之上為日乆矣已上汴州)金隄　石濟(漢書曰河/决東郡所)
(築號曰金隄述征記曰/河有一積石謂之石濟)蒲邑　桃城(左傳曰齊侯衛侯/胥命于蒲注曰蒲)
(寗殖邑也續漢書云桃/城在燕縣南已上滑州)譙國　瀨鄉(晉書曰譙國魏明/帝分置也瀨鄉記)
(云老子祀/在瀨鄉)麥丘　桑邑(桓譚新論曰齊桓公行見麥丘/人水經注曰山桑邑俗謂之北)
(平城已/上亳州)商丘　景亳(左傳曰閼伯居商丘/又曰湯有景亳之盟)棘壁　桐門
(漢書曰吳楚七國反先擊破梁棘壁/左傳曰楚圍宋門于桐門已上宋州)清水　梁山(述征/記曰)
(鉅野縣有清水又梁/山漈清水更屬岱宗)無鹽　陽榖(漢書云無鹽縣近東/平關左傳齊侯㑹于)
(陽穀已/上鄆州)荷澤　葵丘(尚書曰導荷澤被孟瀦左傳/曰齊桓公㑹諸侯於葵丘)五丈
　三鬷(水經注曰荷水俗謂之五丈溝/尚書曰湯遂伐三􁹢已上曹州)榖林　瓠子(吕/氏)
(春秋曰堯𦵏榖林漢書曰/河决瓠子堤已上濮州)秦亭　盧邑(左傳曰魯築亭/於秦杜預注云)
(范縣西北冇秦亭又曰髙弱以/盧叛杜預注曰盧齊髙氏邑)狼水　魚山(水經注曰/狼水出大)
(鑑山狼溪西北流經穀城西漢書曰武帝瓠子歌曰吾/山平兮鉅野溢注吾山即魚山也西征記魚山北臨河)
(已上/濟州)萊邑　蒲臺(水經注曰萊蕪縣昔齊景公滅萊萊/人播北谷邑落荒蕪故云萊蕪三齊)
(略記曰海側冇臺髙八丈秦始/皇於臺下縈蒲繋馬因名蒲臺)甲山　籠水(水經注曰/萌水出于)
(甲山述征記曰梁鄒城西有籠水或云齊之孝婦涌/泉發於宅内以籠覆水所以名曰籠水已上淄州)濟
河　洙泗(尚書曰濟河惟兖州禮記曽子謂子/夏曰吾與汝事夫子於洙泗之間)鳧嶧
龜蒙(毛詩曰建爾元子俾侯于魯保有鳬嶧遂荒/徐宅又曰奄有龜蒙遂荒大東已上兖州)石堰
　金輿(晏謨齊記曰石塞堰武帝時造述征記/曰朗公金輿山孤峯瓌秀實神嶺也)華泉
歴井(左傳曰逢丑父使齊頃公下如華泉取飲續征記/曰歴山有井無底與城西南涌泉相通已上齊州)
郳城　費邑(左傳曰郳黎來朝杜預注曰東海昌盧縣/東北有郳城又曰費伯帥師城郎琅邪費)
(縣也後為/季氏邑)大峴　叟岡(伍緝之從征記曰大峴直度山/二十五里澗壑洞地崖坂峭曲)
(四岳三塗不是過也水經注曰小叟岡/有水二源雙㑹東導一川已上沂州)表海　營丘(左/傳)
(曰吳季札開歌齊之聲曰表東海者其太/公乎史記曰武王封師尚父於齊營丘也)天齊　地鏡
(漢書曰齊所以為齊者以天齊也蘇林注天中齊也顧/野王輿述志曰宋文帝時青州城南地逺望倒影如水)
(謂之地鏡/已上青州)龍溝　鵠壟(續述征記曰彭城水五溝到龍/溝五里張華博物志曰徐君宫)
(人生卵以為不祥棄之水濱有犬名鵠蒼銜卵以歸遂/生兒為偃王後鵠蒼臨死生角而九尾實黄龍也𦵏之)
(徐里中見有/狗壟存焉)西楚　北陵(漢書曰項羽自立為西楚霸/王都彭城晉書太康地志有)
(北陵縣屬下/邳已上徐州)邸閣　濠梁(西征記曰宿預城下邳之中/路舊邸閣述征記曰濠汜水)
(公也其水注泗有舊魚梁/莊子遊於濠梁則此地也)白樓　朱矢(侯淊北征記曰/下邳城韓信所)
(都也中城吕布所守南臨白門樓博物志曰徐偃王欲/行霸上國乃溝通陳蔡之間得朱弓彤矢已上密州)
龍臺　馬耳(三齊略記曰平昌門内有臺髙六丈神龍/出入于其中故名龍臺城水經注曰馬耳)
(山髙百丈上冇石/並舉雙聳如馬耳)柴阜　焦原(齊地記柴阜榛棘森然/故云柴阜邴原𦵏於其)
(東尸子曰莒有焦原者廣尋五十步臨百仞之溪莒國/莫敢近者有羽士見於莒子獨却行齊踵已上登州)
聖石　仙祠(齊記曰萊山之隂有大石其中有人出處/云是古聖人從此而出漢書曰不其縣冇)
(太一仙人/祠九所)三山　九穴(漢書曰曲城縣有三山齊記/云九目山有九穴已上萊州)呂
母固　田横島(後漢王莽末有呂母者其子為縣宰所/殺母散財以招少年共殺宰而入海中)
(今案其固見存在東海縣北漢書曰髙祖定天/下田横懼誅乃與從屬五百人入海居島中)仙士石
　始皇碑(崔琰述征賦曰郁非山冇仙士石室乃往觀/焉見一道人王隠晉書曰海中去岸百五十)
(步冇秦始皇碑濶五尺/厚三尺八寸已上海州)箴揚雄豫州箴(郁郁荆河伊洛/是經榮彼枲漆)
(惟用攸成田田相挐盧盧相距夏殷不都成周攸處豫/野所居爰在鶉墟四隩咸宅寓内不如陪臣執命不慮)
(不圖母曰我大莫或余敗無曰我強靡克余/亡王赧為極實絶周祀牧臣司豫敢告柱史)又青州箴
(茫茫青州海岱是極鹽鐵之地鈆松怪石羣水攸歸萊/夷作牧貢篚以時莫怠莫違昔在文武封吕於齊厥土)
(塗泥在丘之營五侯九伯是總是征馬殆其銜御失其/度周室荒亂小白以靖諸侯僉服復尊京師小白既没)
(周卒陵遲嗟兹天王附命/下土牧臣司青敢告執矩)又徐州箴(海岱伊淮東海是/渚豫州之士邑于)
(蕃宇大野既瀦有羽有䝉孤桐蠙珠泗沂攸同降周任/姜鎮于琅邪姜姓絶苗田氏攸都事起猶㣲不慮不圗)
(禑如丘山本在萌芽/牧臣司徐敢告僕夫)又兖州箴(悠悠濟河兖州之㝢九/河既導雷夏攸處草繇)
(木條漆絲絺紵濟漯既通降丘宅土成湯五徙卒都于/亳盤庚北渡牧野是宅箕子歔欷故居為墟牧臣司兖)
(敢告/執書)
闗内道第三(叙/事)闗内道者禹貢雍州之域(尚書曰黑水/西河惟雍州)
(案雍州自隴而西分為隴右道漢書/天文志曰東井輿鬼為雍州分野)東自同華略河而
北西自岐隴原㑹極于北垂盡其地也京兆府挾灃灞
據函崤(班固西都賦曰左據函谷二/崤之險又曰挾灃㶚據隴首)得百二方千里(漢/書)
(曰秦得百二蘇林曰言秦地險固以二萬人/足當得諸侯百萬人河圗曰秦地方千里)周都酆鎬
秦都咸陽漢都長安今武功縣后稷所封也(史記后稷/封於粲是)
(也/)豳州昔公劉所居也華州古鄭國也(詩譜曰周宣王/封其弟於咸林)
(是為/鄭國)岐州秦徳公初居之所也夏州赫連氏之都也事
對四塞　八川(漢書婁敬云闗中被山帶河四塞之固/相如上林賦曰蕩蕩乎八川灃滈澇潏)
(涇渭/灞滻)神臯　福地(西京賦曰實惟奥區神臯遁甲開山/圖曰驪山西有阜名風涼原雍州之)
(福/地)金城　石柱(漢書闗中金城千里三輔舊事/曰石柱以南屬京兆北屬扶風)細栁
長楊(漢書曰周亞夫軍細/栁漢宫名有長楊)温水　滄池(三秦記渭水橋/西有温水又長)
(安記建章宫/有太液滄池)雞頭　鶉首(雍州記雞頭山在鄠縣史/記天賜秦穆公鶉首之地)漢
京　秦里(西都賦曰𢎞我以漢京/又西京賦曰秦里其朔)丹水　黄山(山海經/南山多)
(黄丹水出馬西京賦曰繞黄/山而欵牛首已上京兆府)桃塞　栢原(左傳晉侯使/詹嘉守桃林)
(之塞杜預曰今潼闗是也水/經注灌水於孤栢之原西流)蒲池　學市(水經注華山/上靈泉名蒲)
(池髙士傳云張楷隠華山/學者從之成市已上華州)韓原　姚谷(古今地名云韓/武子食采於韓)
(原後漢書云/姚谷屬白水)塹洛　分華(史記曰秦簡公塹洛蒲城縣/東長城是也後漢書曰孝明)
(帝分華山都置武/鄉郡已上同州)蒲谷　栢城(水經注曰蒲谷水/源出中部縣又曰)
(豬水流/經栢城)丹川　烏水(水經注曰蒲水南自洛川縣流入/丹陽川又曰烏川水源出汾川縣)
(西北已/上丹州)青牛　白帝(録異傳曰秦文公伐雍州南山文/梓樹有青牛走出灃水中史記秦)
(文公作鄜畤/以祭白帝)漆水　桐池(水經注曰漆水出漆溪又曰/桐池水東北流入三交水已)
(上岐/州)岐下　梁丘(史記曰古公亶父止於岐下水/經注曰梁丘谷水西南注于涇)芹川
　芮水(水經注曰宜禄縣北冇芹川/又曰芮水流入涇已上豳州)烏亭　昆瓖(漢烏/氏縣)
(王莽改為烏亭宋初山川記曰/安定昆戎舊壤也已上涇州)隴水　吳山(三秦記曰/俗歌云隴)
(頭水地道記曰汧陽縣屬/秦國吳山在西已上隴州)芹谷　柞亭(水經注曰芹谷/水出羅川縣東)
(子午山續漢書曰汾陽/縣冇五柞亭已上寧州)兔川　雞水(水經注曰兎川西/南流注洛水又曰)
(烏雞水出西流/入洛已上慶州)藍山　那邑(十六國春秋云赫連定登/于可藍山史記曰那戎邑)
(也已上/原州)白水　蒲川(水經注曰白水源出汾水嶺西乂/曰小蒲川水東南流入坊州已上)
(鄜/州)神泉障　龍尾溪(水經注云龍尾水出神泉/障又有龍尾溪已上延州)淥蓮池
　青鹽澤(十六國春秋云赫連勃勃田于三交至淥/蓮池而還漢書曰朔方郡青鹽澤在南)典
農城　懷渾障(水經注云河水經典農城又/東北經懷渾障已上靈州)濛水　雞
山(水經注云朔方縣有濛水紫河續漢/書曰將軍竇憲出雞鹿山已上勝州)詩晉摯虞雍州
詩(於皇先王經啟九有有州惟雍居京之右土載奥區/山包神藪嘉生惟繁庶類伊阜悠悠州域有華有戎)
(外接皮服内含岐豐周餘既没/夷徳未終莫不慕義易俗移風)箴揚雄雍州箴(黑水西/河横截)
(崑崙邪指閻闔畫為雍垠上侵積石下礙龍/門安不忘危盛不諱衰牧臣司雍敢告綴衣)
河東道第四(叙/事)河東道者禹貢冀州之域(爾雅曰兩河/間為冀州)
舜置十二州分冀州為幽州并州今河東道即并冀兩
州之地(漢書天文志曰畢昴為/冀州營室東壁為并州)西南距河北盡朔垂悉
其地河東本堯之所都周成王封其弟叔虞其子燮是
為晉侯及三家分晉自蒲州略河東至懷州屬魏(懷州/今屬)
(河北/道)自澤潞而南至衛州盡太原府已北屬趙太原府
昔髙辛氏子實沈及金天氏子臺駘之所居也又為唐
國帝堯為唐侯所都(鄭𤣥詩譜曰唐者帝/堯舊都地後徙平陽)蒲州帝舜所
都(太康地記云舜/都安邑是也)絳州晉獻公遷都之地事對堯墟
禹跡(鄭𤣥詩譜曰成王封母弟叔虞於堯之故墟皇甫/謐帝王世記曰禹自安邑都晉陽曽孫帝相遷帝)
(丘子少康中興還乎/舊都復禹之跡也)大夏　中都(春秋地名云晉太康/一名太夏後魏書曰)
(中都屬/太原郡)六名　五尉(春秋地名云晉太􁹣太原太夏太/墟晉陽太康六名其實一也晉太)
(康地志并州部太原六郡又有䕶匈奴/中郎左部右部中部南部北部五都尉)蒿垣　葦澤(春/秋)
(後語曰張孟談謂趙襄子曰臣聞董安于之在晉/陽公宫之垣皆荻蒿後魏書云石艾縣冇葦澤)潛丘
　渦水(爾雅曰晉有潜丘郭璞注云在太原晉/陽縣水經注曰洞渦水出平樂縣西北)祁墓
介祠(後漢書云晉陽有祁奚墓又曰/晉陽有介子推祠已上并州)涑水　滌山(水經/注云)
(涑川水在桑泉縣界晉地/道記曰雷首山一名滌山)臼亭　虞坂(左傳曰公子重/耳取臼衰杜預)
(注曰河東解縣有臼亭戰國䇿曰騏驥駕/鹽車上虞坂今案在安邑縣界已上蒲州)玉璧　天井
(後魏大統四年東道行臺王思政表築玉璧城今案/在後山縣西水經注曰天井水經堯城西流入汾水)棗
澗　桐鄉(水經注曰乾棗澗水北出入石人嶺下南流/俗謂之扶蘇水漢書武帝將幸緱氏至左邑)
(桐郷在聞喜縣/界已上絳州)千畝　五城(左傳曰晉穆侯以條之役/生太子命之曰仇其弟以)
(千畝之戰生命之曰成師後/魏書云晉州領五城郡是也)襄陵　狐谷(後漢襄陵屬/河東郡水經)
(注曰平河水出晉陽縣西壺/口山東經狐谷亭已上晉州)漳川　冀浸(周禮曰冀州/其川曰漳鄭)
(𤣥注云出長安十三州志/曰潞水出潞縣冀州之浸)赤壤　黄山(上黨記曰髙平/赤壤其地阻險)
(百姓不居後魏輿圖風土記曰/黄山在壺闗縣東已上潞州)舜澤　晉山(墨子曰舜/漁于雷澤)
(在䕶澤縣西後魏輿圗風土記云司馬/山在晉城縣北晉代祠此山因以為名)孟門　午臺(左/傳)
(曰齊侯伐晉入孟門登太行十三州記曰太行山或曰/孟門盖其險阨水經注曰午臺亭在晉城縣界已上澤)
(州/)石室　鐵騎(後魏輿圗風土記曰太原郡山有石室/方丈四壁文字篆書人不能識十六國)
(春秋曰石勒當生之時北/山上草木變為鐵騎形)青谷　黄巖(水經注曰清水/源出武鄉縣西)
(名青谷水又曰黄嵓水源出/遼山縣西黄岡下已上宜州)漚澤　汾闗(吕氏春秋曰/大昭又名漚)
(澤水經注曰鸛雀津汾闗名也/介休之西南俗謂之雀鼠谷)八門　六壁(十六國春/秋云劉元)
(海遣將攻西河城築營自固有八門城髙九尺後魏書/曰太武帝討北敵于六壁城有六面因以為名已上汾)
(州/)紫川　黄谷(水經注曰紫川水源出隰川縣東紫谷/也黄櫨水出隰川縣東北黄櫨谷已上)
(隰/州)夏屋　仙都(史記曰趙襄子北登夏屋誘代王徐廣/注云夏屋山名水經注曰晉永嘉中鴈)
(門百姓避亂入五臺山見仙人為之先驅因而不/反尋訪莫知所在俗人以是山為仙都已上代州)三㑹
　九原(水經注曰三㑹水東流入滹沲水在定襄縣/界又云三㑹水出九原縣西其山經九原城)靈
丘　聖阜(後魏書曰天平二年置恒州寄居秀容縣城/領靈丘等八縣水經注曰滹沲水東流聖人)
(阜北阜下有水泉側石上有手/跡西又有二脚跡已上忻州)葦州　梅嶺(十三州記/曰代郡故)
(城盧植說初置築時方就板幹夜自移西南五十里大/澤中自設結葦為九門於是就以為城周旋七里今案)
(在飛狐縣界土地記曰鹵地/東州四十八里有梅嶺馬)萊水　笄山(周禮曰萊州/萊水鄭𤣥注)
(萊水出廣昌史記趙襄子姊為代王夫人襄子殺代王/遂興兵平代地其姊聞之泣而呼天磨笄自殺代人憐)
(之號所死山為磨笄山今/案在飛狐縣界已上蔚州)如渾水　紇真山(水經注曰/如渾水水)
(經方山又曰紇真山夏積/雪鳥雀死者一日千數)熒臺　火井(水經注云火山/似火從地中出)
(故名熒臺又曰火山/上有火井已上嵐州)壺山　風穴(漢書曰壺口山在北/屋東南水經注曰北)
(屋縣故城西十里有風山其山有穴/如輪風氣蕭瑟常不止已上朔州)永石　單于(晉太/康地)
(記曰西河國惠帝末陷於劉元海至石勒時置永石郡/後魏改為離石郡十六國春秋云離石單于所徙之庭)
(已上/石州)賦後漢班叔皮冀州賦(夫何事於冀州聊託公以/遊居歴九土而觀風亦哲)
(人之所娛望常山之嵳峩登北岳而髙遊建封壇於/岱宗􁹤𤣥玉於此丘徧五岳與四瀆觀滄海以周流)箴
揚雄并州箴(雍别朔方河水悠悠北辟獯鬻南界涇流/畫兹朔土正直幽方自昔何為莫不來王)
(周穆遐征犬戎不享爰貊伊徳侵陵上國宣王命將攘/之涇北宗幽罔識日用爽蹉既不爼豆又不干戈犬戎)
(作亂弊于驪阿太上曜徳其次曜兵徳/兵俱顛靡不悴荒牧臣司并敢告執綱)冀州箴(洋洋冀/州鴻原)
(大陸岳陽是都島夷皮服潺湲河流夾以碣石三后攸/降列為侯伯降周之秦趙魏是宅冀州糜沸泫沄如湯)
(更盛更衰載從載衡漢興定制改列藩王/治不忘亂安不遺危牧臣司冀敢告在兹)論魏盧毓冀
州論(冀州天下之上國也尚書何平叔鄧𤣥茂謂其土/産無珍人生質朴上古以來無應仁賢之例冀徐)
(雍豫諸州也盧釋曰除黄帝已前未可備聞略言唐虞/已來冀州乃聖賢之淵藪帝王之寳地東河以上西河)
(以東南河以北易水以南膏壤千里天/地之所㑹隂陽之所交所謂神州也)
河北道第五(叙/事)河北道者禹貢冀州之域舜置十二州
分冀州為幽州并州分青州為營州而幽冀營等三州
及兖州之北界今並為河北道(漢書天文志曰畢昴為/冀州尾箕為幽州分野)
南距河東至海北盡幽營悉其地河北本殷之舊都(在/衛)
(州/)周滅殷分其甸内為三國邶鄘衛是也至衛懿公為
狄所滅其地屬晉趙韓魏三家分晉而懷屬魏(漢書地/理志云)
(魏分晉得河内/即今懐州也)自衛相洛趙貝冀北盡恒山東至海其
地屬趙幽平已北東至海屬燕洺州邯鄲為趙國(史記/趙敬)
(侯所/都)相州為鄴魏武帝後趙石季龍前燕慕容雋自薊
徙北齊文宣帝並都之(幽州曰燕召公之所封也/營州前燕慕容皝都之)事對
分晉　接燕(漢書曰趙分晉有信都鉅鹿清河/盧毓冀州論曰冀州北接燕代)南宫
北部(漢書曰南宫縣屬信都國許慎說文曰冀/州北部以月朝作食為膢祭已上冀州)三臺
九殿(陸翽鄴中記曰魏武於鄴城西北立三臺中臺名/銅雀臺南名金獸臺北名氷井臺又曰石季龍自)
(襄國至鄴二百里輒立一宫宫有一夫人侍婢數十/凡季龍所起内外大小殿九臺觀行宫四十四所)紫
陌　赤橋(水經注曰滏陽縣有紫陌浮圗十里造生墓/於此鄴中記曰鄴城東七里有赤橋之宫已)
(上相/州)軹縣　苑鄉(史記曰秦昭襄伐魏取軹縣/水經注曰丹水經苑鄉之城)平津
陸阜(晉陽秋曰造河橋於富平津即河陽津也水經注/曰陸真阜南有皇母馬鳴二泉東南合注于吳陂)
(已上/懐州)商墟　虞險(史記曰成王伐管叔以殷餘人封康/叔為衛君居故商墟也北征道理簿)
(曰巄頭城故虞國之險湛/水流其後清水流其前)蘇嶺　餳盆(十道志曰蘇門/山一名蘓嶺孫)
(登所隠處也又曰餳盆水一名盆泉源出縣西北/三十里彎屈似盆其味如醴因以為名已上衛州)雞澤
　狗山(左傳襄公三年六月㑹單頃公及諸侯同盟于/雞澤水經注曰狗山頂上有狗跡今在臨洺縣)
(西/)塘泉　研塜(水經注曰洺水東北流經廣平縣故城/東水積於大澤之中為登泉南北四十)
(里東西二十里亦謂之黄塘泉鄴中記曰邯鄲城西南/十里子岡上有冡如研子形俗謂之研子塚已上洺州)
斥丘　平邑(續漢書曰斥丘縣屬魏郡竹書曰晉烈/公四年趙城平邑今在昌樂縣東北)沙
鹿　石臺(左傳云沙鹿崩杜預注云晉地也元城東南/有沙鹿山酈善長水經注曰武陽縣城有一)
(石臺大城門外又有故臺/號曰武陽臺已上魏州)蓼水　蘓亭(水經注曰蓼水/出襄國漢書曰)
(襄國有/蘓人亭)百巖　千步(洺州記曰龍岡縣西北有百巖山/水經注曰洺水一名漳水俗名千)
(步已上/邢州)栢亭　槐水(水經注曰洺水東經栢暢亭今按/栢暢亭故城在房子縣西又曰槐)
(水出黄石山今/在元氏縣界)石柱　珪碑(水經注曰平房城南門夾/道有兩石柱翼路若闕焉)
(又曰漢明帝北迴詔髙邑於光武即/位所建石壇立珪頭碑已上趙州)善陸　清河(漢書/鄃縣)
(漢清河郡王莽曰善陸晉地道/記曰清河國凡領清河等六縣)胥陸　甘泉(漢書東陽/縣屬清河)
(郡王莽曰胥陸十二州志曰歴/城本周之甘泉西地已上真州)重丘　浮水(左傳曰諸/侯同盟於)
(重丘今在聊城縣東南水經注云浮/水出聊城東北泛則津注耗則輟流)堂邑　靈城(漢髙/祖封)
(陳嬰為堂邑侯又曰靈/城屬清河郡已上博州)胥國　宛鄉(漢武帝封河間獻/王子讓為胥侯水)
(經注云浮水東北經髙城縣/之宛鄉城今在鹽城縣界)千童　百薄(應劭注漢書/曰千童縣靈)
(帝改曰饒安水經注滈河東北經富平故城北分為二/水南水為長聚溝東注海北水為百薄溝東北注海已)
(上滄/州)馬頰河　龍額縣(爾雅云九河名有馬頰上廣下/狹狀如馬頰漢平原郡領龍額)
(縣/)管輅塜　曼倩祠(魏志平原縣有管輅塜漢書安/徳縣有東方朔祠已上徳州)新
館　輿亭(漢武帝封中山靖王子未央為新館侯/續漢書北新縣東二十里有樊輿亭)樊城
　栢國(漢書曰武帝封中山靖王子為樊輿侯故城在/清苑縣東南又曰武帝時趙敬肅王子然吉為)
(栢陵侯今清克縣南有/侯國故城已上瀛州)仙巖　天井(晉太康地記曰行/唐縣西北有仙人)
(巖水經注曰派/水歴天井澤南)馬觀　鴻闗(水經注曰黒水東北有溪/中山王故宫處簡文造釣)
(臺戲馬之觀又曰定水東流歴山俗謂是/處為戲頭即晉書所謂鴻上闗已上定州)輪井　核山
(水經注曰行唐城有大井若輪水沸/騰不測又曰派水北流經大核山)夫城　女廟(晉太/康地)
(記云行唐縣北二十里有如夫城水經注曰行唐城内/北門東側有玉女神廟廟前碑云趙武靈王營斯邑城)
(彌載不立聖女發歎百堵/皆興不日而就已上恒州)寧臺　厯室(史記曰燕昭王/伐齊得寳器設)
(祭於寧臺戰國䇿曰樂毅與燕惠王書曰大/吕陳於元英故鼎反於厯室今並薊州界)仲理金
雍伯璧(神仙傳曰仲理居無終山中合神丹作黄金五/千斤以救百姓捜神記曰楊雍伯汲水作義漿)
(有一人就飲以石遺之伯雍種遂生白/璧其處地可一頃名曰玉田已上幽州)桑谷　芻溪(水/經)
(注曰三城水經伏陵山南與石門水合有桑谷之名盖/沿出桑溪故也又曰鮑丘水東南流龍芻溪水注之)
三城　七渡(水經注曰鮑丘水南流合三城水又曰/水經漁陽故城南合七渡水已上澶州)阪
泉　轡野(史記曰軒轅及炎帝戰於阪泉之野周書曰/蚩尤逐二帝争涿鹿之野赤帝大懼乃說黄)
(帝執蚩尤殺之于中/冀名之曰絶轡野)覆釡　裂溝(後魏輿圗風土記曰/潘城西北三里有歴)
(山形似覆釡因以為名水經注曰傳言昔時地裂遂成/溝壑有水俗謂之分家水今之懷戎縣東北有地裂已)
(上媯/州)劍石　刀巖(水經注曰徐州東北經郎山西衆崖/竟舉若鳥翅立石嶄巖似劍又曰漆)
(水南經藏刀山層/巖壁立直上干霄)窮魚丘　巨馬水(竹書曰晉荀瑶伐/中山窮魚之丘水)
(經注曰巨馬即/漆水已上易州)素河　黄洛(水經注曰素河水出今皮/縣藍山南合新河又曰黄)
(洛水出/盧龍山)𤣥水　藍山(水經注曰𤣥水出肥如縣北𤣥溪/後魏輿圗風土記曰盧縣西三十)
(九里有藍山/已上平州)長谷　平川(十六國春秋曰馮跋弟□為/亂而跋驚死□𦵏之長谷陵)
(水經注曰髙平川/水出西北平川)狼河　龍苑(魏氏土地記曰狼河附/黄龍城東北下十六國)
(春秋云慕容熈光始三年築/龍騰苑起景雲臺已上營州)箴揚雄幽州箴(蕩蕩平川/惟冀之别)
(伊昔唐虞實為平陸周末荐臻迫于獯鬻六國擅權燕/趙本都東限穢貊爰及東胡強秦北排蒙公城疆大漢)
(初定介狄之荒元戎屢征如風之騰義兵涉漠擾我邉/甿既定且康復古虞唐盛不可圗衰不可忘隄隤蟻穴)
(器漏鍼芒牧臣/司幽敢告侍傍)
隴右道第六(叙/事)隴右道者禹貢雍州之域(雍州自岐隴/已北為闗内)
(道自隴而南井得禹貢/梁州之北地為隴右道)自隴而西盡其地也秦州有秦
亭秦之先非子為周孝王養馬於汧渭之間孝王封之
附庸邑于秦也凉州漢武威郡故匈奴休屠王地也前
凉張軌後凉吕光北凉沮渠蒙遜並都之甘州漢張掖
郡故匈奴昆耶王地也西秦乞伏乾歸都之子熾盤徙
都于河州肅州漢酒泉郡前凉張軌西凉李暠北凉沮
渠蒙遜並都之西州漢車師國之髙昌壁也(昔漢武遣/兵西討師)
(旅頓弊其中尤困者因住焉其地/形髙敞人物昌盛因名髙昌也)事對天水　神泉(漢/書)
(曰天水郡武帝時置水經注/曰渭州東南與神泉合也)黑城　朱圉(水經注曰黑/水出黑城北)
(西南經黑城西抵渭川水經注尚書/西傾朱圉鳥鼠至于大華已上秦州)艾亭　荆谷(漢書/曰騎)
(都尉居密艾亭水經注曰荆/頭川水荆谷北流注渭川)雞聚　馬溪(漢書曰襄武/縣有五雞聚)
(水經注曰渭水東南流經首陽縣南/左則天馬溪水參差翼注已上渭州)百頃　四山(三秦/記曰)
(仇池山號百頃上有百頃池壁立百仞一人守道萬夫/莫向沈約宋書曰楊盛襲位分四山氐羌為二十部已)
(上成/州)馬氐　狼種(應劭注漢書曰武都郡故白馬羌氐/也漢書曰參狼種武都羌是也已上)
(武/州)臨洮　望曲(漢書曰臨洮縣屬隴西郡水經注曰洮/水東流經廿根亭歴望曲已上岷州)
洮水　墊江(沙州記曰洮水出強臺山又曰山東/即洮水源山南即墊江源已上洮州)積石
　銷銅(尚書曰導河積石水經注/曰離水北經銷銅城西)榆城　麻壘(水經注/曰離水)
(東北經榆城溪水注之秦州記曰枹罕/城西有麻壘壘中可容萬衆已上河州)鷰崖　鹿塞(仇/池)
(記曰武興城下有鷰子崖十三州/記曰鹿塞在蒼松縣南十里是也)龜觀　鳥城(十六國/春秋曰)
(前涼張𤣥静時右將軍宋熙請取天龜觀壞以為宅西/河記曰姑臧匈奴故曰盖藏城也城不方有頭尾兩翅)
(名盖鳥城/已上凉州)栁谷　蘭池(習鑿齒漢晉春秋曰大栁谷夜/激波滿溢其聲如雷王隠晉書)
(曰蘭池縣/屬隴西郡)合黎　臨澤(尚書曰導弱水至于合黎十三/州記曰昭武蘇有臨澤亭在其)
(東已上/甘州)狄道　夷鎮(漢書曰狄道縣屬隴西郡周地圖/記曰臨洮郡城後魏太和中築置)
(夷城鎮防羌要/路已上蘭州)漆水　金泉(張華博物志曰延夀縣南/山石泉注為溝其水有脂)
(挹取若著器中正黑如不凝膏然之極明但不可食此/方人謂之石漆應劭漢宫儀曰酒泉城下有金泉味若)
(酒/)酒泉　肥水(漢書曰酒泉郡武帝太初元年開博物/志曰酒泉延夀縣南有山泉其水有脂)
(如煮肉汁/已上肅州)白土川　卑禾海(水經注曰白土川水出白/土城城西北下十三州志)
(曰臨羌縣西有卑/禾海謂之青海)雞谷　龍城(水經注曰湟水東流雞/谷水北流注之又曰湟)
(水出塞外經藍池北又東/南經龍夷城已上鄯州)効榖　宜禾(漢書曰効榖縣/屬燉煌郡晉太)
(康地記曰宜禾/縣屬燉煌郡)龍堆　魚澤(漢書曰燉煌正西闗外有/白龍堆十三州志曰効穀)
(縣故魚澤障/已上沙州)地膏腴　田沃衍(後漢書曰順帝時以伊/吾舊膏腴地傍近西域)
(復令開設屯田置伊吾司馬一人西河/舊事曰繞蒲海肥美良田水草沃衍)天山　帝江(漢/書)
(曰使貳師將軍出酒泉擊左賢王於天山山海經曰天/山多金玉有神鳥狀如黄囊赤如丹火六足四翼渾無)
(面目是識歌舞實/惟帝江已上伊州)車師國　田地縣(漢書曰車師前王/國居交河城地輿)
(志曰晉咸和二年置/髙昌郡立田地縣)交河城　髙昌壁(漢書曰交河城/有交河水分流)
(繞城下十三州志曰髙昌壁故屬燉/煌有長谷在東都尉居之已上西州)歌後魏温子昇凉
州樂歌(逺遊威武郡遥望姑臧城/車馬相交錯歌吹日縱横)又歌曰(路出玉門闗/城接龍城坂)
(但事絃歌樂/誰道山川逺)箴揚雄凉州箴(黑水西河横屬崑崙服指/閶闔畫為雍垠毎在季王)
(常失厥緒上帝不寧命漢作凉隴山以徂列為/西荒南排勁越北啟強胡井連屬國一䕶彼都)
山南道第七(叙/事)山南道者禹貢荆梁二州之域(尚書曰/荆及衡)
(陽惟荆州華陽黑水惟梁州今案荆州之南界屬江南/道東界入淮南道梁州自劍閣而南為劍南道其北垂)
(又入隴右道漢書天文/志曰翼軫為荆州分野)北距荆華二山之陽絶漢水而
南至江西距劍閣盡其地也荆州楚文王始都之褒州
古褒國也是為媯墟(江陵記曰楚文王始自丹陽徙都/於郢今州北南城是也水經注曰)
(漢水東經媯墟在金牛縣界皇甫謐國/都城記曰褒國故城在縣東二百步)襄州禹貢荆豫
二州之界鄧州後漢之南都也光武起焉事對南荆
西楚(周禮曰正南曰荆州史記曰自/淮北沛陳汝南南郡為西楚)雲澤　景洲(春秋/文耀)
(鈎曰大别以東至雲澤九江衡山荆州今案即雲夢澤/也吳志曰魏將夏侯尚圍南郡作浮橋度量景洲今在)
(江陵縣界/已上荆州)南峴　北津(荆州記曰襄陽本楚之下邑桓/溪帯其西峴山亘其南習鑿齒)
(襄陽記曰襄城/本楚國之北津)習池　葛井(襄陽記曰峴山南八百步/西下道百步有習家魚池)
(荆州記曰諸葛亮宅有井深四丈餘/口廣一尺五寸累塼如砌已上襄州)厲鄉　舂邑(左傳/曰楚)
(伐徐齊師伐厲以救之杜預注曰隨縣北有厲鄉漢書/曰元帝以舂陵卑濕割蔡陽之白水二鄉為舂陵侯邑)
隨國　唐鄉(左傳曰鬭伯比言於楚子曰漢東之國隨/為大杜預注曰隨國今義陽隨縣也又曰)
(晉楚戰于邲唐侯為左拒杜預注曰唐屬楚小/國義陽安昌縣東南上唐鄉是也已上隨州)馬水
鼉湖(南雍州記曰龍居縣南有馬水荆州記/曰沔陽縣東二十里有鼉湖已上復州)獸牙　狼
尾(宜都山川記曰獸牙山有石壁其文黄赤色有牙齒/形勾將山記曰縣去山四十里别從狼尾灘下南崖)
(已上/峽州)黄龍　白帝(荆州記曰峽之首北岸曰白鹽峯中/黄龍灘水㳂泝所忌水經注曰白帝)
(山北接緣馬嶺/南接赤甲山)九坂　三溪(荆州記曰寒山九坂最為/峭險又曰三溪水南流數)
(里南注大江/已上䕫州)明月峽　縉雲山(華陽國志曰巴郡江州/有明月峽首南峯石壁)
(有圎孔形如明月因以為名縉雲山傳/云黄帝於上合神丹藥故山得名焉)涪陵　陽闕(漢/書)
(曰巴郡領涪陵縣晉太康地記曰李雄亂復於陽闕/更置墊江縣亦屬巴郡案今州即古巴郡已上渝州)龍
蹊　牛道(道家雜記曰張魯女曽浣衣於山下有白霧/蒙身遂孕恥之自裁臨死謂婢曰死後破吾)
(腹婢依其言破得龍子一雙遂入漢水女殯於山頂龍/子後數遊母墓前遂成蹊徑十三州志曰秦王未知蜀)
(道乃刻石牛五頭置金於尾下言此天牛能冀金/蜀人信之乃令五丁共引牛成道今在褒城縣界)讓水
　廉川(梁州記曰梁西南十里有讓水水經注曰廉水/出巴嶺山北流廉川今在南鄭縣界已上梁州)
駱谷　龍亭(水經注曰路谷水源出駱谷南流梁/州記曰龍亭縣屬儻城郡已上洋州)黄花
川　紫栢坂(水經注曰大散水西流入黄花川華陽國/志曰梁泉縣東八十里有紫栢坂已上鳳)
(州/)武闗　文邑(史記曰秦昭王遺楚懷王書曰願與君/㑹武闗面約結盟今在商洛縣東水經)
(注曰洛水東北過文邑/在洛南縣已上商州)金水　錫城(漢水記曰金水郡/領金岡縣本金城)
(郡後魏改之梁州記曰後魏華陽金城/二郡為忠城郡領鄉亭錫城金川三縣)　虞舜祠　漢
髙廟(水經注曰西城縣故城内有虞舜祠梁州記/曰洵陽縣南山下有漢髙帝廟已上金州)梅溪
　棘水(南雍州記曰南陽縣七里有梅溪水/經注曰棘水經新野縣歴黄郵聚)五壟　六
門(周地圗記曰五壟山有五梁漢延相接曰六/門堰西三里擁湍邵信臣所作也已上鄧州)熊川
龍井(南荆州記曰豐利郡領豐利熊川陽川三縣水經/注曰漢水又東為龍潭下臨龍井渚已上均州)
景山　粉水(山海經曰荆山之首曰景山其上多金/玉水經注曰粉水導東流經上粉縣)鴈
塞　狼山(荆州圗副記曰鴈浮山鴈塞也水/經注曰夷水導源狼山已上房州)鳴水　泉
街(後魏書曰落叢郡武都鳴水二縣屬東益州水/經注曰泉街水出河池東南入沮縣已上興州)金溪
　銅水(梁州記曰益昌縣東山西北有金銅溪溪出金/因以為名益州記曰葭萌縣南十里有刀鐶山)
(赤銅水出焉/已上利州)銅梁　石戸(左思蜀都賦曰外負銅梁宕/渠益州記曰龍盤山南有石)
(長三十丈髙五丈當中有户及扉若/人掩閉古老以為玉女房已上合州)歌梁宋史荆州樂
歌(章華遊獵去絶郢從禽歸/溶溶紫煙合鬱鬱紅塵飛)又歌(朝發江津路暮宿靈/溪道平衢廣且直長)
(楊鬰/裊裊)箴揚雄荆州箴(杳杳巫山在荆之陽江漢朝宗其/流湯湯夏君遭鴻荆衡是調雲夢)
(塗泥苞匭菁茅金玉砥礪象齒元龜貢篚百物世世以/饒戰戰慄慄至桀荒溢曰在帝位若有天日不順庶國)
(孰敢余奪亦有成湯果秉其鉞放之南巢號之以桀南/巢茫茫多楚與荆風慄以悍氣銳以剛有道後服無道)
(先強世雖安平無敢逸/豫牧臣司荆敢告執御)
劍南道第八(叙/事)劍南道者禹貢梁州之域梁州自劍閣
而南分為益州是為劍南道(梁州劍閣之東而分屬山/南隴右二道漢書天文志)
(曰觜觿參為/益州分野)其始王則有蠶叢杜宇(揚雄蜀本紀曰蜀/始王曰蠶叢次曰)
(伯雍次曰魚鳬十三州志/曰蜀王杜宇自號望帝)後其地屬秦前漢末公孫述
居之後漢末劉備居之事對蠶叢　杜宇(並見/叙事)石鏡
銅梁(蜀本紀曰武都人有女蜀王納以為妃疾卒𦵏於/成都作石鏡一枚以表其墓左思蜀都賦曰外負)
(銅梁宕渠内函要/害膏腴已上益州)銀水　金山(華陽國志曰涪陵有孱/山水其源有金鑛益州)
(記曰金山東臨瀾水/光照映川已上綿州)飛梁　絶澗(華陽國志曰諸葛亮/相蜀鑿石架空為飛)
(梁閣道即古劍閣道也益州記曰姜維抗鍾/㑹故壘其山峭壁千丈下臨絶澗已上劍州)南池　西
水(益州記曰南池在閬中縣東南八里又/西水縣本秦閬中縣之地已上閬州)郪道　射洪
(蜀志曰姜維等聞諸葛瞻破乃引軍由廣漢郪道以審/虚實水經注曰涪江水又東南至射洪今在射洪縣界)
(已上/梓州)龍鶴山　魚虵水(華陽國志曰丹陽縣西北十五/里有龍鶴山益州記曰魚虵水)
(東北自陵州界入青/神縣界已上眉州)隅山　陵井(益州記曰東隅西隅/南隅三山相對又曰)
(三隅山去陵井/一里已上陵州)金堂水　銅宫山(華陽國志曰新都縣/有金堂山水通於巴)
(漢益州記曰五城縣西南六十里/有銅宫山髙出衆峯已上簡州)昆井　郵溪(益州記/曰南充)
(縣西南六十里有昆井鹽井又曰雞郵神在相如縣/東次北下步有雞郵溪因此而為之名已上果州)錦
山　綿水(華陽國志曰合江北有綾錦山水經注曰綿/水至江陽縣方山下入江謂之綿口已上瀘)
(州/)卬水　鄧山(山海經曰峽山卬水出焉其陽多黄金/漢書云文帝賜鄧通卭道銅山得擅鑄)
(錢已上/雅州)温穴　曲池(華陽國志曰温水穴冬夏常熱應/劭注漢書云蘓初縣西北有泥池)
(案今曲池是/也已上嶲州)伏犀灘　騰龍水(益州記曰伏犀灘東南/六十里有黄魚像岸今)
(在焚道縣界又曰龍騰溪/水源出南溪縣已上戎州)箴揚雄益州箴(岩岩岷山古/曰梁州華陽)
(西極黑水南流秦作無道三方潰叛誼兵征暴遂國于/漢拓開疆宇恢梁之野列為十二光羡虞夏牧臣司梁)
(是職是圖經營/盛衰敢告士夫)
淮南道第九(叙/事)淮南道者禹貢揚州之域又得荆州之
東界(尚書曰淮海惟揚州今案揚州之東偏為江南道/南偏為嶺南道又漢書天文志曰牽牛婺女為揚)
(州分/野)自淮以南略江而西盡其地也今揚州漢廣陵郡
更名江都吳王濞居之廣陵厲王江都易王並居之廬
州古廬子國烈王都之南巢之地(尚書曰成湯/放桀于南巢)夀州楚
考烈王都之事對南兖　東陽(輿地志曰南兖州宋文/帝元嘉八年始割江淮)
(間為境居於廣陵又曰廣/陵郡楚漢之際為東陽郡)釣臺　輿浦(西征記曰雷陂/有臺髙二丈南)
(兖州記曰以為吳王濞之釣臺也南兖州記曰輿浦朝/夕恒淤濁一朝清澈太守范邈表以為瑞已上揚州)
射陂　鹽瀆(漢書曰廣陵王相勝之奏奪王射陂草田/賦與貧人又云鹽瀆屬臨淮郡已上楚州)
豐浦　苞湖(水經注曰江水北合烏江縣之豐浦上通/湖池又曰次得隂塘水同受皇后湖湖水)
(連接包湖/西翼潭湖)横津　洞浦(吳志曰孫策經畧江東揚州刺/史劉繇遣將樊熊于□屯横津)
(策擊破之魏志曰魏使曹休張遼伐吳出洞口/酈元注水經曰江上左對洞口江浦已上和州)鵲甫亭
　馬丘聚(水經注曰鵲甫溪水西北流經鵲甫亭南/續漢書云當塗有馬丘聚徐鳳反於此)禹
聚　秦墟(帝王紀曰禹㑹塗山揚州之域當塗縣有禹/聚水經注曰洛澗北歴秦墟下注淮已上濠)
(州/)廬國　舒城(應劭注漢書曰廬江郡故廬子/國又曰廬江大縣東有舒城)桐鄉
巢邑(漢書曰朱邑為桐鄉嗇夫廉平有恩惠病且死囑/其子曰桐鄉人愛我必𦵏我於桐鄉左傳曰楚為)
(疆城巢輿地志曰楚/名為巢邑已上廬州)趙屯城　周瑜廟(水經注曰破虜/磯東有趙屯城)
(内有倉又曰江水對雷州之/北側有周瑜廟已上舒州)羊頭澗　龍泉陂(水經注/曰肥水)
(左合羊頭溪水受芍陂謂之羊頭澗伏淊/正淮論曰彼夀陽者視龍泉之良疇萬頃)鑊里　鼔川
(吳志曰吳使孫綝大發卒屯鑊里水/經注曰泚水東北右㑹踖鼓川水)洞臺　隠室(黄庭/經注)
(曰霍山下有洞臺方二百里有二門其中有五香芝/飛華之實水經注曰八公山有隠室石井已上夀州)翻
車　積布(史記曰九江王英布於翻車水北以築翻車/城水經注曰江水又東經積布山南俗謂之)
(積布/磯)黄石　青林(水經注曰江之右岸有黄石山江水/經由其北即黄石之磯又曰江水左)
(得青林口水積為湖謂/之青林湖已上蘄州)蓼縣　蔣城(左傳曰楚公子燮/滅蓼杜預注曰安)
(豐有蓼縣又曰蔣邢茅胙祭周公之𦙍/也杜預注曰弋陽期思縣蔣鄉城是也)弦子都　虞丘
郭(左傳曰楚人伐弦弦奔黄十三州志曰皸城故弦子/都也水經注曰弋陽郡東冇虞丘郭南有伍子胥廟)
(並光/州)石城　天井(水經注曰師水經石城山山甚髙峻/又曰義陽郡南十五步對門有天井)
(周百/餘步)九塞　三闗(淮南子曰何謂九塞太汾澠阨荆阮/方城殽阪井陘令疵句注居庸也齊)
(志曰後魏置平靖闗於義陽故云義/陽有三闗之塞此其一焉已上申州)楚邑　新城(漢水/記曰)
(自漢口入二百里得涓口有村入三百里得鄭城楚邑/也輿地志曰安陸縣東有新城桓温征石季龍所築南)
(臨涓水已/上安州)龜頭山　龍驤水(水經注曰舉水出龜頭山/又江之左岸㑹龍驤水口)
沌陽鎮　象山城(水經注曰晉永嘉六年王敦以陶侃/為荆州鎮於沌陽輿地志曰臨江數)
(十里象山上有城吳江夏/太守所居也已上沔州)箴揚雄揚州箴(矯矯揚州江/漢之滸彭蠡)
(既都陽鳥攸處橘柚羽貝瑶琨篠簜閩越北垠沅湘攸/往太伯遜位基吳紹類夫差一誤太伯無祚周室不匡)
(勾踐入朝當周之興越裳重譯春秋之末侯甸畔逆元/首不可不思股肱不可不慈堯崇屢省舜盛欽謨牧臣)
(司揚敢/告執籌)
江南道第十(叙/事)江南道者禹貢揚州之域又得荆州之
南界(揚州自江已北為淮南/道自嶺而南為嶺南道)北距江東際海南至嶺盡
其地也蘇州為吳泰伯之墟(地理志曰吳/地斗之分野)泰伯卒仲雍
立傳國至曾孫周章武王克殷因而封之也越州為越
夏少康封少子無餘以奉禹祠(地理志曰越地牽/牛婺女之分野)潤州
春秋之朱方江寧縣楚之金陵邑也吳晉宋齊梁陳六
代都之事對東府　西州(山謙之丹陽記曰東府城地/則晉簡文為㑹稽王時第東)
(則丞相㑹稽王道子府道子嶺揚州故俗稱東府又/曰揚州廨王敦所創開東南西三門俗謂之西州)孫
陵　蔣廟(丹陽記曰蔣陵因山以為名吳大帝陵也輿/地志曰臺當孫陵曲衍之傍故蔣陵亭亦名)
(孫陵亭丹陽記曰蔣子文為秣陵尉自言已將死當為/神後為賊所殺故吏忽見子文乗白馬如平生孫權發)
(使封子文而為都中侯立廟/鍾山因改為蔣山已上潤州)扈瀆　鹽田(吳都記曰松/江東瀉海口)
(名曰扈瀆輿地志曰扈業者濵海漁捕之名插竹列於/海中以繩編之向岸張兩翼潮上即没潮落即出魚隨)
(潮礙竹不得去名之曰扈又曰海濵廣斥/鹽田相望吳煮海為鹽即鹽官縣境也)包山　于隧
(𤣥中記曰吳西具區澤中有包山有洞庭室戰國䇿曰/越王散卒三千擒夫差於于隧吳縣西北有地名于隧)
(是也已/上蘓州)横山　長瀆(左傳曰楚子重伐吳克鳩兹至于/横山注曰在烏程南横古衡字通)
(用吳興記曰河口山/東濱大溪西帯長瀆)若下　嵎中(吳録云長城若下酒/有名溪南曰上若北)
(曰下若並有村村人取若下水以釀酒醇美勝雲陽吳/興記曰風渚南三十里曰嵎中即嵎山也已上湖州)
西部　東安(漢書曰錢塘西部都尉居之吳志曰黄武/五年丹陽㑹稽吳都山㓂攻没諸縣乃分)
(三郡之要害地置/東安郡居富春)樹呼龜　人化鶴(異苑曰孫權時獲/一大龜持獻吳主)
(夜宿越里繫船於大桑樹樹呼龜曰元緒奚事爾耶龜/曰行不擇日今方見烹雖然盡南山之柴不能潰我幽)
(明録曰孫鍾以種𤓰為業有二少年詣鍾乞𤓰曰此山/下善可作冡當為定墓鍾隨下山三十步二人悉化成)
(白鶴飛入空中即孫/堅所塟地已上杭州)蒼蛟溪　白獺穴(孔氏志怪云義/興有白額獸溪)
(渚長橋有蒼蛟并周處為三害周處風土記曰長橋/下有白獺若將有兵獺出穴口四望而嗥舊言有神)横
峴　長塘(風土記曰㟄山多縱石而有大横峴以承/衆流輿地志曰洮湖即長塘湖已上常州)慈
姥　舒姑(丹陽記曰江寧南有慈母山積石臨江生簫/管竹俗呼為鼓吹山江寧謂之慈姥山在當)
(塗縣北宣城記曰登盖山百步有泉昔有舒氏女與父/析薪於此山忽坐泉處牽挽不動父遽告家比來唯見)
(清泉湛然因/名舒姑泉)鼈洲　牛渚(江記曰江中有鼈洲長三里/與蕪湖洲相接續漢書曰秣)
(陵南有牛渚/已上宣州)玉山　石盖(郭璞注山海經曰玉山浙江/水出其邉輿地志曰歙縣靈)
(山甚髙峻有圎石/髙數丈上有石盖)二礫　三姑(輿地志曰黟縣南有五/硍二礫兩邉皆壇石中)
(央冇溝裁五尺許水甚懸迅礫音歴硍下根反又曰黟/縣東有靈山山有三峯名為三姑山三年一遇野火自)
(燒百姓放火輒降/雨不燃已上歙州)賀齊城　嚴陵瀨(吳志曰吳大帝使/賀齊擊黟歙山賊)
(定立新都郡輿地志曰郡城賀齊所創也東觀漢記曰/嚴光字子陵耕於富春後人名其釣處為嚴陵瀨已上)
(睦/州)銅釡　石甑(異苑曰吳時軍士五百人破湖得銅釡/發之水便暴出即五百人湖也東陽記)
(曰崑崙山頂有一孤石可髙三十丈/其形似甑人謂之石甑已上婺州)蓮鑊　梅池(鄱陽/記曰)
(弋陽嶺上多密巖宋元嘉中有人見其巖内三鐵鑊鑊記/各容百斛中生蓮花他日往尋不知所在宋永初山川)
(曰廣陵縣/東有梅池)夫岡　子石(鄱陽記曰鄱陽西有望夫岡昔/縣人陳明與梅氏為姻未成而)
(妖魅詐迎婦去明詣卜者决云西北行五十里求之明/如言見一大穴深䆳無底以䋲懸入遂得其婦乃令婦)
(先出而明所將隣人秦文遂不取明其妻乃自誓執志/登此岡首而望其夫因以名焉又曰九子石在弋陽水)
(左岸間相去數十步/石形似印已上饒州)石帆　玉笥(㑹稽志曰射的北有/石㠶壁立臨水漫石)
(宜山遥望芃芃有似張㠶/又名玉笥山又曰石簣山)鏡水　銅溪(輿地志曰山隂/南湖縈帯郊郭)
(白水翠巖互相映發若鏡若圗故王逸少云山隂路上/行如在鏡中遊㑹稽志曰昔歐治子涸若耶之溪而出)
(銅破赤堇之山而/出錫已上越州)丹洞　赤城(登真隠訣云赤城山下/有丹洞在三十六洞天)
(數其山足丹名山略記云/卿司命君所居洞周回三)　(城山一名燒山東/里上有玉清平天)金庭
玉室(道書曰天台山其上八重視之如一中有金庭不/死之鄉許邁與王逸少書曰自山至臨海多冇金)
(堂玉室仙人芝/草已上台州)東甌　西隗(漢書曰惠帝立閩君揺為/東海王都甌永嘉記曰西)
(隗山東接安/固西接松陽)茅峴　劒峯(永嘉記曰塵嶼有盧隈又有/茅峴去盧隈二十五里輿地)
(志曰樓石山三石並髙百/丈杪如劍峯已上括州)彭澤　淺源(漢書彭澤縣屬/豫章郡彭蠡澤)
(在西尚書曰過九/江至于敷淺源)廬山　盆水(廬山記曰匡裕出於周/威王時生而神靈隠淪)
(潜景廬于此山俗稱廬君故山取號焉潯陽記曰盆水/出青盆山因以為名帯山雙流而右灌潯陽東北流入)
(江已上/江州)銅精　劍窟(豫章記曰西山周囬三百里此山/時有夜光逺望如火氣輿地志曰)
(此為銅之精光也豫章記又曰豐城縣/獄後有雷孔章掘神劍窟方七八丈)然石　熱泉(宋/永)
(初山川記曰建城縣西有羊山有然石色黄白而理疎/以水灌之便熱可煮物故謂之然石又曰皮縣有熱泉)
(如湯以生物投之須/㬰爛熟已上洪州)茨野　落亭(安城記曰昔豫章太/守賈萌與安城侯張)
(普争境戰于新茨之野即兹地也又安城記曰郡/渚江川發源同㑹落亭石上有芝草下有紫磨金)山都
　木客(異物志曰廬陵大山之間有山都似人裸身見/人便走自有男女可長四五尺能􁹙相喚常在)
(幽昩之中似魑魅鬼物又曰廬陵有木客鳥大如鵲/千百為羣不與衆鳥相厠云是木客所化已上吉州)金
雞　石鴈(南康記曰雲都縣有金雞石傍有穴宋永初/中見金雞棲翔此穴頗時飛鳴又云覆笥山)
(平湖中有石鴈浮在水毎至/炎氣代序則飛翔若知感候)松闕　梓潭(輿地志云歸/美山有石城)
(髙數丈有二石夾左右石形似松儼如雙闕南康記曰/梓潭昔有梓樹巨圍葉廣丈餘垂柯數畝吳王伐樹作)
(船使童男女挽之船自飛下水男女皆溺/死至今潭中時有歌唱之音已上虔州)甘渚　蜜巖
(臨川記曰東興人家曽以木甑沈井中乃流出達樊溪/甘渚得之此泉穴相通也又曰五章山絶巖嶮峭有蜜)
(蜂依之為房其形如笠望者/皆懸磴數丈然後得至其所)石人　楓鬼(臨川記曰虛/谷東英巨山)
(巖内有石人坐磐石上體上塵穢則興風濕潤則致雨/晴日便舉體鮮潔朗然玉浄又云麻姑山上人登之有)
(物人形眼鼻口面無臂脚俗/名之楓子鬼也已上撫州)米砂　雪壁(安成記曰鍾/山臨水阻峽)
(春夏則湍洑沸涌漬上白沙如米兩岸各十餘斛呼曰/采砂以之候歳若一岸偏饒則其方豐穰殷斌石室記)
(曰第三室髙十丈餘者粗相/似皆素壁若雪則萬象森羅)宜春水　羅霄山(吳録曰/宜春泉)
(水地道記曰宜春縣出美酒隨歳貢上安城記曰羅霄/山有石井天旱祠之以木投井中即雨至井溢木出乃)
(雨止已/上袁州)鸚洲　鳳闕(輿地志曰夏口江中有鸚鵡洲武/昌記曰城東南角有岡名鳳闕吳)
(時有鳳集之/因以為名)鄂渚　樊山(離騷云乗鄂渚而反顧武昌/記曰樊口之東有樊山已上)
(鄂/州)湘山　沅水(史記曰秦始皇浮江至湘山水經注/曰沅水注洞庭湖中方㑹於江也)地
道　江門(湘中記曰君山有地道郭璞江賦曰爰有包/山洞庭巴陵地道山海經曰洞庭山帝女居)
(之其上沅澧之交瀟湘之源/是在九江之門已上岳州)楂渚　橘洲(湘中記楂渚/對岸古城孫)
(權遣程普所立輿地志曰橘州在郡南對南津/常看如下及至夏水懐山渚洲皆沒橘洲獨在)昭潭
羽瀨(湘州記曰岳陽有昭潭其下無底湘水最深處又/曰石子山西有小溪水石映澈名之羽瀨昔闗羽)
(南征頓此山下因/以為名已上潭州)青壇　紫盖(湘州記云祝融峯上有/青玉壇方五丈有盖香)
(峯行道處異苑曰衡山有/峯名曰華盖又一名紫盖)寳洞　仙宫(南岳記云衡山/者太虛之寳洞)
(又曰流丹崖南五里得仙人宫道士休糧/絶穀身輕清虛便得入此宫已上衡州)菁口　蘭巖
(湘州記云都溪又西北流入營水謂之菁口王韶之神/墳記曰蘭嵓山其路危阻逈絶人迹登其山有石路松)
(林焉杳然便是/雲霞中館宇矣)九疑山　五㑹水(山海經曰蒼梧之丘/九疑之山舜所𦵏也)
(水經注曰都溪水出舂陵縣左與五溪俱㑹縣有五/山山有一溪五水㑹於縣門故云都溪已上永州)茹
溪　澧浦(荆州記曰茹溪源出茹龍山水/極清澈離騷云遺余珮兮澧浦)天帚　松梁
(荆州圗副記曰天門角上石生倒垂下一竹拂謂之天/帚吳録曰松梁山山石間開處容數十丈其髙以弩射)
(之不及其上/已上澧州)熱石　温泉(輿地志曰臨武縣山有熱石/置物其上立焦荆州記曰郴)
(縣温泉下流有田資以溉灌常十/二月下種至明年三月新穀便登)仙人祠　義帝廟(輿/地)
(志曰馬嶺山有仙人蘓耽壇耽至孝一朝忽辭母曰受/性應仙當違供養涕泗嗚咽百姓立壇祠之湘州記曰)
(郴縣南有義帝廟百姓祭之漢書曰/項羽尊楚懐王以為義帝已上郴州)龍池　鶴澤(武陵/記曰)
(謝承為武陵郡守時有黄龍見於郡東水中拜表上賀/因號龍池劉義慶世說曰晉羊祜鎮荆州於江陵澤中)
(得鶴教其舞/動以樂賔友)鼎口　風門(沅川記曰沅川水名鼎口昔/有神鼎出乎其間武陵記曰)
(風門山有石門去地百餘丈將欲風起此門/隠隠有黒氣上須㬰有黑風競起已上朗州)葱嶺　茗
山(沅川記曰沅川有孤山嵓石崔嵬上有葱如人所種/人時往取援輒㫁絶請神而求不挽自出武陵記謂)
(之葱嶺荆州圖副曰茗山九/嶺嶮峻木多杉松獸多熊豹)龍門　鹿穴(水經注曰有/獨母水南出)
(龍門荆州記曰宋元嘉初武溪蠻人射鹿逐入石穴纔/容人蠻人入穴見其傍有梯因上梯豁然開朗桑果蔚)
(然行人翺翔亦不以怪此蠻於路斫樹/為記其後茫茫無復髣髴已上辰州)石牀　雲水(湘/州)
(記曰文斤山上有石牀方髙一丈四面緑竹扶疎常/隨風委拂水經注曰邵陵  東㑹雲泉已上邵州)浪
水　舞溪(水經注曰浪水出武陵鐔城北界山谷荆州/記謂之浪溪荆州記曰舞溪東流注沅西接)
(牂牁已/上巫州)銅柱　石門(周地圗記曰江中有銅柱灘又曰/均提東十三里至石門東有石鼓)
清臺　神窟(史記曰陵邑寡婦清其先得丹穴家富不/訾清能守其業秦皇帝以為貞婦為築女)
(懐清臺益州記曰黄葛峽有相思崖/芳泉周灌俗謂之神窟已上涪州)牂牁　桂浦(漢武/帝平)
(南夷置牂牁郡又曰/牂牁郡有桂浦闕)天井　石闗(華陽國志曰牂牁郡/上當天井故多雨潦)
(义曰且蘭縣西南有地/名石潼闗已上牂州)箴(原缺/二字)潤州箴(洋洋潤州江川/秀逺蔣廟鍾山)
(孫陵曲衍江寧之邑楚曰/金陵吳晉梁宋六代都興)
嶺南道第十一(叙/事)嶺南道者禹貢揚州之南境其地皆
粤之分(地理志云今蒼梧蔚林合浦/交趾九真日本南海皆粤分)自嶺而南至海盡
其地(廣州故南海郡秦末南/海尉趙佗王有其地)事對蒲澗　蘭湖(南越志/曰熈安)
(縣東北有昌蒲澗咸安中姚成甫嘗澗側遇一丈夫曰/此昌蒲安期先生所餌可以忘老又曰番禺北有芝蘭)
(湖並注/西海)貪泉　湞水(晉中興書曰舊云往廣州飲貪泉/失廉潔之性吳隠之為刺史自酌)
(貪泉飲之題石門為詩曰石門有貪泉一飲懐千金試/使夷齊飲終當不易心漢書曰樓船將軍楊僕出豫章)
(下湞/水)二山　八桂(南越志曰番禺縣有番禺二山因以/為名山海經曰桂林有八樹在番禺)
(東已上/廣州)潮穴　泉山(潮州記曰斯溪西通淮水其穴若/井或枯涸彌年或一日十盈十竭)
(若潮水焉又曰泉山有峭壁髙竦連阜/湎屬石泉懸注瀑布飛流已上連州)錢石　玉山(湘/州)
(記曰曲江縣東有錢石山其狀四方若臺榭其南有石/三面壁峭其上有錢故謂之錢石又曰曲江縣東有玉)
(山卉木滋茂泉石澄澗/相傳云昔有人采玉處)石臺　銀甕(始興記曰勞口東/岸有石四方而髙)
(可百餘仞其狀若臺又曰林水源出磐石上羅列十甕/皆盖以青盆中悉銀鉼有人遇之得開觀而不可取取)
(輒失路迷悶欲/死已上韶州)龍川　牛嶺(漢書曰龍川縣屬南海郡/南越志曰羅浮山有石漊)
(右帯牛嶺山左據/龍尾已上循州)文貝　錦虵(南越志曰潮陽南有小/水注海濵帯層山其中)
(多文貝可以解毒輿地志曰龍溪謂之盤龍虵青黒色/赤帯錦文隨瀆瀵水而入于海有毒傷人輒死已上潮)
(州/)素女　青牛(發蒙記曰侯官謝端曽於海中得一大/螺中有美女云我天漢中白水素女天)
(矜卿貧令我為卿妻南越志綏安縣北有連山昔越王/建徳伐木為船其大千石以童男女三千人牽之既而)
(入船俱墜於潭時聞附船有唱喚督進之/聲往往有青牛馳迴與船俱盖神靈之至)靈江　神草
(輿地志云從餘姚至海三十里過温麻江有一江名/靈江道書云霍山上有神草三十四種已上泉州)建
安　將樂(吳志云永安三年以㑹稽南郡為建安/郡吳録云將樂縣屬建安郡已上建州)石室
　嵩臺(南越志曰髙安石室自生風峒南北二門狀若/人功意者以為仙都又曰髙要有竦石廣六十)
(餘丈髙二百許仞土人/謂之嵩臺已上端州)端石　岑珠(吳録曰端溪有端/山山冇五色石石)
(上多香水南越志曰端溪俚人岑班入山遇一寳珠徑/五寸取還夜光明照燭俚人甚懼以火燒之雖小損猶)
(照一室已/上康州)香林　綸木(南越志曰盆元縣利山上多香/林又曰威寧縣有穿州其上多)
(綸木似榖皮可以/為綿已上岡州)蒼梧　班石(漢書曰蒼梧郡武帝元/鼎六年開輿地志曰廣)
(信縣之夀鄉有孤巖巖有/班石石皆五色已上梧州)圍洲　合浦(交州記曰合浦/八十里有圍洲)
(周迴百里漢書曰合浦郡武/帝元鼎六年開已上廉州)賀水　富川(湘州記曰臨/水經臨賀縣)
(東又南至郡左合賀水漢書曰/富川縣屬蒼梧郡已上賀州)二鼔　三田(輿地志曰/後漢周敞)
(為交趾刺史伐龍山木以為鼔以下分鼓給桂林郡上/分鼔給交趾郡擊一鼓則二鼔皆鳴廣志曰南方地氣)
(暑熱一歳田三熟冬種春熟春/種夏熟秋種冬熟已上交州)蘓嶠　麻嶺(南越志曰/寧浦郡東)
(南有蘓摩嶠屈璆道理記曰沙麻嶺在/寧浦郡南郡即嶺之北垠已上横州)樹止　竹梁(林/邑)
(記曰狼野人居無室依樹宿止南征八郡志曰糞泠縣/有大竹數圍實中任屋梁柱覆用之則當瓦已上峯州)
蟻漆　雞潮(吳録云居風縣有蟻絮藤人視土中知有/蟻因墾發以木皮插其上則蟻出緣而生)
(漆輿地志曰移風縣有潮雞鳴長且/清如吹角毎潮至則鳴一名林雞)石坻　金屐(南越/志曰)
(馬援鑿通九真山又積石為坻以遏海波由是不復過/漲海又曰軍安縣女子趙嫗嘗在山中聚結羣黨攻掠)
(郡縣著金箱齒屐恒居/象頭鬬戰已上愛州)咸驩　都沃(漢書曰咸驩縣屬/九真郡晉太康地)
(志都沃縣屬九/徳郡已上驩州)極外　海中(交廣二州記曰珠崖在大/海中南極之外吳時復置)
(太守住徐聞縣遥撫之漢書曰武帝立/珠崖郡在南方大海中居廣袤千里)巢居　椎紒(廣/志)
(云珠崖人皆巢居珠崖傳曰男女皆/椎紒或被髪徒跣紒音髻已上崖州)儋且　鏤頰(漢書/曰武)
(帝元鼎六年定越以為儋耳郡張晏注曰儋耳縷其頰/及上連耳匡分為數支狀似雞腸纍纍下垂已上儋州)
文魮　朱鼈(南越志曰海中有文魮鳥頭尾鳴似磬而/生玉又曰海中多朱鼈狀如肺有四眼六)
(脚而/吐珠)􁹥馬　水犀(南越志曰平定縣東巨海有􁹥馬似/馬牛尾一角又云平定縣巨海有水)
(犀似牛其出入有光/水為之開已上髙州)箴揚雄交州箴(交州荒裔水與天/際越裳是南荒國)
(之外爰自開闢不褭不絆周公攝阼白雉是獻昭王陵/遲周室是亂越裳絶貢荆楚逆叛大漢受命中國兼􁹦)
(南海之宇聖武是恢稍稍受羈遂臻黄支牽來其犀/航海三萬泉竭中虚池竭瀨乾牧臣司交敢告執憲)
　
　
　
　
　
　
　
　
　
　
　
　
　
　初學記卷八
欽定四庫全書
　初學記卷九
　　　　　　　　　　　　　唐　徐堅　撰
　　帝王部
總叙帝王(叙/事)皇者天人之總美大之稱也易緯曰帝者
天號也徳配天地不私公位稱之曰帝天子者繼天治
物改政一統各得其宜父天母地以養人至尊之號也
大君者君人之盛也吕氏春秋曰帝者天下之所適王
者天下之所往也尚書緯曰帝者天號王者人稱天有
五帝以立名人有三王以正度天子爵稱也皇者煌煌
也洛書曰皇道缺故帝者興韓詩外傳曰君者羣也敢
羣天下萬物而除其害者謂之君也　天皇顔峻始學
篇曰天地立有天皇十三頭號曰天靈治萬八千歳(洞/𡨕)
(記曰一姓十三人也徐整三五厯紀云歳起攝提元氣/肇有神靈一人有十三頭號天皇春秋緯云天皇地皇)
(人皇兄弟九人分/九州長天下也)遁甲開山圗曰天皇被跡在桂州崑
崙山下　地皇始學篇曰地皇興於熊耳龍門山　人
皇始學篇曰人皇九頭兄弟各三百歳依山川土地之
勢財度為九州各居一方因是而區别(榮氏云人皇兄/弟九人生於荆)
(馬山身/九色)有巢氏始學篇曰上古皆穴處有聖人教之巢
居號大巢氏(皇甫謐以為有/巢在女媧之後)遁甲開山圗曰石樓山在
琅邪昔有巢氏治此山南　燧人氏尚書大傳曰燧人
為燧皇以火紀官禮含文嘉曰燧人始鑚木取火炮生
為熟令人無腹疾遂天之意故為燧人　太昊庖犧氏
帝王世紀曰庖犧氏風姓也蛇身人首有聖徳燧人氏
没庖犧代之繼天而王首徳於木為百王先帝出於震
未有所因故位在東方主春象日之明是稱太昊都陳
制嫁娶之禮取犧牲以充庖厨故號庖犧氏是為犧皇
後世音謬故謂之伏犧或謂之密犧(一解云虙古伏字/後誤以虙為密故)
(曰密/犠)尚書序曰伏犧氏之王天下也始畫八卦造書契
以代結繩之政由是文籍生焉詩含神霧曰華胥履大
人跡而生伏犧左傳曰伏犧氏以龍紀官　帝女媧氏
帝王世紀曰女媧氏亦風姓也承庖犧制度亦蛇身人
首一號女希是為女皇(淮南子曰往古之時四極廢九/州裂天不兼覆地不周載女媧)
(鍊五色石以補蒼天斷鼇足以立四極/殺黑龍以濟冀川積蘆灰以止淊水)其末有諸侯共
工氏任知刑以強伯而不王以水承木非行次故易不
載及女媧氏没次有大庭氏柏皇氏中央氏栗陸氏驪
連氏赫胥氏尊盧氏混沌氏有巢氏朱襄氏葛天氏隂
康氏無懐氏凡十五世皆襲庖犧之號　炎帝神農氏
帝王世紀曰神農氏姜姓也母曰姙姒有喬氏之女名
女登遊於華陽有神龍首感女登於尚羊生炎帝人身
牛首長於姜水有聖徳以火承木位在南方主夏故謂
之炎帝都於陳在位百二十年而崩至榆岡凡八世合
五百三十年周書曰神農之時天雨粟神農耕而種之
作陶冶斤斧古史考炎帝有火應故置官師皆以火為
名陸景典語曰神農嘗草别榖蒸民乃粒食　黄帝有
熊氏帝王世紀曰黄帝少典之子姬姓也母曰附寳見
大電光繞北斗樞星照野感附寳而生黄帝於夀丘龍
顔有聖徳受國於有熊居軒轅之丘故因以為名得寳
鼎興封禪有景雲之瑞故以雲紀官為雲師以土徳王
在位百年而崩年百一十歳或言夀三百嵗故宰我疑
以問孔子孔子曰人賴其利百年而崩人畏其神百年
而亡人用其教百年而移故曰三百年史記曰黄帝姓
公孫氏生而神靈弱而能言代神農氏諸侯有不從者
從而征之未嘗寧居東至海登丸山及岱宗西至崆峒
登雞頭南至江登熊相北逐獯粥合符釡山而邑于涿
鹿之阿遷徙無常行以師兵為營衛官名皆以雲采首
山之銅鑄鼎於荆山之上鼎既成有龍垂胡髯下迎黄
帝黄帝上騎羣臣後宫從上七十餘人龍乃上天餘小
臣不得上乃悉持龍髯抜墮黄帝之弓百姓仰望帝既
上天抱其弓與龍髯而號故後代因名其處曰鼎湖其
弓曰烏號　少昊金天氏帝王世紀曰少昊帝名摯字
青陽姬姓也母曰女節黄帝時有大星如虹下流華渚
女節意感而生少昊是為𤣥囂降居江水邑于窮桑以
登帝位都曲阜在位百年而崩古史考曰少昊以金徳
王故號金天氏或曰宗師太皥之道故曰少皥左傳曰
其立也鳳鳥適至故紀於官為鳥師鳳鳥氏厯正也
帝顓頊髙陽氏帝王世紀曰顓頊黄帝之孫昌意之子
姬姓也母曰景僕蜀山氏女為昌意正妃謂之女樞金
天氏之末瑶光之星貫月如虹感女樞幽房之宫生顓
頊於若水首戴干戈有聖徳生十年而佐少昊十二而
冠二十登帝位以水承金位在北方主冬以水事紀官
始都窮桑後徙商丘在位七十八年年九十八歳　帝
嚳髙辛氏帝王世紀曰帝嚳姬姓也其母不覺生而神
異自言其名曰夋􁹙齒有聖徳年十五而佐顓頊三十
而登帝位都亳以木承水在位七十年年一百五歳而
崩(陶𢎞景云在位六/十三年年九十二)　帝堯陶唐氏帝王世紀曰堯伊
祁姓也母曰慶都孕十四月而生堯於丹陵名曰放勛
鳥庭荷勝眉有八采豐下銳上或從母姓伊祁氏年十
五而佐帝摯受封於唐年二十而登帝位以火承木都
平陽景星耀於天甘露降於地朱草生於郊鳳凰止於
庭厨中自生肉脯其薄如翣形揺鼔則生風使食物寒
而不臭又有草夾階生隨月而生死名曰蓂莢始堯在
位五十年登舜二十年始老使攝政二十八年而崩即
位九十八年年一百一十八歳　帝舜有虞氏帝王世
紀曰舜姚姓也其先出自顓頊顓頊生窮蟬窮蟬有子
曰敬康敬康生勾芒勾芒有子曰橋牛橋牛生瞽瞍瞽
瞍妻曰握登見大虹意感而生舜於姚墟故姓姚氏字
都君家本冀州其母早死瞽瞍更娶生象傲而父頑母
嚚咸欲殺舜舜能和諧大杖則避小杖則受年二十始
以孝聞堯以二女娥皇女英妻之耕於歴山之陽耕者
讓畔漁於雷澤漁者讓淵陶於河濵陶者器不窳堯於
是乃命舜為司徒太尉試以五典舉八凱八元四惡除
而天下咸服遂納于大麓烈風雷雨弗迷堯乃命舜代
已攝政明年正月舜始受終文祖以太尉行事舜攝政
二十八年而堯崩三年喪畢舜年八十一以仲冬甲子
月次于畢始即真以土承火色尚黄以正月元日格于
文祖申命九官十二牧以禹為司徒舜年八十一即真
八十三而薦禹九十五而使禹攝政攝政五年崩年百
歳也尚書曰舜生三十登庸三十在位五十載陟方乃
死(孔安國注通服堯喪三年其一/在三十之數凡夀百一十二嵗)　伯禹帝夏后氏帝
王世紀曰禹姒姓也其先出顓頊顓頊生鯀堯封為崇
伯納有莘氏女曰志是為修已見流星貫昴又吞神珠
意感而生禹於石紐名文命字髙密長於西羌西夷人
也堯命以為司空繼鯀治水十三年而洪水平堯美其
績乃賜姓姒氏封為夏伯故謂之伯禹及堯崩舜復命
居故官禹年七十四舜始薦之于天薦後十二年舜老
始使禹代攝行天子事五年舜崩禹除舜喪明年始即
真以金承土都平陽或都安邑年百歳崩于㑹稽始納
塗山氏之女生子啟即位(皇甫謐云自禹至桀并數有/窮凡十九王合四百三十二)
(年禹一啟二太康三仲康四相五羿六寒浞七少康八/杼九槐十芒十一泄十二降十三扄十四厪十五孔甲)
(十六臯十七發/十八桀十九)　商殷氏帝王世紀曰殷出自帝嚳子
姓也主癸之妃曰扶都見白氣貫月意感以乙日生湯
故名履字天乙是謂成湯帝豐下銳上晢而有髯倨身
而揚聲長九尺臂四肘有聖徳諸侯不義者湯從而征
之將伐桀先滅韋顧昆吾遂戰於鳴條之野桀奔于南
巢之山湯乃即天子之位以水承金始居亳為天子十
三年年百歳而崩湯娶有莘氏女為正妃生太子丁外
丙仲壬太子早卒外丙代立(皇甫謐云商之饗國也三/十一王自見居位者實三)
(十王而言三十一者兼數太子丁也自湯得位至紂凡/六百二十九年成湯一外丙二仲壬三太甲四沃丁五)
(太庚六小甲七雍己八太戊九仲丁十外壬十一河亶/甲十二祖乙十三祖辛十四沃甲十五祖丁十六南庚)
(十七陽甲十八盤庚十九小辛二十小乙二十一武乙/二十二祖庚二十三祖甲二十四廩辛二十五庚丁二)
(十六武丁二十七太丁二十八帝乙二十九紂三十商/書曰成湯既没太甲元年孔安國注云太甲太丁子湯)
(孫也太丁未立而卒及湯没而太甲立稱元年諡法殘/義損善曰紂敗於牧野懸首白旗從黄帝至紂三十六)
(世紂二年納妲己二十年囚文/王三十年武王觀兵於孟津)　周帝王世紀曰周姬
姓也文王始修政三年而天下二分歸之入為紂三公
年十五而生太子發文王九十七而崩太子發代立是
為武王武王二年觀兵至孟津之上四年始伐殷為天
子以木承水自酆徙都鎬武王崩年九十三太子誦代
立是為成王(皇甫謐云自剋殷至秦滅周之歳凡三十/七王八百六十七年武王一成王二康王)
(三昭王四穆王五恭王六懿王七孝王八夷王九厲王/十宣王十一幽王十二平王十三桓王十四莊王十五)
(釐王十六惠王十七襄王十八頃王十九匡王二十定/王二十一簡王二十二靈王二十三景王二十四悼王)
(二十五敬王二十六貞定王二十七元王二十八哀王/二十九思王三十考王三十一威烈王三十二元安王)
(三十三夷烈王三十四顯聖王三/十五慎靚王三十六赧王三十七)　秦氏帝王世紀曰
秦嬴姓也昔伯翳為舜主畜多故賜姓嬴氏至襄公始
修霸業壊井田開阡陌天子命為伯至昭襄王自稱西
帝攻周廢赧王取九鼎至莊襄王滅東西周莊襄王崩
政立為始皇帝并天下置三十六郡自以水徳故以十
月為正色尚黑使蒙恬築長城焚詩書百家之言坑儒
士四百六十人三十七年崩于沙丘平臺年五十(皇甫/謐云)
(自昭襄王滅周至于嬰凡四王二帝合四十九年昭襄/王一孝文王二莊襄王三始皇帝四胡亥五子嬰六又)
(帝王世紀曰秦改鎬曰咸陽都焉為漢驅除不求五運/别以水徳王秦自始封至滅三十六世合六百五十年)
(秦顓頊之後也先世造父之為穆王御有功封之於趙/城國為趙氏也與簡子同祖嬴姓也秦亦在水火之間)
　漢氏(火/徳)帝王世紀曰漢出自帝堯劉姓也豐公生執
嘉即太上皇也太上皇之妃曰媪是為昭靈后生子邦
字季是為漢髙皇帝秦二世元年諸侯叛秦沛人共立
為沛公二年入武闗至灞上秦王子嬰降項羽自立為
西楚霸王立沛公為漢王王巴蜀漢元年還攻雍遂定
三秦五年破楚王羽於垓下追斬於東城天下始定春
正月楚王韓信等請尊為皇帝二月即位于定陶汜水
之陽都長安十二年崩于長樂宫年六十二初納吕公
之女謂之髙皇后生太子盈代立(按前漢十二帝髙祖/一惠帝二髙后三文)
(帝四景帝五武帝六昭帝七宣帝八元帝九成帝十哀/帝十一平帝十二王莽立孺子嬰居攝三年篡位十五)
(年更始立二年皇甫謐曰自髙祖元/年至更始二年凡得二百三十年)　後漢帝王世紀
曰光武皇帝出自景帝也名秀字文叔更始元年為偏
將軍破王邑殺王尋誅王郎更始二年立為蕭王建武
元年四月更始降赤眉六月光武即帝位于常山鄗之
陽千秋亭都洛陽在位三十三年中元二年二月崩于
洛陽南宫年六十三太子莊代立是為孝明皇帝(按後/漢書)
(十二帝光武一明帝二章帝三和帝四殤帝五安帝六/順帝七冲帝八質帝九桓帝十靈帝十一獻帝十二皇)
(甫謐云自漢元至更始五年凡二百一十二年自居攝/元年至更始二年凡十八年自建武元年至延康元年)
(凡一百九十五年漢前後并諸廢帝/及王莽合三十一帝四百二十五年)　魏氏(土/徳)帝王世
紀曰魏曹姓也武皇帝諱操字孟徳漢建安二十四年
進爵為魏王改二十五年為延康元年春正月崩于洛
陽年六十六太子丕代立是為文皇帝其年冬十月受
漢禪改延康元年曰黄初都洛陽黄初七年崩年四十
(皇甫謐云自黄初元年至禪晉之歳凡五帝四十五年/文帝一明帝二廢帝齊王三廢帝髙貴鄉公四元帝五)
(案魏文帝初立號黄初元年黄初二年劉備於蜀稱帝/號章武元年立三年而崩年六十三子禪嗣位二主合)
(四十三年為魏所滅黄初三年孫權稱吳王於武昌號/黄武元年後稱帝立二十一年而崩年七十子亮嗣位)
(自權至皓四主合五/十九年為晉所滅)　晉氏(金/徳)晉書曰武皇帝諱炎字
安世河内温縣人姓司馬氏太始元年升壇受禪禮畢
即洛陽宫追尊宣王為宣皇帝(武帝/祖)景王為景皇帝(武/帝)
(伯/父)文王為文皇帝(武帝/父)太熈元年崩年五十五(立二十/六年太)
(子衷嗣是為惠帝案晉書自武帝至恭帝凡一十五帝/合一百六十五年禪于宋也武帝一惠帝二懐帝三愍)
(帝四已上西朝都洛陽元帝五明帝六成帝七康帝八/穆帝九哀帝十廢帝十一簡文帝十二孝武帝十三安)
(帝十四恭帝十五已上東朝/都建鄴今潤州江寧縣是也)事對犧軒　炎昊(並見/叙事)九
舜　十堯(桓範要論曰責公者易雖一賢少謬執難者/衆雖九舜猶亂韓子曰今夫堯舜生而在上)
(位雖有十桀而不能亂者則勢安也桀紂亦生/而在上位雖有十堯舜而不能化之則勢亂也)白帝
𤣥王(河圗曰白帝朱宣宋均曰少昊氏也國語曰𤣥王/勤商十有四葉而興賈逵注曰𤣥王謂契湯之祖)
(契謂之/𤣥王)雲名　火紀(左傳曰黄帝以雲紀故為雲師而/雲名炎帝以火紀故為火師而火)
(名/)大庭　少昊(譙周古史考曰大庭氏姜姓以火徳王/故號曰炎帝皇甫謐帝王世紀曰少昊)
(帝名摯/字青陽)六羽　九翼(春秋命厯序曰人皇九頭駕六羽/乗雲谷口河圗曰天皇九翼是名)
(旋/復)若水　塗山(吕氏春秋曰帝顓頊生自若水岩處空/桑乃登帝位蜀王本紀曰禹母含珠孕)
(禹坼疈而/生於塗山)生翼　在房(春秋合誠圗曰赤帝之精生於/翼下春秋元命苞曰姬昌蒼帝)
(之精位在房心宋均/注曰蒼帝靈威仰)𤣥鳥　赤龍(列女傳曰簡狄者帝/嚳之少妃有娀之女)
(浴於𤣥丘之水有𤣥鳥啣卵而墜五色簡狄得而吞之/遂生契詩含神霧曰慶都與赤龍合婚生赤帝伊祁堯)
(也/)夢日　感星(漢武帝故事曰王皇后内太子宫得幸/有娠夢日入其懷尚書帝命騐曰姚氏)
(繼華感樞注曰舜母感/樞星之精而生舜重華)繞星　貫月(詩含神霧曰大電/光繞北斗樞星照)
(郊野感附寳而生黄帝河圗曰瑶光之星如/虹貫月感女樞於幽房之宫生黑帝顓頊也)珠庭　玉
理(洛書曰黑帝子湯長八尺一寸珠庭春秋命厯/序曰神農戴玉理宋均注曰玉理猶玉英也)四乳
　八眉(春秋元命苞曰文王四乳是謂含良盖法酒旗/布恩舒明宋均注曰酒者乳也能乳天下布恩)
(之謂也尚書大傳曰堯/八眉八眉者如八字)重瞳　􁹙齒(春秋元命苞曰舜/重瞳子是謂滋涼)
(宋均注滋涼有滋液之潤且清涼光明而多見又/曰武王􁹙齒是謂剛強宋均注曰重齒以為表)龍顔
　鳥喙(春秋元命苞曰黄帝龍顔尸子曰禹長頸/鳥喙貌亦惡矣天下從而賢之者好學也)望廣
　視豐(春秋合誠圗曰蒼帝之為人望之廣視之專而/長九尺一寸又曰赤帝之為人視之豐長八尺)
(七/寸)鱗身　牛首(王延夀魯靈光殿賦曰伏犧鱗身女媧/蛇軀皇甫謐帝王世紀曰有蟜氏女名)
(女登為少典妃遊華陽有神龍/首感女登生炎帝人身牛首)戴干　懐斗(春秋元命/苞曰帝嚳)
(戴干是謂清明宋均注曰干盾也洛書曰有人出石夷/掘地代戴成鈐懐玉斗鄭𤣥注曰懷璇璣玉衡之道姚)
(氏以禹胷有/黑子如北斗)昭華　延喜(尚書大傳曰舜耕於歴山堯/妻之以二女屬其九子也贈)
(以昭華之玉尚書璇璣鈐曰禹授啟握/𤣥珪出刻曰延喜之玉受徳天賜之佩)握河　沈洛(皇/甫)
(謐帝王世紀曰堯率諸侯羣臣沈璧於洛河受圗書今/尚書中候握河紀之篇是也尚書中候曰朕率羣臣沈)
(璧於洛河良俟于下稷赤光/起𤣥龜負書出赤文成字)金牛　玉馬(孫氏瑞應圗/曰金牛瑞器)
(也王者土地開闢則金牛至又曰玉/馬者瑞器也王者清明篤賢則至)温洛　榮河(易乾/鑿度)
(曰帝盛徳之應洛水先温九日乃寒五日變/為五色尚書中候曰帝堯即政榮光出河)大君　元
后(周易曰大君有命開國承家尚書曰/可愛非君可畏非民衆非元后何戴)出震　開階(周/易)
(曰帝出乎震齊乎巽春秋孔演圗曰天子皆五帝之精/寳各有題序以次運相據起必有神靈符紀使開階立)
(遂/)當宁　置圗(禮記曰天子當扆而立諸侯北面而見/天子曰覲天子當宁而立諸公東面諸)
(侯西面曰朝春秋孔演圗曰王/者當置圗籙坐旁以自正也)按轡　垂拱(陸子曰三/皇垂拱五)
(帝垂手唐虞按轡禹湯馳轅雖使周公御衡仲尼促節/固不已也應劭風俗通曰皇天不言四時行焉百物生)
(焉三皇垂拱无為有/似皇天故稱曰皇)時乗　或躍(周易曰時乗六龍以/御天又曰九四或躍)
(在/淵)纂堯　授舜(漢書髙祖述曰皇矣漢祖纂堯之緒實/天生徳聰明神武禮記曰堯授舜舜授)
(禹湯放桀/武王伐紂)擊壤　鼔腹(史曰堯時有老父者擊壤而嬉/於路言曰我鑿井而飲耕田而)
(食帝力何有於我哉莊子曰赫胥氏時人居/不知所為行不知所之含哺而嬉鼓腹而遊)垂衣　卷
領(易曰黄帝堯舜垂衣裳而治天下盖取諸乾坤淮南/子曰古有鍪頭而巻領以王天下注曰古者盖三皇)
(以前鍪頭著兠帽言未知制冠卷領皮/衣屈而裌之如今朝韋襲反攝以為領)鶉居　掬飲(尸/子)
(曰人言居天下者瑶臺九累而堯白屋黼黻九種而堯/大布宫中三市而堯鶉居禮記曰蕢桴而土鼓汙樽而)
(抔飲鄭注汙樽/抔飲以手掬之)攣領　結繩(晏子曰古者有紩衣攣領/而王天下者矣莊子曰昔)
(者容成氏大庭氏柏皇氏中央氏/當是時人結繩而用之以為政)垂筴　委裘(陸子曰/三皇垂)
(筴而五帝擊手吕氏春秋曰/堯之官若委裘以言少事)橧巢　營窟(晏子曰古者/有處橧巢而)
(王天下者矣禮記曰昔者先/王冬則居營窟夏則居橧巢)則地　揆天(黄石公三略/曰帝者體天)
(則地有言有令而天下太平文子/曰伏犧氏之王天下也功揆天地)就日　望霓(大戴禮/曰宰我)
(請問帝堯孔子曰放勛其仁如天其智如神就之如日/望之如雲孟子曰湯一征自葛載天下信之人望之若)
(大旱之望/雲霓也)合神　順命(七經義綱曰孔子曰天子之徳/感天地洞八方以化合神者稱)
(皇徳合天者稱帝徳合仁義者稱王春秋元命苞曰天/道煌煌非一帝之功王者赫赫非一家之常順命者存)
(逆命/者亡)大徳　鴻名(易曰天地之大徳曰生聖人之大寳/曰位何以守位曰仁何以聚人曰財)
(司馬相如封禪書曰前聖之所/以永保鴻名常為稱首者也)明一　通三(管子曰明/一者皇察)
(道者帝通徳者王謀得兵勝者霸董子曰古之人造文/字者三畫而連其中者謂之王三畫者天地與人也連)
(其中通其道也取其天地與人之才/而三通之非王者其孰能若是乎)合元　順紀(何休/注公)
(羊傳曰徳合於元者稱皇大戴/禮曰黄帝順天地之紀者也)巍巍　翼翼(論語曰巍/巍乎舜禹)
(之有天下而不與焉何晏注曰美舜禹已不與求天下/而得之也巍巍者髙大之貌毛詩曰維此文王小心翼)
(翼昭事上帝聿懐多福/鄭箋云翼翼小心之貌)赫赫　煌煌(毛詩曰明明在下/赫赫在上毛萇注)
(曰文王之徳明明於下故赫赫然著於天也漢書曰孝/成煌煌臨朝有光威儀之盛如珪如璋禮記曰天子穆)
(穆諸侯/皇皇)穆穆　乾乾(禮記曰天子穆穆諸侯皇皇易曰/九三君子終日乾乾夕惕若厲无)
(咎/)五徳　三統(月令曰立春之日盛徳在木其帝太皥/夏日盛徳在火其帝炎帝季夏盛徳在)
(土其帝黄帝秋日盛徳在金其帝少昊冬日盛徳在/水其帝顓頊漢書曰三統者天施地化人事之紀也)步
驟　質文(白虎通曰三皇步五帝驟三王馳五霸/騖大戴禮曰質文再而變正朔三而改)三綱
　一統(論語曰周因於殷禮所損益可知也注曰所因/謂三綱五常也所損益謂文質三統也易乾鑿)
(度曰天子者繼天理物致政一統各/得其宜父天母地以養人至尊之號)青丘　丹浦(歸藏/啟筮)
(曰蚩尤出自羊水八肱八趾疏首登九淖以伐空桑黄/帝殺之於青丘帝王世紀曰有苗處南蠻而不服堯征)
(而克之于/丹水之浦)牧野　阪泉(尚書曰武王戎車三百兩虎賁/三千人與紂戰於牧野大戴禮)
(曰軒轅與赤帝/戰于阪泉之野)軒營　周陣(史記曰軒轅邑于涿鹿之/阿遷徙無常行以師兵為)
(營衛尚書曰武王伐殷一月戊午師/渡孟津癸亥陳于商郊俟天休命)鳳墟　鮪水(韓子/曰文)
(王伐崇至黄鳯墟而襪繫解顧無左右令繫文王乃自/結之皇甫謐帝王世紀曰武王四年起師而東遂率戎)
(車至鮪水甲/子至于商郊)舜戚　軒弧(皇甫謐帝王世紀曰有苗氏/員固不服舜乃修文教三年)
(執干戚而舞之有苗請服易曰神農氏没黄帝堯舜氏/作弦木為弧剡木為矢弧矢之利以威天下盖取諸睽)
親耕　躬稼(吕氏春秋曰神農之教曰士有當年而不/耕者則天下或受其饑女有當年而不績)
(者則天下或受其寒矣故身親耕妻/親績論語曰禹稷躬稼而有天下)抵璧　藏金(張衡/東京)
(賦曰抵璧於谷陸賈新語曰舜藏/黄金於嶄嵓之山以杜邪淫之欲)堯厨　舜甑(皇甫謐/帝王世)
(紀曰堯厨中自生肉脯其薄如翣形揺鼓則生風使食/物寒而不臭名曰翣脯韓詩外傳曰昔舜甑盆無羶而)
(工不以/巧獲罪)栝柱　土階(周書曰文王在鄗召太子發曰吾/栝柱而茅茨為人愛費墨子曰堯)
(堂髙三尺土階三等/茅茨不翦采椽不斵)二八　四七(左傳曰舜臣堯舉八/凱使主后土以揆百)
(事莫不時序地平天成舉八元使布五教于四方父義/母慈兄友弟恭子孝内平外成范書曰儒生彊華自闗)
(中奉赤伏符來曰劉秀發兵捕不道四方雲集龍鬭野/四七之際火為主又張衡西京賦我光武忿之乃龍飛)
(白水鳳翔參墟授鉞四七共/工是除欃槍旬始羣兇靡餘)握髮　吐哺(皇甫謐帝王/世紀曰禹一)
(沐三握髮一餐三起班叔皮王命論曰髙祖/信誠好謀違於聽受當食吐哺納子房之策)虞韶　夏
籥(論語曰子在齊聞韶三月不知肉味孔安國注韶舜/樂名吕氏春秋曰禹立命臯陶作夏籥九成以昭其)
(功/)犧瑟　媧笙(帝王世紀曰伏犧作瑟三十六弦/長八尺一寸禮記曰女媧之笙簧)漢筑
　虞琴(史記曰髙祖還歸過沛置酒沛宫悉召故人父/老子弟縱酒發沛中兒得百二十人教之歌酒)
(酣髙祖擊筑自為歌詩禮記曰/昔舜作五絃之琴以歌南風)經綸　覆露(周易白雲/雷屯君子)
(以經綸淮南子曰帝者體太一者紀綱/八極經緯六合覆露昭導普施而无私)亭毒　財成(老/子)
(曰亭之毒之盖之覆之王弼注亭謂品其形毒謂成其/質易曰天地交泰后以財成天地之道輔相天地之宜)
(以左/右民)䕃樾　推溝(淮南子曰武王䕃暍人於樾下而天/下懷之感於恩也桓寛鹽鐵論曰禹)
(稷自布衣思天下有不得/所者若已推而納之溝中)泣辜　扇暍(劉向說苑曰禹/出見辠人問而)
(泣之皇甫謐帝王世紀曰武王自孟津/還及于周見暍人王自左擁而右扇之)神輸　人賛(春/秋)
(元命苞曰王者往也神之所輸向人所歸樂范煜後漢/書光武賛曰靈慶既啟人謀咸賛明明廟謨赳赳雄斷)
貢雉　獻獒(史記曰周成王時越裳貢白雉尚書/曰西旅獻獒注云西戎逺國貢大犬)展義
　觀風(左傳曰天子非展義不巡狩禮/記曰命太師陳詩以觀民風)周轍　夏迹(左/傳)
(楚右尹子革曰昔穆王欲肆其心周行天下將必有車/轍馬迹祭公謀父作祈招之詩以止王心是以獲没於)
(祇宫又曰茫茫/禹迹畫為九州)舜旌　堯鼔(管子曰舜有告善之旌而/主不蔽也禹立諫鼓於朝)
(而備訴訟鄧子曰/堯置敢諫之鼔)夏磬　周鞀(劉向說苑曰禹之化天/下也以五聲聽門懸鐘)
(鼔鐸磬而置鞀以待四海之士吕氏春秋曰舜有誹謗/之木湯有司過之士武王有戒慎之鞀猶恐不知已過)
獻櫻　薦黍(漢書曰惠帝嘗出遊離宫叔孫通曰古者/春嘗果方今櫻桃熟可獻願陛下出因取)
(櫻桃獻宗廟上許之諸果獻由此興也禮記曰仲夏/之月農乃登黍乃以雛嘗黍羞以含桃先薦寢廟)足
履已　手握襃(皇甫謐帝王世紀曰修已山行見流星/貫昴夢接意感生禹於石紐虎鼻大口)
(足文履已孝經援神契曰舜龍顔大口手握襃宋均/注曰握襃手中有襃字喻從勞苦受襃飾致大祚也)得
玉厯　佩寳文(干寳搜神記曰虞舜耕於歴山得玉厯/於河際之巖舜知天命在已體道不倦)
(河圖曰禹既治水功大天帝以寶/文大字賜禹佩渡北海弱水之難)醴泉出　祥鳳至(尚/書)
(中候曰帝堯即政七十載甘露潤澤醴泉出山榮光/出河休氣四塞禮斗威儀曰人君政訟平即祥鳳至)玉
龜䜟　石馬圗(瑞應圗曰玉龜者師曠時出河東之涯/為聖圗出河負録䜟書王隠晉書曰懷)
(帝永嘉元年有玉龜出灞水魏氏春秋曰明帝青龍三/年張掖郡刪丹縣金山𤣥川溢湧石馬負圗狀象靈龜)
(立于川西有石馬/七麟在東鳳在南)紀鳳鳥　舞神魚(左傳曰少昊氏之/立也鳳鳥適至故)
(紀於鳥孔安國注尚書曰雄曰鳳雌曰凰靈/鳥也漢書宣帝時東浮大河神魚舞於河)御二龍
駕六鳳(括地圗曰禹誅防風夏徳盛二龍降之禹使范/氏御之以行春秋命歴序曰辰放六頭四乳在)
(位二百五十年離光次之號曰皇談銳頭/日角駕六鳳鳳出地衡在位五百六十歳)作舟車　為
耒耨(班固東都賦曰作舟車造器械斯乃軒轅氏之所/以開帝功也易曰庖犧氏没神農氏作斵木為耜)
(揉木為耒耒耨/之利以教天下)建皇極　合天中(尚書洪範曰建用皇/極孔安國注曰皇大)
(也極中也凡立事當用大中之道春秋運斗樞曰虙犧/女媧神農是三皇皇者中也𢎞也合天履中開隂布綱)
(止合皇極其施光明/煌煌盛美不可勝量)含乾元　體太一(桓譚新論曰夫/王道之主其徳)
(能載包含以統乾元也文子/曰帝者體太一王者法隂陽)法三才　咸一徳(淮南子/曰帝王)
(者體太一以法三才尚書/曰惟尹躬暨湯咸有一徳)皇侔天　帝合地(春秋繁露/曰徳侔天)
(地者稱皇皇甫謐帝王世紀曰功合神/者稱皇徳合地者稱帝徳合人者稱王)禹孜孜　湯栗
栗(尚書曰禹曰予思日孜孜孔安國注曰言已思日孜/孜不怠奉成臣功而已又曰湯既黜夏命復歸于亳)
(作湯誓曰栗栗危/懼若將隕于深淵)推五勝　改三正(漢書曰秦兼天下/未遑暇也亦頗推)
(五勝五行相勝秦以周為火水/以勝之大戴禮曰正朔三而改)禹菲食　湯布衣(孔子/曰禹)
(吾無間然矣菲飲食而致孝乎鬼神尸子曰湯之救旱/也素車白馬布衣身嬰白茅以身為牲當此時絃歌舞)
(者禁/之)堯羮藜　舜飯糗(韓子曰堯之王天下糲粢之食/藜藿之羮孟子曰舜之飯糗茹)
(草若將/終身焉)魏虚座　漢側席(吳書曰虞翻字仲翔著易甚/有大意魏文帝聞翻名為設)
(虛座守之後漢書曰朕/思望直士側席異聞)歌龍鱗　歎鴻翼(傅𤣥樂府雜/歌詩曰鳳有)
(翼龍有鱗君不獨興必須良臣管子曰桓公在灞管仲/隰朋見忽有二鴻飛而過之公歎曰寡人有仲父猶飛)
(鴻之有/羽翼)得六相　有五臣(管子曰昔黄帝得蚩尤明乎/天道得太常察乎地利得青)
(帝辨乎東方得祝融辨乎南方得大封辨乎西方得后/土辨乎北方黄帝得六相而天下化論語曰舜有臣五)
(人而天下治孔安國/注禹稷契臯陶伯益)有十亂　用三傑(武王曰子有亂/臣十人亂理也)
(理官者十人周公召公太公畢公榮公大顛閎夭散宜/生南宫适其一人謂文母也漢書曰髙帝云夫運籌於)
(帷幄之中决勝千里之外吾不如子房鎮國家撫百姓/給餉饋吾不如蕭何運百萬之衆戰必勝攻必取吾不)
(如韓信三者皆人傑吾能/用之此吾所以取天下也)拔芻牧　舉行陣(漢書曰上/方欲用文)
(武求之如不及始以蒲輪迎枚生見主父而歎息羣士/慕向異人並出卜式拔於芻牧𢎞羊擢於賈䜿班彪王)
(命論曰舉韓信於行陣收陳平於亡命英雄陳/力羣策畢舉此髙祖之大略所以成帝業也)作承雲
　和調露(吕氏春秋曰帝顓頊令飛龍作效八風之音/命之曰承雲樂叶圗徴曰四時之節動静各)
(有分職不得相越當以度行謂調/露之樂注曰調露和致於甘露樂)鳳集梧桐　龜出芝
池(韓詩外傳曰黄帝即位鳳乃止於帝東園集帝梧桐/樹食帝竹實没身不去魏略曰魏文帝神龜出於靈)
(芝/池)東戸鴈行　西鄰禴祭(子思子曰東戸季子之時道/上鴈行而不拾遺耕耨餘糧)
(宿諸畆首易曰東鄰殺牛不/如西鄰之禴祭實受其福)烏江追項　赤壁破曹(史/記)
(曰項王至東城乃有二十八騎追者數千人欲東渡烏/江亭長艤船待謂項王曰江東雖小地方千里衆數十)
(萬亦足王也願大王急渡今獨臣有船漢軍至無以渡/項王笑曰籍與江東子弟八千渡江而西今無一人還)
(縱江東父老憐而王我我何面目見之縱彼不言籍獨/不愧于心乎蜀志曰曹公南征劉表率將精騎五千急)
(追先主及於當陽之長坂先主走到夏口遣諸葛亮/自結於孫權與曹公戰於赤壁大破之焚其舟船)周
武仗鉞　漢髙提劍(尚書曰武王與受戰於牧野甲子/昧爽王朝至于商郊左仗黄鉞右)
(秉白旄以麾史記曰髙祖擊英布時為流矢所中病吕/后迎良醫醫入髙祖嫚罵之曰吾以布衣提三足劍取)
(天下此非天命命乃/在天雖扁鵲何益)鴻門謝羽　滍水敗尋(漢書曰羽/至函谷關)
(有兵守不得入聞沛公已屠咸陽羽大怒使當陽君英門/布擊闗羽遂入至戲西鴻門明日沛公從百餘騎至鴻)
(謝羽自陳封秦府庫還軍灞上以待大王閉闗以備它/盜不敢背徳後漢書曰王莽遣王尋王邑將兵百萬圍)
(昆陽光武乃與敢死者三千人衝其中堅遂殺王尋莽/兵大敗走者相騰踐奔一百餘里間㑹大雷風屋瓦皆)
(飛雨下如注滍水盛溢士卒/争赴溺者萬數水為之不流)周官棫樸　殷相鹽梅(毛/詩)
(曰棫樸文王能官人也芃芃棫樸薪之槱之毛萇注曰/芃芃木盛也棫白桵也山木茂盛萬民得而薪之喻賢)
(人衆多國家得用蕃興也尚書曰髙宗夢傅說爰立作/相王置諸其左右命之曰若金用汝作礪若濟巨川用)
(汝作舟楫若作酒醴爾惟麴糵若作和/羮爾惟鹽梅若歳大旱用汝作霖雨)葛天八闋　虞
帝九成(吕氏春秋曰昔葛天氏之樂三人操牛尾投足/以歌入闋髙誘注曰葛天氏古帝名也投足猶)
(蹀足闋終也尚書曰簫韶九成鳳凰來儀孔安國/注曰韶舜樂名也帝王世紀曰帝舜即有虞氏)軒皇
䕫鼔　漢帝鸞旗(皇甫謐帝王世紀曰黄帝於東海流/波山得竒獸狀如牛蒼身無角能走)
(出入水則風雨光如日月其音如雷名曰䕫黄帝殺之/以其皮為鼔聞五百里史記曰黄帝號軒轅氏漢書曰)
(文帝時有獻千里馬者詔曰鸞旗在前屬車在後吉/日行五十里馬獨先焉往於是還馬給道里之費)見
窘蘭池　㣲行栢谷(史記曰始皇帝為㣲行與武士四/人俱夜出逢盜蘭池見窘武士擊)
(殺盗漢武故事曰上嘗輕服為㣲行/至栢谷夜投亭長不納乃宿於逆旅)出軫　吐珠(尚書/帝命)
(騐曰東南紛紛注精紀昌光出軫已圗之鄭𤣥注曰謂/劉氏也謂火精當起翼軫之野尚書考靈耀曰河圗子)
(提期地留赤用藏龍吐珠鄭𤣥注曰河圗子劉氏而提/起也珠寳物喻道也赤漢當用天之秘道故河龍吐珠)
侮人　樂沛(漢書王陵曰陛下慢而侮人項羽仁而愛/人又曰髙祖曰吾雖都長安之後吾魂魄)
(猶思/樂沛)降子嬰　封雍齒(史記曰漢元年十月沛公兵先/諸侯至灞上秦王子嬰降於軹)
(道漢書曰髙祖於未央宫望見諸將於沙中偶語/乃先封雍齒人人皆喜曰雍齒且侯吾等無患矣)貪財
貨　起布衣(史記曰范増說項羽曰沛公居山東貪於/財貨今入闗財物無所取其志不小急撃)
(之勿失荀恱紀曰髙祖起/於布衣奮劍而取天下)總萬廷　旅五緯(河圖曰髙/皇攝正總)
(萬廷四海歸詠理威明文徳道化承天精西京/賦曰髙祖之始入也五緯相叶以旅之于東井)隠芒澤
　徭咸陽(帝王世紀曰髙祖為泗水亭長送徒驪山徒/多道亡自度比至皆失盡到豐西澤中止飲)
(夜乃觧縱所送徒髙祖即自疑亡匿於芒碭山澤岩石/之間史記曰髙祖常徭咸陽縱觀秦始皇帝喟然太息)
(曰嗟乎大丈/夫當如此也)朱鴈　白麟(漢書曰孝武皇帝行幸東海/獲赤鴈作朱鴈之歌又曰武)
(帝行幸雍祠五畤獲/白麟乃作白麟之歌)芝房　瓠子(漢書曰武帝元封二/年詔曰甘泉之宫中)
(産芝九莖連葉作芝房之歌又曰武帝東巡於海上四/月還祠泰山至瓠子臨決命從臣將軍以下皆負薪塞)
(河隄作瓠/子之歌)盛唐　蒿里(漢書曰元封五年帝南巡至于/盛唐又太初元年禪蒿里注曰)
(蒿里山/名也)甲帳　交門(漢武帝起九間神屋以琉璃珠玉/明月夜光雜錯天下珍寳為甲帳)
(其次為乙帳甲以居神乙則上自御之漢書曰太始四/年幸不其祠神人于交門宫若有嚮坐拜者作交門之)
(歌/)歴鳴澤　濟汾河(漢書曰武帝元封四年北出蕭闗/厯鹿嗚澤漢武帝秋風詞曰泛樓)
(船兮濟汾河横中流兮揚素波簫鼔鳴兮發/棹歌歡樂極兮哀情多少壯幾時兮奈老何)出竹宫
生蘭殿(漢儀曰郊泰畤皇帝平明出竹宫東向揖日其/夕西向揖月漢武帝故事曰武帝以乙酉年七)
(月七日生/於猗蘭殿)體亞聖　慮如神(張儼黙記曰漢光武體亞/聖之才執文武畧聰明仁)
(徳膺時而出薛瑩漢記曰光武寛容博納/計慮如神是以任光竇融望風附影也)仕金吾　擊
銅馬(後漢書曰光烈隂皇后諱麗華南陽新野人也光/武適新野聞后美心恱之後至長安見執金吾車)
(騎甚盛因歎曰仕宦當作執金吾娶妻當得隂麗華東/觀漢記曰更始年立上為蕭王擊銅馬大破之乃受降)
殺王尋　擒張歩(後漢書曰更始元年王莽遣王尋王/邑將兵百萬旌旗輜重千里不絶圍)
(昆陽城數十重光武乃與敢死者三千人從城西水上/衝其中堅尋邑陣亂遂殺王尋莽兵大潰張儼黙記曰)
(漢光武中興破赤眉擒張歩隗/囂之徒羣凶夷滅華夏肅清)北部　西陵(魏志曰太/祖武帝二)
(十舉孝亷為郎除洛陽北部尉魏武帝遺令曰吾媫妤/妓人皆著銅雀臺於臺上施六尺牀繐帳朝晡上䀯糗)
(之屬月朝十五輒向帳作樂汝等/時登銅雀臺望吾西陵墓田勿闕)擊蛟　射雉(幼童傳/曰太祖)
(幼而智勇年十歳嘗浴於譙水有蛟來逼自水奮擊蛟/乃潜退於是畢浴而還弗之言也魏書曰太祖於南皮)
(一日射雉獲/三十六頭也)林梅　野葛(劉義慶記魏武帝行兵失道/三軍皆渇帝曰前有大梅林)
(結子甘酸可以觧渇士卒聞之口皆出水乗此得以及/前源張華博物志曰太祖習噉野葛至一尺亦得少多)
(飲鴆/酒)修渦　營洛(魏志曰黄初六年帝遂以舟師自譙/修渦入淮從陸道達徐州築東巡臺)
(至廣陵故城臨江觀兵又曰黄初元年/十二月帝初營洛陽宫戊午幸洛陽)書鞭　擊蔗(魏/文)
(帝臨渦賦序曰上建安十八年至譙余兄弟從上拜墳/墓遂乗馬遊觀經東園遵渦水髙樹之下駐馬書鞭為)
(臨渦賦魏文帝典論自叙曰余幼學擊劍與平虜將軍/劉勲奮威劉展等共飲酒宿聞展有手臂能空手入白)
(刃余與論劍良乆謂言將軍法非也余顧嘗好之又得/善術因求余對時酒酣耳熱方食竿蔗便以為杖下殿)
(數交三/中其臂)金車　寳鼎(吳志曰初興平中吳中童謡云黄/金車班蘭耳開閭門出天子閶門)
(吳西郭門夫差所生也吳録曰赤/烏十二年寳鼎見於臨平湖中)都武昌　遷建鄴(吳/志)
(曰黄初二年孫權自公安郡都鄂改名武昌又/曰黄武元年四月祭南郊即皇帝位遷都建鄴)持鞍緩
鞚　受箭迴船(虞溥江表傳曰孫權征合肥為張遼所/襲乗駿馬上津橋南回見撒谷利在馬)
(後使權持鞍緩鞚著鞭遂得超渡魚豢魏畧曰孫權乗/大船來觀軍曹公使弓弩亂發箭著其船船偏重將覆)
(權因迴船以輕面受/箭箭均船平而去)大口方頥　長上短下(虞溥江表/傳曰孫堅)
(為下邳丞時權生方頥大口目有精光漢獻帝春秋曰/張遼問吳降人曰案髯將軍長上短下是誰答曰是孫)
(㑹/稽)結吳　𦙍漢(蜀志曰先主遣諸葛亮自結於孫權華/陽國志曰漢末雄傑並起先主名㣲衆)
(鮮建元𦙍漢/與之鼎跱)棄妻子　失匕箸(蜀志曰曹公遣精騎追/及先主於當陽之長坂)
(先主棄妻子與數十騎而走又曰曹公從容謂先主曰/天下英雄唯操與使君耳袁本初之徒不足數也先主)
(方食失/匕箸)翦芳蘭　乗羽葆(蜀志曰先主將誅張裕諸葛/亮請罪先主曰芳蘭當門不)
(得不翦又曰先主舍東南角有桑樹童童如小車/盖先主少時與諸宗兒戲言吾當乗此羽葆盖車)有竒
節　與大謀(干寳捜神記曰髙祖宣皇帝少有竒節聰明/多大畧又曰宣帝遷太子中庶子毎大謀)
(畫策多善由是/為太子所信重)討公孫　迎魏帝(臧榮緒晉書曰遼東/太守公孫文懿反詔)
(宣帝討之發自京東都過魏温詔郡守已下皆㑹幕次/父老故舊讌飲累日王隠晉書曰魏帝謁髙平陵曹爽)
(兄弟皆從髙祖以爽執政不平廢之起奏事永寧宫悉/起營兵及城中餘衆承制發武庫仗開四門出迎魏帝)
(于洛濵奏/爽罪也)遷庶子　封舞陽(干寳晉記曰魏國既建髙/祖遷太子中庶子與陳羣)
(吳質朱鑠號曰四友又曰天子疾篤帝與曹真陳羣等/見於崇華殿之南堂並受顧命輔政詔太子曰有間此)
(三公者慎勿疑之明/帝即位改封舞陽侯)被南國　終北面(臧榮緒晉書曰/遼東以諸將獻)
(㨗交至乃申授前命曰躬擐甲胄龔行天罰掃平區域/申威吳㑹禆賛皇靈被于南國陸士衡晉書曰文帝勢)
(崇於三分而身終乎北面/雖曰未暇王業已固矣)忠恕無過言　仁厚有智量
(王隠晉書曰武帝少厲髙行造次於忠恕未嘗有/過言失色於人又曰武帝寛惠仁厚深密有智量)減膳
　燒裘(王隠晉書曰武帝太始七年三月詔太官減/膳又曰有獻雉頭裘者上曰異服竒裘興)
(制所禁也其於前殿燒罪/裘勅有異服者依禮致)魏禪　吳平(王隠晉書曰咸/熙二年魏武禪)
(位于上臧榮緒晉書曰武帝問劉毅曰卿以吾可方漢/何帝也對曰可方桓靈帝曰吾徳雖不及古人猶克己)
(為政又平吳㑹一同天/下方之桓靈不亦甚乎)頌顔師古聖徳頌(緬尋遐代詳/觀往册五勝)
(質文三正沿革亂多化尠明寡晦積炎精既淪大運斯/斁茫茫率土黯焉已夕皇矣大聖誕受天符雲飛九域)
(電擊八區共工慝斃涿鹿妖除枝換斯撤攙搶靡餘建/武戢刄偃伯衅車蠲苛削密求瘼恤隠琴瑟更張䘖策)
(俱盡滿堂已樂聲誦猶軫扇暍垂仁泣辜流憫吏勉端/潔民歸愿謹肅恭禋祀祇事上天永唯孝享式備吉蠲)
(外崇耆耋内睦親婣歳時縑纊春秋醴饘㷀嫠是恤痾/瘵斯痊閭閻外戸馬牛内廐畎畆相移康莊交讓勿用)
(枹鼔無虞亭障賮納鮫人朔班狼望至誠感慶休氣致/祥馴擾一角棲集五章華平挺幹朱草曜芳良耜畟畟)
(多稌穰穰團儲億庾家登萬箱旌彼髦彦仗任忠力光/被心膂列居槐棘如砥之平如矢之直淑慎㣲務精明)
(品式菁菁者莪芃芃彼棫修容禮闈翺翔書圖談極五/際翫慕三古杳眇義窟恢台學府儒墨兼陳申韓迭去)
(豈資伯亮寧勞封鉅徳音髙朗􁹜言昭普黄竹麗章柏/梁清引沈鬰澹雅疏通敏迅抽演闕文網羅遺韻孰登)
(奥室罕窺墻仞妙心洞達神筆允從磥硌新勢奮發竒/鋒珪稜鈎婉霧散煙濃竦同企鶴嶎若據龍豈唯於趙)
(信乃過鍾道惟天縱藝兼人術用而不知速而不疾至/徳無象㣲言罕述玉裕桂宫金植蘭室禮極敬愛行歸)
(忠一天下文明日月貞觀百神受職三靈叶賛泰階既/平光華常煥超軒跨昊騰周軼漢萬夀無疆永延遐筭)
李百藥皇徳頌(臣聞聖人與天地合其徳與日月合其/明含吐隂陽之氣彈壓山川之精叶吹)
(萬以亭育總得一而為貞我所以誕膺明命大保鴻名/又曰惟皇唐之獨運冠風聲之往初練五氣於圓盖張)
(四極於方輿定羣雄之逐鹿拯方割之為魚在炎靈之/交喪屬皇輿之敗徳降薦瘥於上𤣥恣咆哮於中國無)
(小無大圗帝圗王匹夫匹婦為蟊為賊舉率土而咸棄/雖同舟而作慝彼獨夫之肆志何汩典而亂常固違道)
(而滅徳實罔念而作狂始結怨於庶黎終自絶於彼蒼/八荒九有山潰川竭天軸且迴地誰將絶文章咸盪風)
(雅咸缺在忠良而必焚罄冠冕而同裂或淊天而嫁禍/或觸山而作孽極殷區以陸沈盡漢塗而喋血天縱神)
(武景屬上皇自白水而龍躍肇參墟而鳳翔在中塗而/聽誦將再駕而翦商惟神幾之獨運乃撫翼而髙驤命)
(蒼兕而臨河曲殺黑龍而濟兾方指牧野而泰誓師鳴/條而侮亡又曰惟聖徳之懷逺敷􁹧倫於絶漠在窮髪)
(而畢冠伊左袵而俱削戎亭虚警守大荒之外地險悉/平夷中州之軼合綦㑹而作貢極遐方而獻琛薦環裘)
(而委質候風海而歸心周八荒而率俾重九譯而相尋/効狻猊於昩谷維神屏於鄧林應咸池而率舞遊上苑)
(而懷音竭寳用而咸競罄虛心而畢舉乍鳴觀閣時遊/禁蘌文表仁義聲諧律吕下神雀於帝臺導甘泉於神)
(渚龜書龍匣河洛將遊東鰈西鶼云亭載佇其餘藏山/祕澤之珍摭實排虚之侣俱叶契於圗牒差無得而稱)
(序又曰昔天靈之八萬千歳姬周三十六王盖厯數之/𦕈小曽不足以揄揚惟聖朝之期運符上帝之㑹昌臣)
(下拜而稽首獻福夀之無疆資/卜年與卜厯共地乆而天長)唐太宗頌(厥初造化人/倫既興乃建)
(君長司牧黎烝肇自爻畫爰代結繩軒昊既謝唐虞以/升後隋徳衷順時革命三季之末干戈是争赫矣神武)
(經期作聖下括九圍上齊七政業統文武勲邁髙光何/險不濟何患不攘士女胥恱篚厥𤣥黄斯物之至昭于)
(我王我王覆育資生懐造配堯登唐方周在鎬翕受敷/施明徴定保允迪厥徳惟清帝道帝道欽明天下和平)
(三時不害百榖以成我庾斯積如坁如京既富而教訟/息刑清明明天子令聞不已百姓為心萬方在已家賴)
(寛政朝稱多士齊一華戎混同書軌東池溟渤西苑嵎/丘八蠻職貢六狄懐柔至徳潜洽𤣥化滂流日慎一日)
(雖休勿休先天不違靈物效質丹羽儀韶翠黄承轡甘/露零草祥風應律嘉禾醴泉此焉自出符瑞見兮煥圗)
(書壇塲設兮望鑾輿至人忘已體冲虛凝神姑射厭宸/居厭宸居叶㝠契龍駕升兮邈遐逝垂𤣥範兮光來裔)
(與𤣥象兮長昭晣飛英聲兮/越三代永錫祚兮億億載)讃唐睿宗漢髙祖讃(天造/草昧)
(雄圖紏紛赫赫漢祖應若興雲泰原/鹿喪沛澤蛇分大風一起南面稱君)又晉宣帝讃(仲達/猜忌)
(狼顧為人稱疾迷謬形神不親辛毗/仗節蜀將貽巾委質北面終為魏臣)又梁武帝讃(緬惟/梁武)
(九五居尊何為自屈沈㝠釋門災興/佛寺兵􁹠帝閽竞罹凶逼天道寧論)晉摯虞庖犧讃(昔/在)
(上古惟徳居位庖犧作王世尚醇懿設/卦分象開物紀類施罟設網人用不匱)晉王彪之伏犧
讃(悠悠皇犧體寂神澄無為而化出道之凝/不知有之㝠感自興因應之跡畫象結繩)摯虞神農
讃(神農居世通變該極民衆獸尠乃教稼穡/聚貨交市草木播植務濟其本不通其飾)晉曹毗黄
帝讃(軒轅應𤣥期幼能總百神體鍊五靈妙氣含雲露/津摻石曽城岫鑄鼎荆湖濵豁焉天扉闢飄然跨)
(騰鱗儀轡灑長/風褰衣躡紫宸)摯虞黄帝讃(黄帝在位實號軒轅車以/行陸舟以濟川弧矢之利)
(弭難消患垂衣/而治萬國乂安)唐堯讃(唐帝放勛欽明文思惟天為大/惟堯則之巍巍蕩蕩萬邦雍熙)
夏禹讃(決隄疏河刋山敷土四隩既宅/彛倫攸叙卑宫菲食以寧區宇)殷湯讃(睿哲惟/商實惟)
(成湯三五迭/興舍帝稱王)周文王讃(周文翼翼儀刑體教上帝是臨/神明是勞東鄰之昏西鄰之曜)
(九有既集/以聖易暴)周武王讃(於皇武王天命是鍾七徳既耀/莫不率從奄清宇宙盪商之蹤)周
宣王讃(宣王承衰邦家多阻懲難思理官人以叙/山甫補闕方叔禦侮是用中興恢復周宇)漢髙
祖讃(漢祖明達兼咨權武總御羣雄翦翕強楚/奄正華夏經畧區宇遂登天位纉堯之緒)漢惠帝
讃(孝惠内修親親外禮宰相優寵齊悼趙隠恩敬篤矣/聞叔孫通之諫則色瞿然納曹相國之對而心大恱)
(可謂寛仁之主遭吕/太后虧損至徳悲夫)漢文帝讃(漢之光大實惟孝文體/仁尚儉克己為君按轡)
(細栁抑尊成軍營/兆南原陵不崇墳)述漢書髙祖述(皇矣漢祖纂堯之緒/實天生徳聰明神武)
(秦人不綱網漏于楚爰兹發跡斷蛇奮旅神母告符/朱旗乃舉粤蹈秦郊嬰來稽首革命創制三章是紀)文
帝述(太祖穆穆允恭𤣥黙化民以躬帥下以徳/我教如風民應如草國富刑清登我漢道)景帝述
(孝景莅政諸侯放命克伐七國王室以定/非怠非荒務在農桑著於甲令民用寧康)元帝述(孝元/翼翼)
(髙明柔克尊禮故老優游亮直外割禁囿内損/御服離宫不衛山陵不邑奄尹之訾穢我明徳)成帝述
(孝成煌煌臨朝有光威儀之盛如珪如璋/壺闈恣趙朝政在王炎炎燎火亦允不揚)平帝述(孝平/不造)
(新都作宰不伊/不周喪我四海)論唐太宗晉武帝紀論(武皇承基誕膺/天命握圗御㝢)
(敷化宏道是以佚道代勞以治易亂絶縑綸之貢去雕/琢之飾制奢俗以變儉約澆風而反淳雅好直言留心)
(採擢劉毅裴楷以質直見容嵇紹許竒雖仇讐而不棄/仁以御物寛而得衆宏略大度有帝王之量焉于時民)
(和俗静家給民足聿修武用思啟封疆決神算於深􁹨/斷雄圗於議表馬隆西伐王濬南征師不延時獯虜削)
(跡兵無血刃揚越為墟通近代之不通服前王之不服/禎祥顯應風教肅清天地之功成矣霸王之業大矣雖)
(登封之禮讓而不為驕泰之心因斯以起見土地之廣/謂萬葉而無虞覩天下之安謂千年而永治不知處廣)
(以思狹則廣可長存居治而忘危則治無常治加之建/立非所委寄失才志欲就于升平行先迎於禍亂是猶)
(將適越者指沙漠而遵途欲登山者涉舟航而覔路所/趣逾逺所向轉難南北倍殊髙下相反求其至也不亦)
(難乎况以新習易動之基而無乆安難拔之慮故賈充/凶䜿懷奸志而擁權楊駿豺狼包禍心以專輔遂至宫)
(車晚出諒闇未周藩翰變親以成疎連兵竟滅其本楝/梁迴忠而起偽擁衆各舉其威曽未數年綱紀大亂以)
(至海内板蕩宗廟播遷帝道王猷反居文身之俗神州/赤縣翻成被髪之鄉棄所大以資人掩其小而自託為)
(天下笑此其故何哉良由失慎於前所以貽患於後且/知子者賢父知臣者明君子不肖則家亡臣不忠則國)
(亂亂國不可以安也亡家不可以全也是以君子防其/始聖人閑其端而世祖惑荀朂之奸謀迷王渾之偽䇿)
(心屢移於衆口事不定於己圖元海當除而不除卒令/擾亂區夏惠帝可廢而不廢終使傾覆洪基夫全一人)
(者徳之輕拯天下者功之重棄一子者忍之小安社稷/者孝之大况乎資二世而成業延三孽以喪之所謂取)
(輕徳而捨重功畏小忍而忘大孝聖賢之道豈若斯乎/雖則善始於初而鮮令終於末所以殷勤史䇿不能無)
(慷慨/焉)又隋髙祖論(夫帝王受命非因衆人所舉既乗便/之取不同優劣之勢各異或雄圗内)
(斷英謀外决海納山容如覆如載磊磊落落真帝王者/也只如文皇起自布衣臨馭四海欺孤兒以致天下奪)
(寡婦而登神器復留心萬姓務從儉約自金陵滅後奢/泰日滋起仁夀於五柞移新都於灞岸合浦珠璣填於)
(帑藏江南姬媛納於椒掖仁夀之役萬姓力殫雕琢之/功中民竭産從渭至灞寧不為勞移故就新理多其弊)
(心隨地廣意逐時驕猜忌無端觸途多諱文母夷戮兒/母被誅牝雞晨鳴皇枝勦絶廢長立少付託夫人功臣)
(良將誅夷備盡享/年不永豈非天乎)後漢班叔皮王命論(在昔帝堯之禪/曰咨爾舜禹暨)
(于稷契咸佐唐虞光濟四海奕世載徳至于湯武而有/天下雖其遭遇異時禪代不同至于應天順人其揆一)
(焉是故劉氏承堯之祚氏族之世著于春秋唐據火徳/而漢紹之始起沛澤則神母夜號以彰赤帝之符由是)
(言之帝王之祚必有明聖顯懿之徳豐功厚利積累之/業然後精誠通于神明流澤加於生民故能為鬼神所)
(福饗天下所歸往未見運世無本功徳不紀而得倔然/在此位者也世俗見髙祖興於布衣不達其故以為適)
(遭暴亂得奮其劍遊說之士至比天下逐鹿幸㨗而得/之不知神器有命不可智力求悲夫此世之多亂臣賊)
(子者也若然者豈徒闇於天道哉又不覩於人事矣夫/餓饉流𨽻饑寒道路思有短褐之襲擔石之蓄所願不)
(過一金終於轉死溝壑何則貧窮亦有命也况乎/天子之貴四海之富神明之祚可得而妄處哉)晉干
寳晉武革命論(史臣曰帝王之興必俟天命茍有代謝/非人事也文質異時興建不同故古之)
(有天下者柏皇栗陸以前為而不有應而不求執大象/也鴻荒世及以一民也堯舜内禪體文徳也漢魏外禪)
(順大名也湯武革命應天人也髙光争伐定功業也各/因其運而得天下隨時之義大矣哉古者敬其事則命)
(以始也今帝王受命而用/其終豈人事乎其天意乎)又晉紀總論(史臣曰昔髙祖/宣皇帝以雄才)
(碩量應運而仕值魏太祖創基之初籌畫軍國嘉謀屢/中遂服輿軫驅馳三世性深隩有如城府而能寛綽以)
(容納行任數以御物而知人善采拔故賢愚咸懷小大/畢力爾乃取鄧艾於農隙引周秦於行役委以文武各)
(善其事故能西擒孟達東舉公孫淵内夷曹爽外襲王/陵神略獨斷征伐四克維御羣后大權在己屢拒諸葛)
(亮節制之兵而東支吳人輔車之勢軍旅屢動邉鄙無/虧於是百姓與能大象始搆矣世宗承基太祖繼業元)
(豐亂内欽誕冦外潜謀雖密而在機必兆淮浦再擾而/許洛不震咸黜異圖用光前烈然後推轂鍾鄧長驅庸)
(蜀三闗電掃劉禪入臣天符人事於是信矣始當非常/之禮終受備物之錫名器崇於周公權制嚴於伊尹至)
(於世祖遂享皇極正位居體重言慎法仁以厚下儉以/足用和而不弛寛而能斷故民詠惟新四海恱勸矣)
祭文唐太宗祭魏太祖文(夫大徳曰生資二儀以成化/大寳曰位應五運而遞昌貴)
(賤廢興莫非天命故龍顔日角顯帝王之符電影虹光/表乾坤之瑞不可以智競不可以力争昔漢室豆分羣)
(雄岳立夫民離政亂安之者哲人徳喪時危定之者賢/輔伊尹之臣殷室王道昏而復明霍光之佐漢朝皇綱)
(否而還泰立忠履節爰在於斯帝以雄武之姿當艱難/之運㨂梁之任同乎曩時匡正之功異于往代觀沈溺)
(而不拯視顛覆而不持乖徇國之情有無君之跡既而/三分肇慶黄星之應乆彰主卜啟期真人之運斯屬其)
(天意也豈/人事乎)陳沈烱祭漢武帝陵文(臣聞喬山雖掩鼎湖/之靈可祠有魯遂荒)
(大庭之跡不泯伏惟陛下降徳猗蘭纂靈豐谷漢道既/登神仙可望射之罘於海浦禮日觀而稱功横中流於)
(汾河指柏梁而髙宴何其甚樂豈不然歟既而運屬上/仙道窮晏駕翠幕珠簾一朝零落茂陵玉碗遂出人間)
(陵雲故基與原田而膴膴扶風餘跡帯陵阜而茫茫羈/旅纓臣豈不落淚昔者承明見罷嚴助東歸駟馬可乗)
(長卿西返恭聞故實竊有愚􁹨黍稷非馨敢望徼福爵/臺之心空愴魏君雍丘之祠未光夏后瞻仰徽猷伏増)
(悽/懼)
　
　
　
　
　
　
　
　
　
　
　
　初學記卷九
　　謹案卷九第九頁前四行貞定王二十七元王二
　　　十八案淵鑑類函作元王二十七貞定王二十
　　　八為是附識
　
　
　
　
欽定四庫全書
　初學記卷十
　　　　　　　　　　　　　唐　徐堅　撰
　　中宮部
　　儲宫部
　　帝戚部
皇后第一(叙/事)白虎通云天子之配謂之后后者君也天
子之配至尊故謂后也案夏殷已前后妃之制其文略
矣大率皆稱妃故黄帝有四妃帝嚳四妃(正嫡曰元妃/已下稱次妃)
(後若禹妃湯妃皆/是也並出史記)周則天子立后正嫡曰王后秦稱皇
帝正嫡曰皇后漢因之帝祖母稱太皇太后母稱皇太
后魏晉之後母后之號並遵秦漢其餘嬪御代有沿革
矣(出漢官及/齊職儀)事對琁宮　玉堂(拾遺記曰帝少昊以金/德王母曰星娥處琁宮)
(三輔黄圖有玉堂殿侯瑾/述志詩曰嫫母升玉堂)金屋　瑶齋(漢武帝故事曰/帝爲膠東王年)
(數歲長公主指問曰兒欲得婦不曰欲得指女阿嬌好/不笑曰若得阿嬌當作金屋貯之張華晉武皇后哀䇿)
(文曰瑶齋無主長去烝/嘗追懷永悼率土摧傷)椒房　蘭殿(班固西都賦曰後/宮則掖庭椒房后)
(妃之室漢官云皇后稱椒房詩云椒聊之實蕃衍盈升國/人美其繁以爲興又以椒塗宫室亦取其溫煖辟惡氣)
(漢武帝故事曰孝景王后夢日入其懷/以乙酉年七月七日生武帝於猗蘭殿)玉階金戺(俟/)𤣥
墀彤庭(班固西都賦曰後宫則掖庭椒房后妃之室合/歡層城安處常寧花若椒風披香發越蘭林蕙)
(草鴛鸞飛翔之列於是𤣥墀釦砌玉階彤庭張衡西京/賦曰後宫則有金戺玉階彤庭煇煇已上皇后居處)
珠珥　金環(續漢書曰皇太后皇后入太廟服紺上皁/下蠶青上縹下隱簪珥耳璫垂珠也俗說)
(曰晉哀帝王皇后有紫磨金/指環至小正可第五指著)褘衣　騩馬(周禮内司服/掌褘衣褕狄)
(闕狄鞠衣展衣褖衣禕音火韋反漢魏故事后親蠶禮/皇后著十二笄步搖乗畵雲母安車駕六騩馬騩京媚)
(反/)玳瑁簪　珊瑚玦(續漢書曰皇后太后簪以玳瑁長/一尺端爲花勝左右各一横簪之)
(西京雜記曰趙飛鷰爲/皇后女弟上珊瑚块)九華扇　五色環(西京雜記曰/趙飛鷰爲皇)
(后其女弟昭儀遺雲母扇五明扇九華扇/翠羽扇又曰趙皇后女弟上五色文玉環)脂澤田　湯
沐邑(晉氏要事曰安帝九年右丞張項監議瑯邪及湖/孰界有皇后脂澤田四十頃叅詳以借貧人漢舊)
(儀曰皇后太后各食/三十縣曰湯沐邑)玉璽金鈕　金根玉輅(漢舊儀曰/皇后玉璽)
(文與帝同皇后玉璽金螭虎鈕董巴輿服志曰太后太/皇太后皇后法駕六御金根車玉輅輦已上皇后章服)
流虹　繞電(河圖曰帝摯少昊氏母曰女節見大星如/虹下流華渚旣而夢接意感生白帝朱宣)
(帝王世紀曰黄帝有熊氏少典之子母曰附寶見大電/光繞北斗樞星照郊野感而孕二十月生黄帝於夀丘)
𤣥雲入戸　黄氣滿室(易坤靈圖曰其母萌之𤣥雲入/戸蛟龍守門鄭𤣥注曰謂慶都)
(天皇之女天帝以𤣥雲覆衛王沈魏書曰卞皇后以漢/延熹二年生齊郡白亭有黄氣滿室移日父敬侯怪之)
(以問卜者卜者/曰此吉祥也)方口美髮　日角偃月(東觀漢記曰明/德馬皇后傳曰)
(后長七尺二寸青白色方口美髮又順烈梁皇后傳曰/永建三年春三月丙申選入掖庭相工茅通見之矍然)
(驚駭却再拜賀曰此謂日角偃/月相之極貴臣所未嘗見也)鷰銜石字　人覆玉衣
(西京雜記曰元后在家嘗有白鷰䘖白石墜后績筐中/后取之自剖爲二其文曰母天地魏書曰文昭甄后以)
(漢光和五年十二月丁酉生毎寢寐家中髣髴見/如有人持玉衣覆其上父常怪之已上皇后竒相)周配
　虞嬪(魏收後魏書曰古先哲王莫不明后妃之制順/天地之德故二妃嬪嬀虞道克昌任姒配周周)
(室用光尚書曰有鰥在下曰虞舜帝曰我其試哉/女于時觀厥刑于二女釐降二女于嬀汭嬪于虞)翼夏
　興嬀(謝承三夫人箴曰降暨三代創業之君亦賴賢/妃用佐厥勲塗山翼夏有莘贊殷後漢皇甫規)
(女師箴曰關睢首化萬國承流實有淑女允作/好仇唐媛興嬀文母盛周徳音不囘𢎞濟大繇)大帝之
女　俔天之妺(宋書符瑞志云堯母慶都蓋大帝之女/生於斗維之野常在三河之南天偶大)
(雷電有血流潤大石之中生慶都毛詩大明篇云大邦/有子俔天之妹毛萇注云俔罄也盡也文王以太姒爲)
(賢問名還卜之旣吉盡禮尊敬/之如天之有女弟俔口見反)思齊大任　思媚周姜
(毛詩思齊篇云思齊大任文王之母思媚周姜京室之/婦毛萇傳曰齊莊也媚愛也周姜太姜也常思莊敬太)
(任乃爲文王之母又常思愛太姜之配太王之禮故能/爲京室之婦言其德行純備故生聖子已上賢皇后)
織室　桑壇(東觀漢記曰明德馬皇后置織室蠶宫於/濯龍中數徃來觀視之晉元康儀曰皇后)
(採桑壇在/蠶宫西南)分絲　獻繭(蔡邕月今章句曰季春之月后/妃齋戒親東向躬桑蠶事旣畢)
(分繭稱絲禮記曰孟夏之月/蠶事旣畢后妃獻繭于天子)中饋　内則(易曰无攸遂/在中饋女史)
(箴曰施衿結䄜虔恭中饋謂祭祀飲食之務禮記有内/則篇顔竣皇后廟登歌曰載我聖文奄有四海外刑家)
(邦内貽/女則)統六宮　率八妾(魏志曰文德郭皇后將登位/中郎校裴潛上疏曰在昔帝)
(王之有天下不惟外輔亦有内助是以聖哲預立元妃/必取先代名族之家擇其令淑以統六宮東觀漢記曰)
(永平三年有司奏請明德馬皇后立長秋宫以率八妾/上未有所言皇大后曰馬貴人德冠後宫遂登至尊)
日之有月　天之有地(魏名臣奏曰臣聞帝之有后猶/日之有月也盧植奏事曰后妃)
(者所以郊天祀地祇奉祖宗外以肅恭明神内以帥正/九嬪理陰陽者猶天之有地陽之有隂已上皇后内職)
習詩易　好黄老(續漢書曰明德馬皇后誦易經詩論/語略記大義漢書曰竇皇后景帝母)
(也好黄帝老子之言景帝及諸/竇不得不讀老子皆遵其術)修毋道　聽女順(禮記/曰后)
(修女順母道也鄭𤣥曰母者施陰教於婦也又曰天子/聽男敎后聽女順天子治陽道后治隂德天子聽外治)
(后聽/内職)衣不擇采　食不求甘(續漢書曰和熹鄧后傳曰/宫省宴會諸貴人競自修)
(飾極靡麗之服而后獨澹然衣不擇采裝不務飾東觀/漢記曰明德馬皇后傳曰太后詔曰吾萬乘之主身衣)
(大練縑裙食不求所甘左/右傍人皆無薰香之飾)外抑宗族　内無忌刻(續漢/書云)
(孝和鄧后性謙慎兄弟中外皆先帝所寵自攝政之後/内檢左右外抑宗族又云順烈梁后立順帝崩冲帝在)
(襁褓大后攝政初章德竇后嫉害恭懷皇后獨生聖嗣/陷以非辜家屬坐徙九真章德后之從父昆弟章女爲)
(貴人與太后並寵章致大位大鴻臚及上晏駕后登/至尊章惶怖太后内無忌刻之心遂不以舊惡介意)不
喜觀游　不好戲弄(東觀漢記曰明德馬皇后不喜出/入游觀希常臨御觀望魏志曰文)
(昭甄皇后自少至長不好戲弄年八歲外有立騎戲馬/者家人諸姊皆上閣觀之后獨不行諸姊問之答言豈)
(女人之/所觀也)不尚華麗　不好音樂(王沈魏書曰武宣卞皇/后性儉約不尚華麗無)
(文繡珠玉又曰文德郭皇后性儉約不好音/樂常慕明德馬皇后之爲人已上皇后才能)詩晉張華
中宮歌詩(先王統大業𤣥化漸八維儀刑孚萬邦内訓/崇宫闈皇英埀帝典大雅詠三妃含章體柔)
(順率禮蹈謙祗螽斯𢎞慈惠樛木逮幽微徽音/穆清風髙義邈不追貴榮叅日月舉世仰餘輝)晉成公
綏中宫詩(天地不獨立造化由隂陽乾坤埀覆載日月/曜重光理國先家道立教起閨房二妃濟有)
(虞三母翊周王塗山興大禹有莘佐成湯齊晉/覇諸侯皆賴姬與姜關睢思賢妃此言安可忘)頌魏曹
植母儀頌(殷湯令妃有莘之女仁敎内修度義以處/清謐後宫九嬪有序伊爲媵臣遂作元輔)又
賢明頌(於鑠姜后光配周宣非義不動非禮不言/晏起失朝永巷告愆王用勤政萬國以虔)讚曹
植姜嫄簡狄讚(嚳有四妃子皆爲王帝摯早崩堯承大/綱𤣥鳥大跡殷周美祥稷契旣生功顯)
(虞/唐)又禹妻讚(禹妻塗山土功是急惟啟之生過門不入/矯逹明義勲庸是執成長聖嗣天禄以襲)
晉左貴嬪舜二妃讚(妙矣二妃體應靈符奉嬪于嬀光/此有虞沈湘示敎靈德永敷惟斯)
(善美諒/無泯乎)章梁江淹爲建平王慶皇后正位章(伏承以嘉/月惠時膺)
(曜宸正翬珩昭品䄖組在飾休徧函夏譽殷靈昧伏惟/岳曜靜德式懷謙順升降圖傳左右詩史夙鏡茂資早)
(摛芳訓衍敎紫庭麗軌華/屋聲激綺組風偃家邦)後魏溫子昇魏帝納皇后羣
臣上禮章(臣聞軒轅乃神西陵以之作合夏后至聖塗/山於是來嬪伏惟陛下龍飛纘極大明理運)
(長秋旣建隂敎有主景命無窮/皇圖長固普天之下莫不欣躍)論宋范􁸹皇后紀論(夫/以)
(周禮后妃正位宫闈同體天王夫人坐論婦禮九嬪掌/敎四德世婦主知䘮祭賓客女御序于王之燕寢設官)
(分務各有典司女史彤管記功書過居有保阿之訓動/有環珮之響進賢才以輔佐君子哀窈窕而不滛其色)
(所以能宣述隂化修成内則秦并取天下多自驕大官/備七國爵列八品漢興因循而婦制莫釐髙祖帷簿不)
(修孝文祍席無辨然選納尚簡餙玩少華自武元之後/世增滛費至乃掖延三千増級十四及光武中興斵彫)
(爲朴六宫稱號唯皇后貴人又置美人宫人采女三等/明帝聿遵先旨宫敎頗修登建嬪后必先令德内無出)
(閫之言權無私溺之授可謂矯其弊矣孝章以下漸用/色授恩崇好合遂忘淄蠧自古雖主㓜時艱王家多釁)
(必委成冢宰未有專任婦人斷割重器唯秦芊太后始攝/政事故穰侯權重於昭王家富於嬴國漢仍其謬知患)
(莫改東京皇統屢絶權歸女主外立者四帝臨朝者六/后莫不定䇿帷帟委事父兄貪孩童以久其政抑明賢)
(以專其威任重道悠利深禍速身犯霧露於雲臺之上/家嬰縲紲於圄犴之下湮滅連踵傾輈繼路而赴蹈不)
(息焦爛爲期終乃陵夷大運淪/亡神寶詩書所歎略同一揆)文齊謝朓敬皇后哀冊
文曰(翠帟舒阜𤣥堂啓扉爼徹三獻筵卷六衣懷􁹩衛/以延首想鷖輅而撫心痛椒塗之先廓哀長信之)
(莫臨身隔兩赴時無二展旋詔左言光敷聖善其辭曰/帝唐遠胄御龍遥緒在秦作劉在漢開楚肇惟淑聖克)
(柔克令清漢表靈曽沙膺慶爰定厥祥徽音允穆光華/沼沚榮曜中谷敬始紘綖敎先穜稑睿問川流神襟蘭)
(郁先德韜光君道方被輔佐求賢在謁無詖顧史𢎞式/陳詩展義厚下曰仁藏徃伊智十亂斯俟四教罔忒思)
(媚諸姑貽我嬪則化自公宫遠被南國軒曜懷光素舒/佇德閔予不祐慈訓早違方年冲藐懷袖靡依家臻寶)
(業身嗣昌暉壽宫寂遠清廟虚歸帝遷明命人神胥悦/乾景外臨隂儀内缺空悲故劒徒嗟金穴璋瓚奚獻禕)
(褕罔設馮相告䘲宸駕長往貽厥遠圖末命是奬懷豐/沛之綢繆背神京之𢎞敞陋蒼梧之不從兮遵鮒隅以)
(同壤陳象設於園寢兮映輿鋄於松楸望承明而不入/兮度清洛而南遊繼池綍於通軌兮接龍帷於造舟迴)
(塘寂其已暮兮東川澹而不流籍閟宫之遠烈聞纘女/之遐慶慕方􁹠於賜衣悲日隆於撫鏡思寒泉之罔極)
(託彤管於遺/詠嗚呼哀哉)
妃嬪第二(叙/事)周禮天子后立六宫三夫人九嬪二十七
世婦八十一御妻以聽天下之内治以明章婦順故天
下内和而家理(鄭注云六宫者前一宫後五宮也五者/后一宮三夫人一宫九嬪一宫二十七)
(世婦一宮八十一御妻一宫凡百二十人后正位宫闈/體同天王夫人坐論婦禮九嬪掌教四德世婦主知䘮)
(祭賓客女御/序王之燕寢)漢因秦制正嫡曰皇后其餘内職有夫人
美人良人八子七子長使少使之號武帝加婕妤娙(五/形)
(反/)娥傛華充依元帝加昭儀又有五官順常無涓共和
娛靈保林良使夜者之職(出漢書/外戚傳)光武中興並省前制
正嫡之外唯立貴人美人采女之號(出范􁸹/後漢書)魏武帝因
西漢置夫人昭儀婕妤容華美人文帝増貴嬪淑媛修
容順成良人明帝増淑妃昭華修儀(出魏/志)晉武採漢魏
之號以擬周之六宫置貴嬪夫人貴人是爲三夫人淑
妃淑媛淑儀修容修華修儀婕妤容華充華是爲九嬪
又置美人才人中才人以爲散職(出臧榮/緒晉書)宋齊之後大
抵多依晉制其間増損因革或小異焉(宋書曰孝武帝/省晉氏夫人修)
(華修儀増置貴妃與貴嬪貴人爲三夫人置昭儀昭容/昭華以代修華修容爲九嬪明帝又省貴人置貴姬以)
(備三夫人增置淑容與古淑媛淑儀昭華昭儀昭容修/華修容修儀爲九嬪又増置承徽列榮與古婕妤容華)
(充華凡五職班亞九嬪以美人才人良人爲散職齊書/云髙帝以貴嬪夫人貴人爲三夫人修華修儀修容淑)
(妃淑媛淑儀婕妤容華充華爲九嬪之數梁書云梁氏/一遵齊舊陳氏之初亦無改作至文帝以貴嬪貴姬貴)
(妃爲三夫人以淑媛淑儀淑容昭華昭容昭儀修華修/容修儀爲九嬪以婕妤容華充華承徽列榮五職亞於)
(九嬪以美人才人良人爲散職後魏書云大武始立昭/儀貴人之號孝文立左右昭儀視大司馬三夫人視三)
(公三嬪視三卿六嬪視六卿世婦視中大夫女御視元/士北齊書曰文宣雖有夫人嬪御之稱未有員數武成)
(依古制有三夫人九嬪二十七世婦八十一御妻置左/右昭儀比丞相立𢎞德正德崇德夫人比三公光猷昭)
(訓崇微上嬪比三卿宣猷凝輝宣明順華凝華光訓下/嬪比六卿世婦比三品御女比五品亦並採擇嘉名爲)
(其題目自外又置才人綵女以爲散號後主又置娥英/淑妃之職隋書云髙祖依周禮有减其數嬪三員世婦)
(九員御女三十八員初獨孤后妬不設三夫人防其上/逼自嬪已下唯置六十員后崩置貴人三員増嬪至九)
(員世婦二十七員御女八十一員煬帝置貴妃淑妃德/妃爲三夫人順儀順容順華修儀修華修容充儀充容)
(充華爲九嬪婕妤十二員美人才人十五員爲世婦寳/林二十四員御女二十四員綵女三十二員爲女御總)
(一百二十員又有承衣刀/人皆趨侍左右並無員數)事對論禮　明順(周禮鄭𤣥/注曰古者)
(三夫人之於后猶三公之於王坐/而論婦禮無官職矣明順見敘事)䄖翟　弓韣(禮記曰/王后禕)
(衣夫人褕翟褕音余蔡邕月令章句曰仲春之月𤣥鳥/至之日以太牢祠于高禖髙禖祈子之祀也后妃將嬪)
(御皆㑹于高禖以祈孕姓乃醴天子所御帶以弓韣天/子所御謂后妃已下至御妾孕姓有萌牙者也韣弓衣)
(飲以醴酒帶以弓矢于髙禖之/前弓矢者男子之事也韣音獨)贊齍敦　載筐鉤(周禮/曰凡)
(祭祀九嬪贊玉齍玉敦后薦徹豆籩鄭注云玉齍玉敦/黍稷之器齍音資敦音對漢魏故事后親蠶禮皇后著)
(十二笄步揺乗雲母安車駕六騩馬三夫/人九嬪世婦各載筐鉤從皇后蠶于嘉桑)敎九御　繰
三盆(周禮曰九嬪掌婦學之法以教九御婦德婦言婦/容婦功各率其屬而時御敘于王所又曰九嬪以)
(婦職之法敎九御禮記曰世婦卒蠶獻繭于夫人夫人/受之親繰三盆手朱綠之𤣥黄之以為黼黻文章君服)
(以祀先王先/公敬之至也)餘三星　因八月(史記云中宮天極星後/有四星其一為正妃餘)
(三星後宫之屬後漢書曰漢法常因八月算民遣中大/夫與掖庭丞及相工於洛陽鄉中閲視良家童女合法)
(相者載還後宫擇/視可否乃用登御)取長白　合法相(臧榮緒晉書曰武/帝泰始中大採擇)
(公卿子女以充六宫使楊后簡選后妬不取端正妙好/唯取長白肥大貌粗舉則取合法相己見因八月注)
視卿比侯　銀印瓄珮(後漢書曰婕妤視上卿比列侯/晉服制曰婕妤銀印青綬佩采)
(瓄/玉)雀釵　象簟(晉起居注曰有司今月九日當拜鄭夫/人右婕妤案儀注應服雀釵袿襈西京)
(雜記曰武帝以象/牙為簟賜李夫人)金環　玉簪(西京雜記曰戚夫人以/百錬金為彄環照見指)
(上骨上惡之以賜侍兒鳴玉耀光等各四枚又曰武帝/過李夫人就取玉簪搔頭自此宫人搔頭皆用玉為之)
當熊　辭輦(漢書曰孝元馮昭儀初為婕妤上幸虎圏/鬬獸熊逸出圏攀檻欲上馮婕妤直前當)
(熊而立上問何故婕妤對曰猛獸得人而止妾恐熊至/御坐故身當之又曰孝成班婕妤帝初卽位選入後宫)
(成帝遊後庭嘗欲與婕妤同輦載婕妤辭曰觀古圖畫/賢聖之君皆有名臣在側三代末主乃有嬖妾今欲同)
(輦得毋近似乎/上善其言而止)宴北園　迎西宫(魏志曰明帝游後園/召才人已上曲宴極)
(樂明日帝見毛后曰昨宴北園樂乎明帝以左右洩之/所殺十餘人王隱晉書曰初惠帝晚成武帝遣才人謝)
(玖給惠帝因是有娠臨娶/妃遣致西宫遂生愍懷也)昭陽殿　增成宫(漢書曰孝/成趙皇后)
(夲長安宫人有女弟復召入為昭儀居昭陽殿姊弟專/寵十餘年卒無子成帝崩帝素無疾民間歸罪於昭儀)
(昭儀自殺又曰孝成班婕妤帝初即位選入後宫俄而/大幸爲婕妤居増成宫再就館増成宫有男二並失之)
(一死陽禄/一死柘館)舉酒祝傅　低頭泣邢(漢書曰孝元傅昭儀/哀帝祖母也少為上)
(官太后才人元帝進幸有寵改為昭儀為人有才略善/事人至宮人飲酒酹地皆祝延之産平都公主及定陶)
(恭王史記曰漢武帝時尹夫人邢夫人同時並幸有詔/不得相見尹夫人自請武帝願見邢夫人帝許之卽令)
(他夫人飾從御者數十人來前尹夫人見曰非邢夫人帝/曰何以知之對曰視其體貌形狀不足以當人主於是)
(有詔使邢夫人衣故衣獨身前尹夫人望見曰真是矣/乃低頭俛而泣自痛其不如也諺曰美女入室惡女仇)
(之/)圖甘泉　葬雲陵(漢書曰孝武帝李夫人兄延年性/知音善歌舞毎為新聲延年侍上)
(起舞歌曰北方有佳人絶世而獨立一顧傾人城再顧/傾人國豈不知傾城與傾國佳人難再得帝太息曰善)
(哉世豈有此人乎平陽主因言延年有女弟上召見之/實妙麗善舞由是幸生一男是爲昌邑哀王李夫人少)
(而早卒上憐愍圖畫其形於甘泉宫漢武帝故事曰拳/夫人從上至甘泉而卒葬雲陵上哀悼爲起通靈臺常)
(有一青鳥集臺上至宣帝/時乃止拳夫人卽昭帝母)賦漢武帝李夫人賦(美連娟/以修嫮)
(兮命勦絶而不長飾新宫以延佇兮泯不歸乎故鄉慘/鬱鬱其蕪穢兮處隠幽而懷傷釋輿馬於山椒兮奄脩)
(夜之不陽秋氣憯以凄/涙兮桂枝落而消亡)成帝班媫妤自傷悼賦(承祖/考之)
(遺德兮何性命之淑靈登薄軀於宫闕兮充下陳於後/庭蒙聖主之渥惠兮當日月之盛明揚光烈之翕赫兮)
(奉殊寵於増成旣過幸於非位兮切庶幾乎嘉時毎寤/寐而太息兮申佩䄜以自思陳女圖以鏡鑒兮顧女史)
(而問詩悲晨婦之作戒兮哀襃閻之為郵美皇英之女/虞兮榮任姒之母周雖愚陋之靡及兮敢舍心而忘兹)
(歴年歲而悼懼兮閔蕃華之不滋痛陽祿與柘館兮仍/襁褓而離災豈妾人之殃咎兮將天命之不可求奉供)
(養于東宫兮託長信之末流共灑掃於帷幄兮永終死/以爲期重曰潜𤣥宫兮幽以清應門閉兮禁闥扄華殿)
(塵兮玉堦菭中庭萋兮綠艸生廣室隂兮帷幄暗房櫳/虚兮風泠泠俯視兮丹墀思君兮履綦仰視兮雲屋雙)
(涕兮/横流)讚曹植班婕妤讚(有德有言實惟班婕盈冲其驕/窮其厭悦在夷貞艱在晉正接)
(臨風端幹/衝霜振葉)詔梁武帝立内職詔(刑于垂訓周文所以表/德壼闈失序漢武所以)
(䘮邦並被諸方䇿式昭戒勸魏晉已來雖云簡薄而内/職名號參差不同在宋泰始位置繁冗遂設官九品且)
(擬外朝塡委椒掖徴費無已自此相仍踵以成舊昭陽/九華千門萬户朕受命自天期延七百思所以立防自)
(邇貽厥將來前代職品所宜/因革外可詳議務令該允)章梁沈約爲六宮拜章(蓬/閨)
(菲質嘉淑無算越自幽衡登軀宸漢依日月之華/侍中屣之末何以厠鴛鸞之盛序奉屬車之清塵)陳江
總爲陳六宮謝章(恭承禮命愧集丹縷之顔拜奉曲私/愁縈翠羽之色魯宫夜火伯媛匪驚)
(楚榭奔濤貞姜何懼豈期日月騰影風雲瀉潤遂復位/崇九御聲髙六列象服増華丹軿耀采何以弼佐王風)
(克柔隂化兢惶並集追想流荇/之詩荷遽相并遂失鳴環之節)箴晉張華女史箴(茫茫/元化)
(兩儀始分散氣流行旣陶旣甄在帝庖犧肇經天人爰/始夫婦以及君臣家道以正王猷有倫婦德尚柔含章)
(貞吉婉孌淑愼正位居室樊姬感莊不食鮮禽衛女矯/桓耳忘知音志厲義髙二主易心𤣥熊攀檻馮媛趨進)
(夫豈無畏知死不恡班女有辭割歡同輦夫豈無懷防/微慮遠人咸知飾其容而莫知飾其性性之不飾或愆)
(禮正出其言善千里應之苟違斯義同衾亦疑懽不可/以黷寵不可以專專實生慢愛極則遷致盈必損理固)
(有/然)冊文宋謝莊殷貴妃諡冊文(維年月日皇帝曰咨故/淑儀殷氏惟爾含徽挺)
(茂爰光素里友琴流荇實華紫掖奉軒景以柔明登譽/處椒風以婉孌升名幽閑之範日藹層闈繁祉之慶方)
(崇蕃世而當春掩藻中波滅源朕用震悼傷于厥心松/區已翦泉㝠將隧宜有旌德第行式衍聲芳今遣某官)
(集冊告諡曰宣魂而有/靈尚兹寵渥嗚呼哀哉)
皇太子第三(叙/事)韓詩外傳曰五帝官天下三王家天下
家以傳子官以傳賢故自唐虞已上經傳無太子稱號
夏殷之王雖則傳嗣其文略矣至周始見文王世子之
制白虎通曰何以知天子之子稱世子春秋傳曰王世
子會于首止是也何以知天子之子稱太子尚書曰太
子發升于舟是也或云諸侯之子稱世子則春秋傳云
晉有太子申生鄭有太子華齊有太子光由是觀之周
制太子世子亦不定也漢制天子稱皇帝其嫡嗣稱皇
太子諸侯王之嫡稱世子後代咸因之事對樹嫡　立
長(晉起居注曰武帝太始三年有司奏正統立嫡詔曰/統承大業懼未能光祖宗之遺德至於建嗣樹嫡非)
(所務也盧植奏事曰三后無子擇立長親年/均以德德均决之以卜筮所以承先祖也)㓜海　少
微(山海經曰無臯之山南望㓜海郭璞注曰㓜海即少/海也荆州星占曰少微星一名處士星儲君副主之)
(宫/)黃離　蒼震(易曰黄離元吉注曰離南方之卦離有/爲火土託位焉土色黄火之子喻子)
(明德能附麗於其父之道順成其業故/吉也又曰震爲長子又曰震爲蒼筤竹)天序　國貞(漢/書)
(成帝詔曰定陶王欣慈仁孝順可以承天序繼祭祀執/金吾任宏持節徴欣爲皇太子禮記曰一人元良萬邦)
(以貞太子/之謂也)儲貳　明兩(晉中興書曰安皇帝烈宗長子/也冊爲皇太子曰岐嶷表于載)
(誕克廣同乎大成是用命爾以登儲貳易曰明兩作離/大人以繼明照于四方王肅注曰兩離相續明之義也)
守祧　主器(易曰震驚百里驚遠而懼邇也出可以守/宗廟社稷以爲祭主也禮記曰遠廟爲祧)
(易曰主器莫若長/子故受之以震)洊雷　重海(易曰洊雷震又曰震爲/長子崔豹古今注曰漢)
(明帝爲太子樂人作歌詩四章以贊太子/之盛德其四曰海重潤已上總載太子事)榣山　伊水
(山海經曰西北海之外有榣山其上有人名曰太子長琴/顓頊生老童老童生祝融祝融生長琴列仙傳曰王子)
(晉好吹笙作鳳鳴伊洛之間/有道士浮丘伯援以上嵩山)桂宫　蘭殿(漢書曰孝成/皇帝元帝太)
(子也初居桂宫漢武故事曰武帝生猗蘭/殿四歳立爲膠東王七歲立爲皇太子)青宫　𤣥圃
(東方朔神異經曰東方東明山有宫青石爲牆面一門/門有銀牓以青石碧鏤題云天地長男之宫潘尼詩序)
(七月七日皇太子㑹/於𤣥圃園有令賦詩)龍樓　雞㦸(漢書曰孝成皇帝元/帝太子也寬博謹慎)
(初居桂宫上嘗急召太子出龍樓門不敢絶馳道西直/至城門得絶乃度張敞晉東宫舊事曰崇福門雞鳴㦸)
(十/張)博望　宣猷(漢書曰衛皇后生戻太子據上爲立博/望苑使通賔客潘尼皇太子集詩曰置)
(酒宣猷庭擊鐘靈沼濵霑/恩洽明兩遭德會陽春)西池　東閣(徐爰釋問注曰/西明内有太子)
(池孫權子和所穿有土山臺晉帝在儲宫所築故俗呼/太子池或曰西池魏文帝集曰爲太子時北園及東閣)
(講堂並賦詩命王粲劉/楨阮瑀應瑒等同作)崇賢　求福(陸士衡詩曰在晉/蒙嘉運矯迹入崇)
(賢假翼鳴鳯條濯足升龍泉張敞東宫舊事曰中庻子/四人扄帷侍中若皇太子入宫與中書舍人各一人更)
(日直求/福坊)銀牓　銅扉(銀牓見上青宫注漢書曰孝成皇/帝元帝太子也初居桂宫上嘗急)
(召太子出龍樓門張晏注曰門樓上有銅/龍許愼説文曰扉户也已上太子居處)赤旄　黃麾
(張敞晉東宫舊事曰皇太子初拜有/旄幢一又曰皇太子鹵簿有黄麾)鸞旌　象輅(徐廣/東宫)
(頌曰禮樂承軒典冊授庭命服惟九龍旗鸞旌/沈約宋書曰泰始三年制太子安車乘象輅)花枕
畫轓(張敞晉東宫舊事曰皇太子有大漆枕銀花鐶鈕/自副續漢書曰皇太子安車朱輪青蓋畫轓文輈)
(五/彩)銅羊　金馬(張敞晉東宫舊事曰皇太子有銅水羊/一枚管自副吳志曰孫登字子髙權長)
(子魏皇初二年立為太子嘗失盛水/金馬盂覺得主左右所爲不忍致罰)建九旗　舞六佾
(張敞晉書東宫舊事曰皇太子初拜有石山安車一建/九旗青色四馬又曰皇太子大小㑹庭設三廂樂舞六)
(佾/)丹霞刀　彩虹劒(魏文帝典論曰惟建安二十四年/二月丙午魏太子丕造刀三其二)
(曰含章彩似丹霞又曰造百辟寶劒/三其二曰流彩虹已上太子章服)夏啟　周誦(史記/曰夏)
(禹東廵狩至于會稽而崩以天下授益益讓帝禹之子/啟啓賢天下屬意焉諸侯皆去益而歸啟曰吾君帝禹)
(之子又曰周武王崩太/子誦代立是爲成王)周發　漢莊(尚書中候曰文王/廢伯邑考立發爲)
(太子王曰修我度遵德紀後恒稱太子范􁸹後漢書曰/孝明皇帝諱莊光武第四子生而豐下十歲能通春秋)
(十九年立爲皇太子師/事博士桓榮學尚書)魏丕　晉紹(魏志曰文帝諱丕/武帝太子也建安)
(十六年爲五官中郎將二十二年立為魏太子丕貞固/睿敏能鎭定大事何法盛晉中興書曰明帝諱紹字道)
(畿中宗踐阼尊號爲皇太子東宮敬/禮賢士眤近明德已上太子位號)四術　三善(禮記/曰樂)
(正崇四術立四教順先王詩書禮樂以造士王太子王/子羣后之太子卿大夫元士之適子國之俊選皆造焉)
(又曰世子齒於學故父在斯爲子君在斯爲臣居子與/臣之節所以尊君親親也故學之爲父子焉學之爲君)
(臣焉學之爲長㓜焉行一物/而三善皆得者唯世子而已)玉裕　金聲(陸士衡侍皇/太子宣猷堂)
(詩曰茂德川沈天姿玉裕潘尼皇太子釋奠頌/曰尊道讓齒降心下問響以金聲光以玉潤)五稱
三至(周書曰靈王太子㓜而聰明晉平公使叔譽于周/見太子晉與之言五稱而三窮禮記曰文王之爲)
(世子朝於王季日三雞初鳴而衣服至於寢門外問内豎/之御者曰今日安否何如内豎曰安文王乃喜及日中又)
(至亦如之及暮/又至亦如之)漢幄　周寢(范􁸹後漢書曰時天下墾/田多不以實詔下州郡檢)
(覆其事帝見陳留吏牘上書云潁川𢎞農可問河南南/陽不可問帝詰吏抵言於長壽街得之時明帝爲東海)
(公年十二在幄後言曰吏受郡勅欲以墾田相妨耳帝/曰何故言河南南陽不可問對曰河南帝城多近臣南)
(陽帝郷多近親田宅踰制不可爲/准詰問如明帝對周寢見三至注)寢門　馳道(寢門見/三至注)
(漢書孝成皇帝元帝太子也宣帝愛之字曰太孫初居/桂宫上嘗急召太子出龍樓門不敢絶馳道西至城門)
(得絶乃度上以遲問其故以狀對/上大悦乃著令太子得絶馳道)嘗藥　省膳(禮記曰/太子朝)
(夕至于寢門外問於内豎曰今日安否何如若内豎言/疾則太子親齊𤣥冠而養膳宰之饌必敬視之疾之藥)
(必親嘗之漢儀曰皇太子五日/一至臺因坐東廂省視膳食)齒胄　問豎(禮記曰世/子齒於學)
(國人觀之曰將君我而與我齒讓何也曰有父在則禮/然又曰王太子王子羣后之太子卿大夫元士之適子)
(凡入學以齒問/豎見三至注)春誦夏絃　撫軍監國(禮記曰凡學世/子學士以時春)
(誦夏絃太師詔之左傳曰晋侯使太子申生伐東山臯/落氏里克諌曰太子奉冢祀社稷之粢盛以朝夕視君)
(膳者也故曰冢子君行則守有守則從從曰撫/軍守曰監國古之制也已上並是太子才德)問杜
禮荀(晉中興書曰杜夷字行齊爲儒林祭酒皇太子凡/三至夷舍執經問義魏志曰文帝在東京太祖謂)
(曰荀公逹人之師表汝當盡禮敬/之攸曽病太子問病獨拜於牀下)鄭書　劉易(漢書曰/初元中)
(立皇太子博士鄭寛以尚書授大子續漢書/曰劉昆少學施氏易明帝爲太子以易入授)卞賦　溫
箴(卞蘭讚太子賦曰切見所作典論及諸賦頌沉思泉/涌華藻雲浮聽之忘味奉讀無倦晉中興書曰溫嶠)
(拜太子中庶子數規諫諷/議又獻侍臣箴甚有補益)二疏　四皓(漢書曰地節三/年立皇太子疏)
(廣爲太傳兄子受爲少傳父子並爲師傅朝廷以爲榮/在位五歲上疏乞骸骨上許之大夫故人祖道東都門)
(外道路觀者曰賢哉二大夫史記曰高祖欲易太子留/侯諫不聽及讌置酒太子侍東園公甪里先生綺里季)
(夏黄公從太子年皆八十餘鬚眉皓白上怪之四/人前對各言姓名上大驚曰煩公等卒調護太子)四友
　六傅(吳志曰孫登字子高權稱尊號爲皇太子銓簡/秀士以爲賓友諸葛恪爲左輔張休爲右弼顧)
(譚爲輔正陳表爲翼正都尉是爲四友晉公卿禮秩曰/愍懷立東宫乃置六傅省尚書事始置詹事丞文書關)
(白以聞時稱/太子六傅)師友　賓客(漢書曰疎廣字仲翁爲太/子太傅太子外祖父平恩)
(侯許伯以太子㓜使其弟舜監䕶太子家上問廣廣曰/太子國儲副君師友必於天下英俊不宜獨親外家)
(又曰衛皇后生戾太子據及冠就居上爲立博望苑使/通賓客西京雜記曰文帝爲太子立思賢苑以招賓客)
端士正人　司過虧膳(大戴禮曰昔周成王㓜在襁褓/之中選天下孝悌博聞有道術)
(者以輔翼之使與太子居處出入故太子目見正事耳/聞正言左右前後皆正人也又曰太子旣冠成人免於)
(保傅之嚴則有司過之史虧膳之宰太子有/過史必書其過而宰徹其膳已上太子輔翼)賦魏卞蘭
贊述太子賦(明明太子旣睿且聰博聞强記聖思無雙/猗猗左右如虎如龍八俊在側傍無謏凶)
(富不忘施尊而益恭研精書籍留思異同建計立議廓/然發蒙天下延頸歌頌德音聞之於古見之於今深不)
(可測髙不可尋創/法萬載垂此休風)詩梁劉孝威奉和太子詩(太子天下/本元良萬)
(邦貞周朝推上嗣漢代紀重明前星涵瑞彩洊雷揚遠/聲三善稱樂正百行紀司成九流通已辨七經咸所精)
(博聞强子政高才凌長卿禮尊逾屈己德盛益卑情仙/氣貽鍾相儒道推桓榮延賢博望苑視膳長安城園綺)
(隨金輅浮丘侍玉笙智囊前歛笏端士後垂纓九/仙良所重四海更東傾班輸同䇿乗甲館齊蓬瀛)徐陵
同江詹事登宫城南樓詩(元良居上德率土被中孚漢/幄朝無怠周門夕復趨桓經)
(旣受業賀拜且尊儒壯志諧風雅髙文㑹斗樞鏗鏘叶/舞蹈炤爛等琨瑜河水慙雄伯漳川仰大巫鮑魚寧入)
(爼釣鱉匪充厨叔譽/恒詞屈防年豈濫誅)江總宴樂修堂應令詩(肅城通甲/觀承華啟)
(畫堂北宫降恩賞西園度羽觴殊私奉玉裕終宴在金/房庭輝連樹彩簷影接雲光仙如伊水駕樂似洞庭張)
(弹絲命琴瑟吹竹動笙簧/庸疎濫應阮衰朽恧連章)唐虞世南追從鑾輿夕頓戲下
詩(重輪依紫極前耀奉丹霄天經戀宸扆帝命扈仙鑣/乗星開鶴禁帶月下虹橋銀書含曉色金輅轉晨飈)
(霧徹軒營近塵暗斗城遥蓮花分秀蕚竹箭下驚潮/撫已慙龍幹承恩集鳳條瑶山盛風樂抽簡薦從謡)褚
亮奉和禁苑餞别應令詩(大藩初錫瑞出牧邇皇京暫/以綠車重言承朱邸榮舒桃)
(臨遠騎垂柳映軍營惠化宣千里威風動百城禁籞芳/嘉節神襟餞送情金輅催别景玉管切離聲野花開更)
(落山鳥哢還驚微臣夙多幸薄宦奉儲明釣臺/慙作賦伊水濫聞笙懷德良知久酬恩識命輕)韓王元
嘉奉和周太子監守違戀詩(乾象開層構離明啟少陽/卜征從獻告守器屬元良)
(逖矣凌周誦遥哉掩漢莊好士傾南洛多才盛北場地/分丹鷟嶺途問白雲鄉儲城䖍曉夕宸愛積炎凉珠璧)
(連霄漢萬/物仰重光)薛元超和周太子監守違戀詩(儲禁銅扉啟/宸行玉軷遥)
(空懐壽街吏尚隔寢門朝地首瞻龍㦸塵外想鸞鑣飛/文映仙牓瀝思叶神飈帝念紆蒼陸乾文煥紫霄歸塘)
(横筆海平圃振詞條欲/應重輪曲鏘洋韻九韶)詔梁武帝立昭明太子詔(朕屬/當期)
(運係迹前王所以長代流祚垂之萬葉百辟咸以元良/之寄有國莫先自昔哲后降及近代莫不立儲樹嫡守)
(器承祧及旁挹羣議遠惟七百建兹蒙稚仰副宗祊承/華肇開崇賢克永無疆之慶非獨在余恩霑渥澤被之)
(遐/邇)又立晉安王爲太子詔(非至公無以王天下非博愛/無以臨四海所以堯禪舜讓)
(惟德是與文王舍伯邑考而立武王格于上下光于四/表今岱宗牢落天步艱難淳風猶鬱黎民未乂自非克)
(明克哲允文允武豈能荷神器之重嗣龍圖之尊晉安/王綱德行内敏威惠外宣羣后歸美率土宅心可立綱)
(爲皇太子庶百年勝殘方流/餘慶必世後仁永固洪業)後魏溫子昇莊帝生皇太
子赦詔(有國三善事屬元良夲枝百世義鍾繼體朕應/天纂命握圖受籙景祚惟新卜年以永令月吉)
(辰皇子誕育彩雲映日神光照殿方開/博望將起龍樓遠近同歡人神共悦)表宋謝莊慶太
子元服上至尊表(伏惟皇太子殿下明兩承乾元良作/貳抗法遷身英華自遠樂以修中禮)
(以治外三善克茂德成教尊今日吉辰昭加元服/對靈祇之望儔上庠之歡率天罄世莫不載躍)慶太
子元服上太后表(離景承震樞光陪極毓問東華飛英/上序樂正歌風司成頌德清明神鏡)
(溫文在躬練日簡辰昭備元/服懋三王之教屬少海之重)梁沈約爲太子謝初表(臣/實)
(蒙稚溫文以闕不閑三善之訓未習四學之儀雖問安/内豎因心自發而視膳寢門未任再至乃降皇慈夙膺)
(盛典貳體宸極守器宗/祧顧循㓜志如臨氷壑)簡文帝上昭明太子文集别
傳等表(若夫正少陽之位主承祧之則口實爲美唯稱/啟誦自兹厥後罕或聞焉昭明太子禀仁聖之)
(資縱生知之量孝敬兼極温恭在躬明月西流㓜有文/章之敏羽籥東序長備元良之德非假二疎寧勞四皓)
(虎賁恧其經學智囊慙其調護豈止博望延賓壽春能/賦問疑棗據書戒憑陵而已哉玉折何追星頽靡續地)
(尊虢嗣外陽之術無徴位比周儲緱山之駕不返臣以/不肖妄作明兩出入銅龍瞻仰故實思所揄揚盛軌宣)
(記德音謹撰昭明太子别傳文集請備/之延閣藏諸廟内永彰茂實式表洪徽)周王襃爲百僚
請立太子表(臣聞洊雷居震春方應守器之禮明兩作/離少陽纂重暉之業是以三善昭德載祀)
(之祚克昌一有元良國貞之圖永固至於軒轅得姓高/陽才子上嗣佇賢前星虛位魯國公贇親居元子屬當)
(儲貳具僚仰則列辟式瞻臣等叅議請立爲皇/太子事崇監撫敎資審諭問安寢門視膳天幄)箴周王
襃太子箴(天生烝民司牧斯樹咸熙庶績式昭王度粤/若欽明丕承寶祚重紐地維再匡天步惠人)
(垂統元良繼體麗正離暉推微天啟令聞令望聞詩聞/禮從曰撫軍守曰監國秋方通夢春官養德桓榮獻書)
(荀攸觀則元子爲士齒卿命秩昔在周漢親賢保弼朝/服寢門廻車作室正陽居位喬枝父道臣子所崇忠孝)
(為寳勿謂居尊禍福無門勿恃親賢王道無偏無爲慮/慮始為事先損之又損全之亦全無徃不復無平不)
(陂美疾甘言鮮不爲累則哲惟艱知人未易居室爲善昌/分隂無棄亡保其存危安其位神聽不惑天祓斯忌文)
(著於前星主鬯由於守/器庻僚司箴敢告閽寺)
太子妃第四(叙/事)白虎通云妃者匹也妃匹者何謂也相
與偶焉古者天子後宫嫡庶皆曰妃(史記曰黄帝有四/妃帝嚳有四妃虞)
(舜有/二妃)周以天子之正嫡爲王后秦稱皇帝因稱皇后以
太子之正嫡稱妃漢因之漢書外戚傳云太子有妃有
良娣有孺子妻妾凡三等是也魏晉以後咸遵之焉事
對金璽　瑜珮(沈約宋書曰皇太子妃金璽龜鈕纁朱/綬佩瑜玉又張敞晉東宫舊事曰皇太)
(子納妃織成/衮帶白玉珮)龍枕　鴨燈(晉東宫舊事曰皇太子納妃/有漆龍頭支髻枕一銀花鐶)
(鈕自副又曰皇太子納/妃有金塗連盤鴨燈一)文履　花簏(晉東宫舊事曰太/子納妃有絳地文)
(履一量又曰皇太子/納妃有漆花簏二具)龜鈕　雀鈿(龜鈕事見上金璽注/東宫故事曰太子納)
(妃有同心/雀鈿一具)衮帶　綺綬(衮帶見瑜佩注又曰皇太/子納妃有絳地織成綺綬)四望
車　九鈿函(晉東宫舊事曰皇太子納妃四望車羽葆/前後部鼓吹各一部又曰步搖一具九鈿)
(函盛/之)冊命　筮吉(晉起居注曰元帝太興元年上臨軒/使冊命拜晉王妃庾爲皇太子妃沈)
(約宋書曰後廢帝仁皇后諱簡珪濟陽考城人北中郎/長史智深孫女太始五年太宗采訪太子妃而后父祖)
(已亡弟又弱小門無强廕以/卜筮最吉拜爲皇太子妃)景殿　畫堂(漢書曰元帝/爲太子司馬)
(良娣死後太子悲恚發病宣帝令皇后擇後宫家人子/可以娛侍太子者王禁女政君預焉時預擇者五人政)
(君獨衣絳緣諸于謂大掖衣也使侍送入太子宮見於丙/殿得御幸有身立爲大子妃於甲館畫堂生子即成帝)
(也畫堂太子/官中之堂)稱萬歲　有五可(漢書曰車騎將軍許嘉/女選配太子上令中常)
(侍親送太子家還白太子歡悦狀元帝喜謂左右曰酌/酒賀我左右皆稱萬歲大子立爲天子卽成帝也立妃)
(爲皇后王隱晉書曰武帝娶楊后生惠帝初爲大子謀/婚久不决上欲娶衛瓘女楊后欲娶賈充女充妻郭酷)
(妬宿著上曰衛公女有五可賈公女有五不可衛家女/種賢而多子端正而長白賈家女種妬而少子醜惡而)
(短黒郭氏使輸物楊后/遂成納賈妃後亂晉國)司徒公女　新安主生(王隱晉/書曰劉)
(曜王彌㓂洛得將諸后妃去愍懷太子王妃拔刀向賊/曰我司徒公女皇太子妃死則死終不爲賊婦賊乃害)
(之又曰安僖皇后王氏字神愛太常王獻之女新安公/主生即安帝姑也孝武帝以后少孤無兄弟故爲安帝)
(納爲太子妃孝武納采聘太子妃王氏百官朱/服會於新安公主第祕書監王操之爲主人)詩唐胡元
範奉和太子納妃詩(帝子威儀絶儲妃禮慶優疊鼓陪仙/觀凝笳翼畵輈鬱鬱神香滿奕奕彩)
(雲浮排空列錦􁹪騰觀溢皇州金閨未息火王樹鍾天/愛月路􁹫還裝星津動歸佩紫極流宸渥清規佇慈誨)
(恩波洽九流光輝軼千載列席詔親賢式宴坐神仙聖/文飛聖筆天樂奏鈞天曲池涵瑞景文宇孕祥煙小臣)
(同百獸率/舞悦堯年)裴守眞奉和太子納妃詩(瑜珮升青殿穠華/降紫微還如桃李)
(發更似鳯凰飛金屋貞離象瑶臺起婺徽綵纓紛碧座/績羽泛褕衣雲路移彤輦天津轉明鏡仙珠照乘歸寶)
(月重輪映望園嘉宴洽主第歡娛盛絲竹揚帝薰簪裾/奉宸慶藂雲藹曉光湛露晞朝陽天文天景麗睿藻睿)
(詞芳玉庭散秋色銀宫生夕/凉太平超遂古萬壽樂無疆)詔唐太宗冊蘇亶女爲太
子妃詔(配德元良必俟邦媛作儷儲貳允歸冠族祕書/丞蘇亶長女門襲軒冕家傳義方柔順表質幽)
(閑成性訓彰國史譽流邦國正位儲闈實惟/朝典可皇太子妃所司備禮冊命主者施行)冊立唐太
宗冊太子妃文(惟爾祕書丞蘇亶長女族茂冠冕慶成/禮訓貞順自然言容有則作合春宫實)
(協三善曰嬪守器式昌萬葉備兹令典仰惟國章是/用命立爲皇太子妃惟欽哉其光膺命可不慎歟)宋
謝莊太子妃哀冊文(楹凝桂奠庭肅龍輼風吹國路雲/起郊門皇帝傷總繸之掩綵悼副)
(褘之滅華行光既晏長河又斜顧而言曰璇瑶有毁郁/烈無湮翦素裁簡授之史臣其詞曰霍岫虧天灊流凝)
(漢祥發桐珪慶招金算毓景帝里飛芳戚閈祕儀施谷/升音集灌月晷幾望娣袂惟良釋幃春宮承篚少陽五)
(葉衍藻四訓抽光葳蕤蕙振婉孌瓊相清徽就遠祲沴/方摶臨華罷翠當曄收蘭複殿生響長廊結寒節移虚)
(饋氣變容衣中庭草曖階上/螢飛傷縈里第痛溢朝闈)
王第五(叙/事)易稱先王建萬國親諸侯史記云黄帝置左
右大監以監萬國堯典云協和萬邦左傳云禹會諸侯
於塗山執玉帛者萬國萬國之數蓋親賢兼封夏列九
州制五服立爵五等分地有三公侯方百里伯方七十
里子男五十里不足五十里曰附庸殷則爵列三等周
又列爲五等則公方五百里侯伯子男各百里爲差不
滿百里爲附庸凡王之子弟並參封之秦稱皇帝除五
等之制以郡縣子弟爲匹夫漢興立爵二等大者王小
者侯而王之號謂爲諸侯王(蔡邕獨斷曰漢制皇子封/爲王其實諸侯也周末諸)
(侯或稱王而漢自以皇帝為稱/故以王號加諸侯總名諸侯王)後漢建武初朱祐議以
爲土無二王臣爵皆不過公於是悉封郡公十七年又
依舊稱王魏改封郡王晉又封國宋齊以後皆封郡隋
復封國公(已上並見齊職/儀及五代史志)事對麟趾　犬牙(毛詩曰麟/之趾振振)
(公子于嗟麟兮注云趾足也麟信而應禮以足至者振/振信厚也吁嗟歎辭也漢書曰髙帝王子弟大牙相制)
(所謂磐/石之固)磐石　維城(磐石見犬牙注毛詩曰/懷德維寧宗子維城)藩屏皇家
　維翰帝室(魏志曹植傳曰植初封冊書曰爰兹青社/封於東土以藩屏皇家爲魏藩輔晉百官)
(表注云封皇子及公族親屬爲王/所以維翰帝室詩云大邦惟翰)燾土苴茅　金璽駞
鈕(蔡邕獨斷云天子大社以五色土爲壇漢制皇太子/封爲王者受天子太社之土以所封之方色東方受)
(青土他如其方色藉以白茅授之歸國以立社故謂之/茅土孔安國注尚書曰王者封五色士爲社則各割方)
(色土與之使立社燾以黄土苴以白茅茅取其潔黄取/王者覆被四方漢書舊儀曰諸侯王黄金璽槖駞鈕已)
(上總載/封建)二南　兩東(毛詩序曰周南召南正始之道王/化之夲潘岳西征賦曰我徂安陽)
(言陟陜郭美哉邈乎兹土之舊也固乃周召職之所分/二南風之所交麟趾信於關睢兮騶虞應乎鵲巢東觀)
(漢記曰東平獻王蒼少有孝友之賢寛仁𢎞雅中元二/年光武帝崩明帝詔曰東平王蒼寛博有謀可以託六)
(尺之孤臨大節而不可奪其以蒼爲驃騎/將軍魏志曰臨淄侯善屬文徙封東阿王)魯衛　梁楚
(左傳曰管蔡郕霍魯衛毛􁹬郜雍曹滕畢原豐郇文之/昭也漢書曰漢興之初海内新定同姓寡少於是割裂)
(疆土立二等爵尊王子弟大/啟九國奄有龜蒙爲梁楚也)晉桐葉　衞梓材(史記曰/唐叔虞)
(者成王弟成王與叔虞戲削桐葉爲珪以封叔虞史佚/因言請擇日立叔虞成王曰與之戲耳史佚曰天子無)
(戲言於是遂封叔虞於唐後爲晉故毛詩曰此晉也而/謂之唐又曰衞康叔名封周武王同母弟也封爲衛君)
(居河淇間周公懼康叔齒少乃申告康叔作梓材/篇言爲政之道如梓人理材焉已上載所封國)共室
　同輦(范􁸹後漢書曰清河王慶傳云帝初勅皇后令/衣服與太子齊等太子時親愛入則共室出則)
(同輿漢書曰淮南厲王長高帝少子孝文帝初即位自/以最親驕蹇數不奉法上寛赦之三年入朝甚縱横從)
(上入苑獵/與上同輦)入宿北宫　因留國邸(東觀漢記曰清河王/慶傳云永元四年移)
(幸北宮章德殿講白虎觀慶得入省宿止漢書宣元六/王傳曰成帝無嗣體常不平定陶共王來朝上謂共王)
(曰我未有子人命不諱一朝有他且不復相見/爾長留侍我矣因留國邸朝夕侍上甚見親重)禮如家
人　爵比皇子(漢書曰齊悼惠王孝惠二年入朝帝與/齊王宴飲太后前孝惠以齊王爲兄置)
(上坐如家人禮又楚元王交髙帝弟自文帝即/位交學詩内事文帝尊寵元王子爵比皇子)御雲母
輦　設鐘虡懸(傳暢晉公卿禮秩曰安平王孚假黄鉞/前後羽葆建九旒駕駟馬御雲母輦東)
(觀漢記曰東海王彊兼食五郡二十九縣租入倍諸王賞/賜恩寵絶於倫比置虎賁髦頭宫殿鐘虡之戀已上並王)
(之親/寵)好書　樂善(漢書曰淮南王安爲人好書善鼔琴/不喜弋獵又曰河間獻王徳修學好)
(古從人得善書必為好寫與之留其真加金帛賜以招之/東觀漢記曰東平獻王蒼少有孝友之賢寛仁𢎞雅美)
(鬚鬚明帝嘗從容問王在家爲/人何等最樂蒼曰爲善最樂)楚詩　沛易(漢書曰楚/元王交字)
(游髙祖同父少弟也好書多材藝元王好讀詩諸子有/皆讀詩號曰元王詩續漢書曰沛獻王輔性務嚴矜)
(威好經書善/説京氏易)蟻封　象船(東觀漢記曰沛獻王輔善京/氏易永平五年少雨上御靈)
(臺自卦以周易林占之其繇曰蟻封穴戶大雨將至上/問輔輔曰蹇艮下坎上爲水山出雲雨蟻穴居其知雨)
(將至魏志曰鄧哀王蒼舒少聰察岐嶷孫權曾致巨象/太祖欲知其斤兩蒼舒曰置象大船之中而刻其所至)
(秤物以載之則/其重可知矣)食時　七歩(漢書曰淮南王安始入朝/爲離騷傳朝受詔食時上)
(劉義慶世説曰魏文帝令東阿王七步成詩不成將行/大法遂作詩曰煮豆燃豆萁豆在釡中泣夲是同根生)
(相煎何太急文/帝大有慙色)對三雍　論五經(漢書曰河間獻王景/帝子修學好古武帝)
(時獻王來朝獻雅樂對三雍之宮應劭注曰辟雍明堂/靈臺也東觀漢記曰沛獻王輔性好經書論集經傳圖)
(䜟作五經通論奉蕃以至沒遵/履法度未嘗犯禁稱爲賢王)北海善書　東平工頌
(范曄後漢書曰北海敬王睦善史書當時以爲楷則寢/疾帝使驛馬令作草書尺牘十首又曰東平王蒼嘗上)
(光武中興頌/帝甚美之)錢縑助國　租秩賑人(東觀漢記曰東海/王彊孫傾王肅性)
(謙儉永初中以西羗未平上錢二千萬元初中上縑萬/疋以助國王隱晉書曰齊王攸國中文武下至士卒法)
(令不食廩賜者皆以秩賦與疾病死亡者時有水旱出王/租稅以賑國人須豐年乃責十减其二國人賴之已上)
(之才/能)曲觀　平臺(曹植娛賓賦曰感夏日之炎景兮游/曲觀之清凉漢書曰梁孝王廣睢陽)
(城七十里大修宫室爲複道/自宫連屬於平臺四十餘里)蘭坂　桂山(曹植詩曰明/月澄清景列)
(宿正參差秋蘭被長坂朱華冒淥池王逸劉安招隱士/詩序曰招隱士者淮南王之所作也昔淮南王博雅好)
(古招懐天下俊偉之士八公之徒感慕其德而歸其仁/各竭才智著作篇章分造詞賦以類相從故或稱小山)
(或稱大山其義猶詩有大雅小雅詞曰桂/樹藂生兮山之幽偃蹇連拳兮枝相樛)猨巖　鴈沼
(西京雜記曰梁孝王好宫室苑囿之樂作曜華之宫營/兔園園中有百室山山上有落猨嵓鴈池池問有鶴洲)
(鳬渚廣雅/云沼池也)檀欒竹　連拳桂(枚乗兔園賦曰脩竹檀欒連/而夾池兔園梁孝王園也)
(拳桂見/桂山注)玳瑁筵　琉璃盌(劉楨𤓰賦序曰在曹植座厨/人進𤓰植命爲賦促立成其)
(辭曰布象牙之席薰玳瑁之筵憑彤玉之几酌縹碧之/樽鮑照淮南王宫使曲曰淮南王好長生服食錬氣讀)
(仙經琉璃作盌牙作/盤金鼎王七合神丹)宴平樂　望高唐(曹植詩曰鬭雞/東郊道走馬長)
(楸間觀者咸稱善衆工歸我妍歸來宴平樂美酒斗十/千宋玉髙唐賦曰昔者楚襄王遊於雪夢之臺望髙唐)
(之觀已上/王之居處)忘憂觀　思仙臺(西京雜記曰梁孝王遊於/忘憂觀集諸游士各使爲)
(賦葛洪神仙傳曰淮南王劉安好神仙黄/白之事於是八公乃徃迎之登思仙臺)置舘　築宮
(西京雜記曰河間王德築日華宫置客館二十餘區以/待學士史記曰燕昭王即位卑身厚禮以招賢者謂郭)
(隗曰誠得賢士與共報先王之耻孤之願也隗曰王必/欲求士請以隗爲始况賢於隗者豈逺千里哉於是昭)
(王爲隗改築宮而/師事之士爭趨燕)康衢　碣石(史記曰鄒奭齊諸鄒亦/頗採鄒衍之術以紀文)
(於是齊王嘉之自淳于髠以下皆命曰列大夫爲開第/康莊之衢天下言齊能致天下賢士也又曰鄒衍如燕)
(燕王築碣石宫/身親徃師之)賜田　置醴(宋玉小言賦曰楚襄王旣/登陽雲之臺命諸大夫景)
(差唐勒宋玉等並造大言賦卒而宋玉受賞又作小言/賦王曰善賜雲夢之田漢書曰初元王敬禮申公白生)
(穆生等穆生不嗜酒元王毎置酒嘗爲穆生設醴及/王戊卽位亦設醴後忘設焉穆生退曰可以逝矣)娛
賓　敬客(娛賓見曲觀注又曹植詩云公子敬愛客/終宴不知疲清夜遊西園飛蓋相追隨)唐
宋　應劉(宋玉大言賦曰楚襄王與唐勒景差宋玉遊/於陽雲之臺王曰能爲大言者上坐魏志曰)
(應場劉楨等俱爲五官中郎將文學咸善屬詩賦後瑒/楨等卒文帝與吳質書曰昔年疾疫親故多罹其災徐)
(陳應劉一/時俱逝)遊梁　趨燕(漢書曰司馬相如會景帝不悦/文士齊人鄒陽淮隂枚乗吳人)
(嚴忌夫子之徒相如見而悦之因病免客遊梁得與諸/侯遊士居數歲乃著子虛賦史記曰燕昭王即位卑身)
(厚禮以招賢士而師事郭隗於是樂毅自魏/徃鄒衍自齊往劇辛自趙往是以士爭趨燕)先擁篲
不及履(史記曰鄒衍如燕昭王擁篲先驅請列弟子之/坐而受業碣石宫身親徃師之葛洪神仙傳曰)
(淮南王劉安好儒學兼該占候方術作内書言神仙黄白之/事名為鴻寶於是八公乃往八公初詣門鬢眉皓素門吏)
(先宻以白王王使閽人自以意難問之言畢八公皆變為/童子年可十四五雲髻色如桃花於是門吏驚竦以白王)
(王聞之不及履卽出/迎之以登思仙之臺)曵長裾　飛廣袖(鄒陽上吳王書/曰臣聞蛟龍驤)
(首奮翼則浮雲出流霧雨咸集聖人砥節修德則遊談/之士歸義思名今臣盡智畢議易精極慮則無國而不)
(可干飾固陋之心則何王之門不可曳長裾乎西京雜/記曰梁孝王遊忘憂觀集諸遊士各使爲賦鄒陽爲酒)
(賦曰哲王臨國綽矣多暇召皤皤之臣聚肅肅之賓錦/綺爲席犀壉爲鎭曵長裾飛廣袖奮長纓英偉之士莞)
(爾而卽之已/上王之好士)賦魏夏侯𤣥皇𦙍賦(覧二儀之上體夲人后/倫之大紀道莫崇於)
(辟統莫大於承祀伊皇衢之光赫享乾坤之元祉在大/和之五載肇皇𦙍之盛始時惟孟秋和氣淑清良辰旣)
(啟皇子誕生爾乃發愷悌之明詔振湛恩之豐沛永惠/洽乎黎民崇施暢於無外爵羣兆以布德赦殊死以示)
(仁黔首詠而齊樂/願皇祚之日新)詩宋劉孝義行過康王故第苑詩(入/梁)
(逢故苑度薛見餘宫尚識招賢閣猶懷愛士風光靈一/超遠衡館亦蒙籠洞門餘舊邑甘棠留故藂送禽悲不)
(去過客慕難窮池竹徒如在林堂曖已空遠橋隔樹出/逈澗隱崖通芳流小山桂塵起大王風具物咸如此是)
(地感/余衷)隋薛昉巢王座分韻得餘字詩(平臺愛賓友逢掖齒簪/裾藉卉懷春暮開襟近)
(夏初嫩枝猶露鳥細藻欲藏魚舞袖臨飛/閣歌聲出綺疏莫慮歸衢晚馳輪待興餘)于仲容答
譙王詩(梧臺開廣宴竹苑列英賢景差方入楚樂毅始/遊燕折角揮談柄重席吐言泉武騎初摛翰文)
(學正題鞭玉徽調綠綺璧散沉青田晚霞澹/遠岫落景藻長川未陪東閣賞獨詠西園篇)唐禇亮和望
月應魏王敎詩(層軒登皎月流照滿中天色共梁珠遠/光隨趙璧圓落影臨秋扇虛輪入夜筵)
(所欣東館裏/預奉西園篇)李敬元奉和别魯王詩(綠車旋楚服丹蹕/佇秦川珠臯轉歸)
(騎金岸引行旃一朝限原隰千里間風煙鸎喧上林谷/鳬響御溝前斷雲移魯蓋離歌動舜絃别念凝神扆崇)
(恩洽玳筵顧惟慙/叩寂徒自仰鈞天)又奉和别越王詩(飛蓋廻蘭坂宸襟/佇柏梁别舘分涇)
(渭歸路指衡漳關山通曙色林籞/徧春光帝念紆千里詞波照五潢)楊思𤣥奉和别魯王
詩(元王詩傳博文后寵靈優鶴蓋動宸眷龍章送遠遊/函關疎别道㶚岸引行舟北林分苑樹東流溢御溝)
(鳥聲含羽碎騎影曵花浮聖澤九垓普/天文七耀周方圖獻雅樂簪帶奉鳴球)張大安奉和别
越王詩(盛藩資右戚連萼重皇情離襟愴睢苑分途指/鄴城麗日開芳甸佳氣積神京何時驂駕入還)
(見謁/承明)劉褘之奉和别越王詩(周屏辭金殿梁驂整玉珂/管聲依折柳琴韻動流波)
(鶴蓋分隂促龍軒别念多/延襟小山路還起大風歌)頌魏陳王曹植皇子生頌(於/皇)
(我后懿章前志克纂三皇王靈昭事祗肅郊廟明德敬/忌潛和積德鍾天之釐嘉月令辰篤生聖嗣慶由一人)
(萬國作喜喁喁萬國岌岌羣生禀命我后綏之則榮長/爲臣妾終天之經仁聖奕代永戴明明同年上帝休祥)
(淑禎藩臣作/頌光流德聲)冊唐太宗冊梁州都督漢王元昌(夫易陳/利建道)
(貫三才傳稱夾輔業昌百代是以周之魯衞式固維城/漢之梁趙克崇磐石惟爾㓜聞敎義器識聰敏早開土)
(宇禮數優崇逷矣南鄭襟帶西蜀按部之重茂親是用/錫以茅土賦兹典冊爰誓山河永作蕃屏朕聞曰事君)
(盡禮資於孝敬爲政以德始於仁厚故士無貴賤由之/者揚名時無古今背之者淤行爾徃欽哉去奢從儉遠)
(佞尊賢克勤匪懈垂/憲乃後可不慎歟)又冊荆州都督荆王元景(夫建官/之道實)
(資明德列爵之義必俟茂親故晉鄭佐周功宣於夤亮/間平輔漢業崇於藩屏惟爾業尚忠肅器懷恭懿㓜禀)
(庭訓早膺朝寵仁恕聞於封畿廉平著於方䇿荆衡作/鎮江漢爲紀包括巴漢之域跨躡吳越之郊褰帷永諧)
(分珪僉屬是用備兹令典錫以休/命奄有楚甸代爲唐輔可不慎歟)奏陳尚書八座奏封鄱
陽王伯山(臣聞夲枝惟茂宗周之業以𢎞磐石旣建皇/漢之圖斯遠故能恊宣五運規範百王式固)
(靈根克昌丕緒第三皇子伯山發睿德於齠年表奇姿/於此日光昭丹掖輝映青闈而玉圭未執金錫靡駕豈)
(所以敦序維翰建樹藩戚/臣等叅議宜封鄱陽王)表梁沈約爲南郡王讓中軍
表(臣聞建侯茂則非賢罔樹分器鴻典惟懿實先而臣/挹道未𢎞踐義多缺徒升國彛空襲宸寵光珪華組)
(晻藹於關垂令采徽猷寂寥於甸表晨伸委帶夕軫臨/顔皇衢肇啓鼎運始資魯衞兼啟義邈周年齊楚並建)
(禮髙漢日臣以末第聯輝上序祐履/荆阿懷璽夢曲拊志惟熏佩握如擣)劉孝綽為鄱陽
嗣王初讓雍州表(臣聞大邦惟屏旣慙宗子之詩思樂/頖宫有缺僖公之頌特以周興九伯)
(錫壤參虛漢啓二河分珪舊楚身私家慶總集㣲躬雍/部襟帶跨制數州西拒嶢關北跨鄧塞雖復呼韓來朝)
(槀街納質二冦尋戈四郊無警猶當王戎雅識羊祜/尚義臣退求諸已無或宴安進思盡忠幾乎私竭)章
梁沈約爲晉安王謝南兖州章(臣以萊孱㓜無秀業依/天宅照藉海憑瀾王爵)
(早加藩麾夙樹進不能閑詩西楚好禮北河退無以振/采六條宣風萬里懷慙起懼載溢心顔而皇明輝燭照)
(被彌遠遂乃徙斾淮區遷金濟服朱驂/出邸青組臨方瞻惟徵寵俯仰亡厝)又爲安陸王謝
荆州章(臣託景宸區早延休寵身班帝穆爵首藩珪好/禮慙河敦詩愧楚懸斾出關徒違絳闕擬金入)
(濟識謝戎麾而照臨彌廣復叨匪服紀南形勝任總上/游西緯岷邛北繼崤陜六轡在手猶或稱難羣牧禀威)
(兹道孰易是以攄情陸白布欵幄垂霄塗嚴遠事/隔披照腆冒斯顔膺此謬荷祗奉競懼罔知攸託)
公主第六(叙/事)昔堯女有娥皇女英舜妹有敤手(敤音欺/禍反)
舜女有宵明燭光湯有帝乙歸妹(即成/湯妹)周武王之女嫁
于陳故公主未有封邑之號至周中葉天子嫁女于諸
侯天子至尊不自主婚必使諸侯同姓者主之始謂之
公主秦代因之亦曰公主史記云李斯男皆尚秦公主
是也漢制帝女爲公主帝姊妹爲長公主帝姑爲大長
公主後漢制皇女皆封縣公主儀服同蕃王其尊崇者
加號長公主諸王女皆封鄉亭公主儀服同鄉亭侯(范/􁸹)
(後漢書曰章帝封東平憲王蒼琅邪孝王京女爲縣公/主其後安帝妹亦封長公主同於皇女封縣公主者所)
(生之子襲母封爲列侯後/皆傳國鄉亭之封則不傳)自晉之後帝女依西漢曰公
主帝之姑姊並曰長公主自漢已來皆别置第舍府屬
至隋省府屬(並見齊職儀及/晉代百官志)唐神龍初又置府屬景龍
末復省事對歸妺　降嬪(應劭風俗通曰易稱帝乙歸/妹以祉元吉婦人謂嫁娶之)
(禮曰歸其妹於諸侯亨終吉也尚書曰釐降二女於嬀/汭嬪於虞注云降下也嬪婦也沈約宋書曰江斆尚孝)
(武帝女表讓婚曰㐲承詔旨當以臨/海公主降嬪榮出望表恩加典外)節義　肅雍(范􁸹/後漢)
(書曰鄧晨初娶光武姊元及漢兵起晨將㑹賓客棘陽/漢兵敗姊亡光武即位封晨房子侯帝感悼姊歿於亂)
(追封諡元爲新野節義長公主立廟於縣西詩/云曷不肅雍王姬之車謂平王之女嫁齊侯也)金根
銅縷(魏收後魏書曰金根車公主封君皆得乗之但右/騑而已續漢書曰印璽綬王公玉匣銀縷夫人貴)
(人長公/主銅縷)賜金　獻珠(漢書曰孝武衞皇后字子夫爲平/陽公主謳者武帝即位數年無子)
(過平陽公主旣飲謳者進帝獨悦子夫帝起更衣子夫/侍尚衣軒中得幸還坐悦甚賜平陽公主金千斤列仙)
(傳曰朱仲㑹稽市販珠人髙后募三寸珠乃詣闕上之/珠好過度賜五百金魯元公主私以七百金從仲求珠)
(獻四寸/之珠)常山　沁水(魏收後魏書曰陸昕之風望端雅/尚獻帝女常山公主拜駙馬都尉)
(公主奉姑有孝稱神龜初與穆氏琅邪長公主並爲女/侍中范􁸹後漢書曰竇憲字伯度女弟立爲皇后憲恃)
(宫掖聲勢遂以縣直/請奪沁水公主園)金鄉　蘭陵(魏末傳曰何晏婦金/郷公主卽晏同母妹)
(公主賢明謂其母沛王太妃曰晏爲惡日甚將不保身/母笑曰汝得無妬晏耶魏收後魏書曰劉暉字重昌正)
(始初尚蘭陵長/公主孝明第爵)清河　臨海(魏略曰植將朝京都到/闗自念過多且當謝帝)
(乃留其從官著關東將二三人㣲行入見清河公主欲/因主以謝而關吏以聞帝使人逆之不見太后以爲自)
(殺對帝泣晋中興書曰臨海公主惠帝女羊/后所生初封清河公主未出適値永嘉亂)鄂邑　襄
城(漢書曰昭帝始立年八歳帝長姊鄂邑蓋長公主居/禁中共養帝蓋公主私通客河間丁外人上與大將)
(軍聞之不絶有詔外人侍長公主晉中興書曰王敦字/處仲尚武帝女襄城公主天下大亂敦將還臺悉以公)
(主嫁時侍婢百餘人配/給將士金寳一時棄捐)同姓主　列侯尚(同姓主見叙/事應劭風俗)
(通曰列侯尚公主國人承翁/主以妻制夫陽屈於隂爾)妻單于　娉昆莫(漢書曰/單于兵)
(强數苦北邊上問婁敬曰陛下誠能以嫡公主妻單于/厚奉遺之彼知漢女送厚蠻夷必慕以爲閼氏生子必)
(爲太子豈曽聞外孫敢與大父抗禮哉又曰烏孫以馬/千疋娉漢女元封中遣江都王建女細君爲公主以妻)
(焉贈送甚厚烏孫/昆莫以爲右夫人)出紫㣲　加綠綬(左九嬪上萬年公/主誄曰篤生公主)
(誕應休期秀出紫㣲日輝月朗臧榮緒晉/書曰帝之姑姊妹皆爲長公主加綠綬)爲子求郎
爲子贖罪(後漢書曰館陶公主爲子求郎明帝不許而/賜錢千萬謂羣臣曰郎官上應列宿出宰百)
(里苟非其人民受其殃是以難之漢書曰林慮公主子昭/平君尚武帝女夷安公主林慮困病以金千斤錢千萬)
(為昭平君贖死罪帝許之林慮公主卒昭平日驕醉殺/主傳母繫獄廷尉上請左右爲前入贖陛下許之帝曰)
(吾姊老有是一子死以囑我於是爲之垂涕良久曰法/令先帝所造因姊故而誣先帝之法吾何面目入髙廟)
(乎遂可/其奏)董宣扣馬　髙穆破車(范􁸹後漢書曰董宣爲/洛陽令時湖陽公主蒼)
(頭白日殺人因匿主家吏不能得及主出行而以奴驂/乗宣於夏門亭候之乃駐車扣馬以刀畫地大言數主)
(之失叱奴下車因格殺之魏收後魏書曰髙道穆爲御止/史中尉莊帝姊夀陽公主行犯清路執赤棒卒呵之不)
(穆令棒破其車公主深以爲恨泣以訴帝帝謂主曰/高中尉清貞之人彼所行者公事豈可以私責之)下
天孫之津　降帝子之渚(史記天官書曰婺女織女天/女孫也楚辭云帝子降兮北)
(渚目眇眇兮愁予王/逸注云帝子堯子也)詩唐李嶠長寧公主東莊侍宴詩(别/業)
(臨青甸鳴鸞降紫霄長筵鴛鷺集仙管鳳凰調樹/接南山近煙含北渚遙承恩咸已醉戀賞未還鑣)崔湜
長寧公主東莊侍宴詩(沁園東郭外宸駕一遊盤水榭/宜時涉山樓尚晚看席臨天女)
(貴林接近臣歡聖藻/懸辰象㣲臣切仰觀)李適長寧公主東莊侍宴詩(鳯樓/紆睿)
(幸龍舸暢宸襟歌舞平陽第園亭沁水林山花/添聖酒澗竹繞薫琴願奉瑤池駕千春侍徳音)李乂長
寧公主東莊侍宴詩(紫禁乘雷動青門訪水嬉上台鱣/室慶仙女鳯樓期合宴簪紳滿承)
(恩雨露滋北辰還/捧日東館幸逄時)又奉和幸長寧公主莊詩(平陽館外/有仙家沁)
(水園中好物華地出東郊廻日馭城臨南斗度雲車風/泉韻繞幽林竹雨霰光揺雜樹花已慶時來千億壽還)
(言日暮/九重賖)徐彦伯奉和送金城公主詩(鳯屋憐簫曲鸞閨/念掌珍羌庭遥築)
(館廟䇿重和親星轉天河夕花移/海樹春聖情悽送遠留蹕望行塵)閻朝隱奉和送金城
公主詩(甥舅重親地君臣厚義郷還將貴公主嫁與褥/氊王鹵簿山川闇琵琶道路長廻瞻父母國日)
(出在/東方)誄魏陳王曹植平原懿公主誄曰(於維懿主瑛瑶/其質協䇿應期)
(含英秀出岐嶷之姿實朗實一在生十旬察人識物儀/同聖表聲恊音律驤眉識徃俛瞳知來求顔必笑和音)
(卽該阿保接手侍御充傍常在襁褓不停第床專愛一/宫取玩聖皇何圖奄忽罹天之殃魂神遷移精爽翺翔)
(號之不應聽之莫聆帝用吁嗟嗚咽失聲嗚呼哀哉憐/爾早歿不逮隂光改封大郡惟帝舊疆建土開家邑移)
(蕃王琨珮惟鮮朱紱斯煌國號旣崇哀爾孤獨配爾名/才華宗貴族爵以列侯銀艾優渥成禮於宫靈轜交轂)
(生雖異室歿同山岳爰搆𤣥宫玉石交連朱房皓壁􁹙/曜電鮮長埏繕修神閨啟扉二柩並降雙魂孰依人誰)
(不沒憐/爾尚㣲)晉潘岳南陽長公主誄曰(於穆獻主弈代熙盛/重作大司黎牧火正)
(國之仁姑家之慈母天道輔仁/宜享遐夀如何短命曽不華首)
駙馬第七(叙/事)漢制天子以列侯尚公主諸侯以國人承
翁主(崔浩義云尚承皆卑下之名也公主别立第舍太/子之女則令列侯就第奉事之故尚公主諸王女)
(則當國人來承事之皆不得謁見舅姑通問而已天子/尊令諸公代主婚故曰公主諸王卑則自主之故曰翁)
(主後漢皇女爲縣公主諸王女爲/鄉亭公主晉已後王女爲縣主)魏晉之後尚公主皆
拜駙馬都尉初駙馬都尉漢武置也掌御馬(説文曰駙/馬字從馬)
(付聲一日駙近也疾也應劭/曰自上安下曰尉都謂總領)歴兩漢多宗室及外戚與
諸公子孫任之至魏何晏大將軍何進孫以主壻拜駙
馬都尉其後杜預尚晉宣帝女髙陸公主拜駙馬都尉
王濟尚晉文帝女常山公主拜駙馬都尉後代因魏晉
以爲恒毎尚公主則拜駙馬都尉(出漢書及齊職儀又/晉書傅宣尚晉武帝)
(女𢎞農公主桓溫尚元帝女南康公主荀羡尚元帝潯/陽公主劉慎尚晉明帝女廬陵公主皆拜駙馬都尉)
事對名才　貴族(名才見下江斆表曹植平原公主誄/曰配爾名才華宗貴族爵以列侯銀)
(艾優/渥)天姻　國婚(天姻見下江斆表荀羡字令則年十/五擬國婚之選羡不欲連姻帝室乃)
(遠遁長沙監司追尋不獲已/遂尚潯陽公主出荀氏家傳)同輿　連日(魏收後魏書/曰馮誕字子)
(正與髙祖同歲㓜侍書學特蒙親待尚髙祖妹樂安公/主拜駙馬都尉髙祖寵誕同輿而載同桉而食同席而)
(坐卧謝萬駙馬都尉劉眞長誄曰弱冠/振纓結婚帝室綢繆姻婭連光雲日)降鶴　賜駿(劉/向)
(列仙傳曰簫史善吹簫能招白鶴敎弄玉鳳鳴居數十/年吹簫作鳳聲鳳皇來止其屋爲作鳯臺夫婦止其上)
(一日皆隨鳯飛去案弄玉秦穆公女也後魏書曰宿石/元明帝時拜中壘將軍嘗從獵帝親欲射虎石扣馬諫)
(引帝上髙原上後虎騰躍殺人詔石爲忠臣切諌/免虎之害賜馬一疋尚上谷公主拜駙馬都尉)傅粉
　吹簫(魚豢魏略曰何晏字平叔美姿儀面絶白魏帝/疑其傅粉後至夏月喚來而與熱湯餅大汗出)
(遂以朱衣自拭色轉皎然帝/始信之吹簫見上降鶴注中)二主同家　三尚異穴(范/煜)
(後漢書曰竇融長子穆尚内黄公主弟子固尚温陽公/主竇氏一公兩侯二公主後魏書曰劉昶尚武邑公主)
(主薨更尚建興公主又薨更尚平陽/長公主及昶終與三公主同塋異宫)楊喬閉口　宋𢎞
不諧(謝承後漢書曰楊喬爲尚書容儀偉麗數上書言/政事桓帝愛其才貌詔妻以公主喬固讓不聽遂)
(閉口不食七日而死范􁸹後漢書曰光武姊湖陽公主/新寡帝共論朝臣㣲觀其意主曰宋公威容德器羣臣)
(莫及帝曰方且圖之後𢎞被引見帝令姊坐屏風後因/謂𢎞曰諺云富易交貴易妻人情乎𢎞曰臣聞貧賤之)
(交不可忘糟糠之妻不下/堂帝顧謂主曰事不諧矣)制唐中宗賜駙馬封制(門下/特進)
(行右散騎常侍駙馬都尉觀國公楊慎矜分榮戚里藉/寵公門恭肅著於立身恪勤効於從政鳯凰樓上宛符)
(琴瑟之歡烏鵲橋前載叶松/蘿之契宜覃茅土式廣山河)表宋虞通之爲江斆讓尚
公主表(伏承詔旨當以臨海公主降嬪榮出望表恩加/典外顧審輶蔽伏用憂惶臣寒門悴族人凡質)
(陋閭閻有對夲隔天姻如臣素流家貧業寡年近將冠/皆已有室荆釵布裙足得成禮自晉氏已來配尚公主)
(者雖累經華胄亟有名才至如王敦懾氣桓溫歛威眞/長佯愚以固辭子敬奔走以求免王偃無仲都之質而)
(裸露於北階何瑀闕龍工之姿而見投於深井謝莊迨/自同於矇瞍殷沖幾不免於强鉏制勒甚於僕𨽻防閑)
(過於婢妾徃來出入人理之常當待賓客朋從之義而/令掃轍息駕無窺門之期廢筵抽席絕接對之理非惟)
(交友離異仍乃兄弟疎䦚姆嬭争媚相勸以嚴妮媪競/前相謟以急其間又有應答問訊卜筮師母乃至殘餘)
(飲食詰辨與誰衣被故弊必責頭領或進不獲前或入/不聽出不入則嫌於欲疎求出則疑有别意召必以三)
(晡為期遣必以日出爲限夕不見晚魄朝不識曙星至/於夜步月而弄琴晝拱袂而披卷一生之内與此長乖)
(又聲影纔聞則少婢奔迸裾袂向席則醜老藂来左右整/刷以疑寵見嫌賓客未冠以少容致斥如臣門分代荷)
(殊榮足守家聲便預提拂清宦美官或由才升一叨婚/戚咸成恩假是以仰冒非宜披露丹質非唯上陳一己)
(規全身願實乃廣申諸門受患之切㐲願天慈照察特/賜蠲停若恩制難降披請不申便當刋膚剪髪投山竄)
(海云/云)
　
　
　
　
　
　
　
　
　
　初學記卷十
欽定四庫全書
　初學記卷十一
　　　　　　　　　　　　唐　徐堅　撰
　　職官部上
太師太傅太保第一(叙/事)漢官儀云太師太傅太保皆古
官也殷太甲時伊尹為太保紂時胥餘為太師武王克
殷作周官立太師太傅太保為三公(應劭云太師天子/所師法也太傅謂)
(傅天子於徳義太保為能保安天子於徳義舊説以司/馬司徒司空為三公周以司馬司徒司空司冦冢宰宗)
(伯為六卿遂以/師傅保為三公)書云維茲三公論道經邦是也太師在
太傅上太保次太傅無官屬與王同職無不總統禮記
云三公無官言有其人然後充之無其人則闕(周武王/時齊太)
(公為太師成王時周公/為太傅召公為太保)秦漢之際並無其官至髙后唯
置太傅(王陵為/太傅)漢末以大司馬大司徒大司空為三公
立師傅保之官位在三公上崇號為上公(平帝時以孔/光為太傅遷)
(太師王舜為太/保馬宫為太師)東漢已後皆以太尉司徒司空為三公
(太尉與大司馬恒不兩置厯代/或以太尉或以大司馬為三公)師傅保常曰上公後魏
書官氏志云後魏尊師傅保為三師五代史百官志云
北齊因後魏亦曰三師後周依周禮又以師傅保為三
公隋初又為三師煬帝廢之自漢魏已來皆開府置寮
屬至隋省寮屬事對三足　六符(環濟要畧曰三公者/象鼎三足共承其上)
(也漢書云六符孟康注曰泰階三台也台二星凡六星/也六符星之符驗也應劭云黄帝六符經曰泰階天之)
(三/階)黄閣　綠綟(沈約宋書云三公黄閣前史無其義臣/按禮記云士韠與天子同公侯大夫即)
(異鄭𤣥注云三公之與天子禮數相亞故黄其問以示/謙不敢斥天子宜是漢末制也晉官品令曰三公綠綟)
(綬也綟/音戾)槐位　台階(周禮曰三槐三公/位焉台階見上)法三光　象五
岳(韓非曰背私曰公三公象鼎足也數三者/法三光春秋漢含孶曰舉三公象五岳)理陰陽
節風雨(傅子曰三公者佐天子理陰陽劉向說苑曰三/公正天下調陰陽節風雨已上三公三師事)
經邦事　秉國均(尚書曰立太師太傅太保孔安國注/云師天子所法也佐王論道以經緯)
(國事有徳乃堪之詩曰尹氏太師維周之氐秉國之均/四方是維天子是毗俾民不迷鄭箋云毗輔也言尹氏)
(居太師之官持國/政之平維制四方)毗天子　備國師(詩云天子是毗已/見秉國均注中續)
(漢書曰趙典篤學博聞宜/備國師國師即太師也)夑隂陽　經禮樂(尚書曰立/太師太傅)
(太保惟茲三公論道經邦燮理隂陽孔安國傳曰師天/子所師法惟三公之任佐王論道經緯國事和理隂陽)
(大戴禮曰天子不論於先聖王之徳不知軍國畜民之/道不見禮樂之正不察應事之理不博古今之典傳不)
(閑於威儀之數禮樂無經學/業不法凡是其屬太師任之)訓帝躬　持國政(應劭漢/官儀曰)
(平帝元始元年孔光以太師見授太后曰太師先聖人/之後道術通明宜居四輔職訓導帝躬持國政事見秉)
(國均/注)得於磻溪　賜以靈壽(史記曰周文王得吕尚於/磻溪以為師謂之太公武)
(王嗣位號曰師尚父成王即政尊為大師詩云惟師尚/父時惟鷹揚應劭漢官儀曰孝平皇帝元始元年太后)
(詔曰大師光今年老有疾俊乂大臣惟國之重書曰無/遺老成國之將興尊師重傅其令太師無朝十日一賜)
(餐賜以靈壽杖黄門令為大師於省中/施坐置几太師入省杖焉已上太師事)元老　中庸(東/觀)
(漢記曰詔云行太尉事趙熹三葉在位為國元老其以/熹為太傅胡廣年八十心力克壯繼母在朝夕瞻省傍)
(無几杖言不稱老達練事體明解朝章雖無謇直之風/屢有補闕之益故京師諺曰萬事不理問伯始天下中)
(庸有/胡公)相天子　録尚書(尚書曰立大師太傅太保惟兹/三公論道經邦孔安國注云傅)
(傅相天子續漢書云大傅一人當以善道無常職世祖/以卓茂為之其後每帝即位輒置大傅一人録尚書事)
(薨輒/省之)三讓髙　萬事理(應劭漢官云和帝冊曰故太尉/鄧彪元功之族三讓彌髙今以)
(彪為太傅録尚書事百官/總己以聽萬事理見上)明朝章　戒戎事(明朝章見/中庸注大)
(戴禮曰天子不恵於庶人不信於諸/侯不成於戎事凡是之屬太傅之任)三葉在位　百官
總已(三葉見趙熹注中又百官總/已見三讓注已上太傅事)上公　元老(上公己/見叙事)
(王隠晉書曰王祥字休徵拜太保制曰耆/艾元老髙行清粹朕所毗倚以崇道宏化)安天子　諫
王惡(尚書云太師太傅太保惟兹三公論道經邦注云/太保保安天子於徳義周禮保氏掌諫王惡注云)
(諌者以禮/義正之也)任伊尹　職召公(齊職儀云殷太甲時伊尹/為太保周成王時召公為)
(太/保)明允篤誠　髙行清粹(晉起居注云太保衛瓘明允/篤誠有匪躬之志其給千兵)
(騎百人髙行清粹見/元老注已上太保事)表陳沈炯為太傅讓表(奏六代之/樂不能祈)
(天具百神之歌無以動聖延首帝閽轉増危慄百川沸/騰王室如燬釋位同謀諸侯總至盟書㑹府餘臣一人)
(若使幅巾衡巷口絶平吳朝遊赤松暮過濟北出就侯/服入禠龍章則四郊有壘誰守社稷如其雄㦸在前强)
(弩自衛負孺子之圖飾縁鷁之鼎軍威重於䕶將國禮/貴於塞門臣道尚卑孰云非逼臣所以出謝公卿入訓)
(妻子拜長陵之園謁太祖之廟不以九族違恩義不以/百姓負國家所期陛下與北極同尊朝廷與南山等固)
碑周王襃太保吳武公尉遲綱碑(昔者王室藩屛同族/謂之宗親列國諸侯)
(異姓稱為伯舅元勲㦤徳周崇齊魯之封䟽爵疇庸漢/重韓吳之秩司勲載其洪烈典冊備其徽章山甫式列)
(辟之功紀績庸器莊叔匡成獻之難昭徳彛鼎鴻名盛/業公實兼焉公命代挺生膺期間出嵩華峻極降惟岳)
(之上靈霜露所均體中和之秀氣寒松擢本且觀後凋/之質貞桂挺生便結冬華之秀固以辰昴膺慶風雲𤣥)
(感者焉公柔順内凝英華外發斧藻仁義珪璋令範危/勁之節貫四序而踰秀堅真之操經百鍊而無銷加以)
(逢䝉射法逺中㦸枝養由箭神遥穿懸葉巧極將軍之/伎精窮校尉之官及年踰艾服任崇台袞甲第當衢傳)
(呼啓路不以寵貴驕人每以卑謙自牧易簀之言無忘/寢瘵城郢之志終於瞑目銘曰珠角膺期山庭表徳出)
(忠入孝自家刑國人物冠冕彛章表則任屬屯警官聮/樞侍行部六條議班三吏逝水詎停光隂不借遽辭逆)
(旅俄悲恒化旌舒夏練棺陳衛幕北郭人稀西山/景落三干不見九原誰作銘兹鼎鼐永傳嵩霍)
太尉司徒司空第二(叙/事)齊職儀云皆古官也(應劭云自/上安下曰)
(尉魚豢曰太尉掌武事古者兵獄官皆以尉為稱尉罻/也言兵獄羅罻也言兵獄羅罻姧非又應劭云徒衆也)
(司徒主人衆也空穴也司空主土/古者穴居主穿土為穴以居人也)堯時舜為太尉舜時
契為司徒禹為司空古亦為三公之職其後常以太尉
與大司馬迭置不兩立(冇大司馬則不置/太尉歴代皆然)周以太師太
傅太保為三公以大司馬大司徒大司空與大司寇大
冢宰大宗伯為六卿至西漢末師傅保之官崇其號為
上公以大司馬大司徒大司空為三公後漢初省大司
馬立太尉與司徒司空為三公(皆除/大字)歴魏晉宋齊之後
常然至後周又依周禮以師傅保為三公五代史志云
隋又以太尉司徒司馬為三公歴代皆開府置官屬唐
廢府寮事對上司　亞獻(東觀漢記曰楊震字伯起為/太尉性忠誠每諫爭中常侍)
(樊豐等譖之收印綬歸本郡震到洛陽都亭謂門生曰/吾䝉恩居上司奸臣狡猾而不能誅寵嬖傾亂而不能)
(禁何面目以見日月遂飲鴆而死續漢/書曰太尉郊廟掌亞獻大䘮告謚南郊)統兵　掌武(續/漢)
(書云太尉一人掌四方兵事課功勣嵗盡則殿/最而行賞罰焉又漢書曰太尉秦官也掌武事)匪石
斷金(應劭漢官曰沖帝冊書太尉趙峻二世掌樞衡冇/匪石不二之心又曰三公國之楨幹朝廷取正以)
(成斷金大司農李固公族之/苗忠正不撓其以固為太尉)兩鹿　三鱣(謝承後漢書/曰鄭𢎞為臨)
(淮太守行春有兩白鹿隨車夾轂而行𢎞怪問主簿黄/國鹿為吉凶賀曰聞三公車轓畫作鹿明府當為宰相)
(𢎞後果為太尉范􁸹後漢書曰楊震字伯起嘗客於湖/外不答州郡禮命數十年衆人謂之晚暮而震勵志愈)
(篤後有鸛雀銜三鱣魚飛集講堂前都講取魚進曰凡/鱣者卿大夫之服象也數三者法三台也先生自此昇)
(矣後位/至太尉)畫鹿轓　飛鵲印(畫鹿轓見上博物志云常山/張顥為梁相天新雨後有鳥)
(如鵲飛翔稍下墮地人取化為一圓石顥椎破之得金/印文曰忠孝侯印顥表上聞藏之祕府顥漢靈帝時至)
(太/尉)保皇家　安劉氏(摯虞隴西王泰為太尉冊曰惟君/行為時表親則宗臣論道經邦保)
(乂皇家是用進登上台漢書云上曰周勃/重厚少文然安劉氏者必勃也可為太尉)主九伐　齊
七政(謝靈運晉書曰秦有太尉掌兵漢仍修之或置或/省是故司馬之官主九伐之職汝南先賢傳曰陳)
(蕃拜太尉讓曰齊七政訓/五兵臣不如議郎王暢)歎黄憲　舉蔡謨(謝承後漢/書曰陳蕃)
(拜太尉臨朝歎曰黄憲若在不敢先佩印綬晉/書郗鑒字道徽進禄太尉疾篤舉蔡謨自代)置屏風
　賜錦被(謝承後漢書曰鄭𢎞字巨君為大尉主將第/五倫為司空班位在下毎正朔朝見𢎞曲躬)
(自卑帝知遂置雲母屏風分隔之由此以為故事又朱/寵字仲威為太尉食脱粟飯卧布被朝廷賜錦被粱肉)
(皆不敢當已/上太尉事)邦教　地征(周禮大司徒之職乃立地官/司徒使帥其屬而掌邦教以)
(佐王安擾邦國鄭𤣥注云所以親百姓訓五品也擾亦/安也又曰以土均之法辨五物九等制天下之地征鄭)
(𤣥注曰均平也五物五土所生之物也九等騂剛赤/緹墳壤渇澤醎瀉勃壤埴壚强㯺輕爂之屬征税也)五
禮　六樂(周禮大司徒之職以五禮防萬民之偽而教/之中鄭𤣥注禮所以節止人之侈偽使其得)
(中又曰以六樂防萬民之情而教之和/注曰樂所以正人之情思使其心和)度地　辯土(周/禮)
(大司徒之職凡建邦國以土圭土其地而制其域注曰/土其地猶言度其地又曰以土冝之法辨十有二土之)
(名物注曰十有二土分野十有/二邦也上繫十二次各有所宜)七政　五教(常璩華陽/國志曰自)
(建武之後羣儒修業開案圖緯漢之宰相當出坤鄉於/是司徒李公屢登七政太傅于堅奕代論道尚書帝曰)
(契百姓不親五品不遜汝作司徒敬敷/五教在寛注曰五常之教務在寛也)夢松　取穂(張/勃)
(吳録曰丁固為司徒初為尚書夢松樹生其腹上謂人/曰松字十八公也後十八年吾當為公手遂如夢焉范)
(􁸹後漢書曰蔡茂字子禮建武二十年代戴渉為司徒/在職清儉匪懈茂初在廣漢夢在大殿之極上有三穂)
(禾茂跳取之得其中穂輙復失之主簿郭賀離席慶曰/大殿者官府之形象也極而有禾人臣之上禄也取其)
(中穂中台之位於字禾失為秩雖曰失之乃以得禄/秩也袞職冇闕君其補之旬月而茂徵焉辟賀為掾)銅
臭　象籌(司馬彪九州春秋曰靈帝賣官廷尉崔烈入/錢五百萬以買司徒烈子鈞字孔平亦有時)
(名烈問曰吾作公天下人謂何如對曰大人少有髙名/不謂不當為公今登其位海内嫌其銅臭烈舉杖擊之)
(均走烈曰子受父撾而走可謂孝乎均曰舜之事父小/杖則受大杖則走不䧟父於不義烈曰爾以吾為瞽瞍)
(耶又王隠晉書曰王戎代王渾為司徒常以象牙籌晝/夜計家財逺及田牧性又至儉不能善自奉養飲食通)
(財不出外天下/謂之膏肓疾)明七教　修六禮(禮記曰司徒明七教/以興民徳又曰司徒)
(修六禮以/節民性)敷五典　齊八政(尚書曰司徒掌邦教敷五/典擾兆民注云敷布也主)
(國教化布五常之教以安和天下之衆民也/禮記曰司徒齊八政以防淫已上見司徒事)别五土
決九州(家語孔子為司空乃别五土之性而物其所生/之宜魚豢典畧曰禹為司空披九山通九澤次)
(九州使各以其職來貢/地方五千里至于荒服)作地圖　掌邦事(王隠晉書曰/裴秀字季彦)
(為司空作禹貢地域圖事成奏上蔵於祕府為時名公/禮記曰司空執度度地鄭𤣥曰司空冬官卿掌邦事也)
通九澤　居四民(通九澤見九州注尚書曰司空掌邦/土居四民時地利注曰冬官卿主國)
(空土以居士農工商四/民使順天時分地利也)造宫室　平水土(鄭𤣥注考工/記司空掌營)
(城郭建邦邑立社稷宗廟造宮室車服器械監百工唐/虞以上曰共工尚書曰四岳僉曰伯禹作司空帝曰俞)
(咨禹汝平水土惟/時懋哉注懋勉也)李通讖　王梁符(華嶠後漢書曰李/通字文元以讖記)
(説光武為大司空又曰王梁字君嚴拜大司空赤伏符/曰王梁主衛作𤣥武上以野王本衛地徙𤣥武水神司)
(空水土之官於/是擢拜梁也)赤伏符　素絲節(華嶠後漢書曰王梁/為野王令赤㐲符曰)
(王梁主衛作𤣥武𤣥武水神司空水土之官於是擢梁/拜大司空晉起居注曰武帝詔鄭袞曰體行純正履道)
(沖粹退有清和之風進有素絲之節宜齊/三階之曜補袞職之闕其以袞為司空)諮政化　勸
徳風(荀彧家傳曰顗為司空文帝平蜀議復五等表魏/朝使公定禮儀中䕶軍賈充正法律尚書僕射裴)
(秀議官制公遂刪定舊文行正式為一代之典書成奏/上蔵於祕府其服色旗幟法駕之式禮樂犧牲柴燎之)
(典祫禘遷毁配食之制及於明堂辟雍之儀皆公所議/定朝廷歸其美公既為台輔徳望清重加以留心禮教)
(以年耆多疾不數朝見詔使侍中任愷諮問政化所宜/行否又華嶠後漢書第五倫雖峭直然常以中興已來)
(二主好更化俗尚苛刻政化之本宜先以寛和及為三/公值章帝長者多恕屢冇善政倫上䟽褒稱盛美因以)
(勸成徳/風也)數月超　百日至(漢書曰朱博字子元以京兆/尹數月超為大司空范曄後)
(漢書曰荀爽固辭徵聘不得已乃/行起家百日至司空已上司空事)讚晉孫綽賀司空循
像讚(思文公侯誕保休祥素質玉潔華藻金章總角韞/徳被褐韜光自昔喪亂鉦鼓日震禮樂藏器詩書)
(蒙塵哲人遐慨垂幙澄神仰觀洙泗揚波絶津方曜金/鉉協贊衡機昊天不弔曽不憖遺搢紳頽範皇徳莫毗)
(公之云殂/華裔同悲)箴後漢崔駰太尉箴(天官冢宰庶寮之率師/錫冇帝命虞作尉爰叶)
(台極爰平國域制軍詰禁王旅惟式九州用綏羣公咸/冶干戈載戢宿躔其紀上之云據下之云戴茍非其人)
(斁我帝載昔周人思文公而召南詠甘棠昆吾崇夏伊/摯嘉商季葉頗僻禮用不匡無曰我强莫余敢䘮無曰)
(我大輕戰好殺紂師百萬卒/以不艾宰臣司馬敢告在際)又司徒箴(天鑒在下仁徳/是興乃立司徒)
(亂兹黎蒸茫茫庶域率土祁祁民具爾瞻四方是維乾/乾夕惕靡怠靡達敬敷五教九徳咸事嗇人用章黔甿)
(是富無曰爾悖忘于爾輔無曰余聖以忽執政匪用其/良乃荒厥命庶績不怡疚于爾禄豐有折肱而鼎覆其)
(餗書歌股肱詩刺南山尹氏不堪/國度斯􁹭徒臣司農敢告執藩)漢揚雄司空箴(普彼坤靈/侔天作則)
(分制五服劃為萬國乃立地官空惟是職茫茫九州都/鄙盈區綱以羣牧綴以方侯烈烈雋乂翼翼王臣臣當)
(其官官宜其人九一之政七賦以均昔在季葉班禄遺/賢掊克充朝而象恭滔天匪人斯力匪政斯敕流貨市)
(寵而苞苴是鬻王路斯蕪孰/不傾覆空臣司土敢告在側)章宋謝莊北中郎謝兼司
徒章(臣聞燮理隂陽寅亮天地不惟其官無人則闕司/徒掌敷五典職擾北人豈悟乾靈罔匱光渥方闤)
(不次之任殊絶藩岳豈可權尸三/事假備六符慙震周廻顧歩交悸)碑後漢蔡邕楊太尉
碑銘曰(天監有漢誕生元輔代作三事勲在王府乃及/伊公克光前矩悉心畢力𦙍其祖武化洽羣生)
(澤霑/區宇)墓誌梁沈約齊太尉文憲王公墓誌銘曰(徳備九官/功包十亂)
(帝圖必舉王猷偕煥斯謂國楨是惟民幹翺翔禮園優/游文館祕義烟涵瓌辭雨散揆路揚輝台庭改觀方翊)
(升平燮茲天綱福履毎愆降/年多爽㣲言永謝庶寮誰仰)
尚書令第三(叙/事)尚書秦置也(尚書曰龍命汝作納言詩/云仲山甫出納王命王之)
(喉舌並尚書之任也周官有司㑹鄭𤣥注若今尚書耳/天文志斗魁六星曰文昌宫荀綽云尚書是謂文昌天)
(府也蕭望之云尚書百官之本後漢李固上書云/國家有尚書猶天有北斗主為喉舌斟酌元氣)漢官
云初秦代少府遣吏四人在殿中主發書故號尚書尚
猶主也漢因秦置之(漢猶隸少府魏晉已後/政歸臺閣則不復隸矣)故尚書為
中臺謁者為外臺御史為憲臺謂之三臺齊職儀云魏
晉宋齊並曰尚書臺五代史志云梁陳後魏北齊隋則
曰尚書省唐龍朔二年更名中臺咸亨初復為尚書省
光宅初更名文昌臺長安初又為中臺神龍初並復舊
為尚書省案尚書令秦官漢因之漢官云漢初並用士
人為尚書令秩二千石(至漢武帝别置謁者令用宦者/遂省尚書官成帝罷中書官更)
(以士人為尚書令而總/為臺主主贊奏典綱紀)又東漢與司隸校尉御史中丞
皆專席坐京師號曰三獨坐也晉公卿禮秩云尚書令
拜則冊命薨則於朝堂發哀五代史百官志云尚書令
至梁加秩中二千石(漢官云尚書令秩千石公為之増至/二千石秦漢秩有比二千石二千石)
(中二千石真二千石凡四等比二千石月得粟百石二千石/月得粟百二十石真二千石月得粟百五十石其三等雖號)
(二千石其數實不至也唯中二千石月得粟百八十石/率一嵗得二千一百六十石中猶滿也言其滿二千石)
(然則古三石/唯今一石耳)至陳加品至第一其後並因之而不改(白/魏)
(已來尚書令/品並第三)事對中臺　上省(中臺見叙事十洲記曰/崇禮門在東掖門内路)
(西即尚書上省崇禮門東建/禮門内即尚書令下舍之門)天府　仙臺(荀綽晉百官/表注曰尚書)
(為文昌天府司馬彪續漢官志云尚書省在神仙門/内王筠和劉尚書詩曰客館動愁光仙臺起寒霧)天
閣　禮闈(宋元嘉起居注曰尚書左丞袁璠啓領曹郎/中荀萬秋每設事縁私遊肆其所之豈可復)
(參列士林編名天閣請免萬秋所居官李充/懐愁賦曰在中秋之遥夜兮直崇禮之禁闈)天臺　畫
省(傅𤣥荅卞壺詩序曰尚書左丞彈八座以下居萬事/之㑹斯乃皇朝之司直天臺之管轄蔡質漢官典職)
(曰尚書奏事於明光殿省/中畫古烈士重行書讚)司㑹　文昌(周禮天官司㑹/之職鄭𤣥注曰)
(㑹大計也司㑹主天下之大計計官之長/若今之尚書矣文昌事已見天府注中)出納詔命
通掌圖書(漢官解詁曰尚書出納詔命齊衆喉舌司馬/彪續書曰成帝建始四年罷中書官初置)
(尚書員五人一人為僕射分為四曹通掌圖/書祕記章奏各冇曹任已上總載尚書都省)八座　三
獨(續漢書曰光武帝分増三公曹為二曹其一曹主嵗/終考課諸州郡事改常侍曹為吏曹主選舉祠祀民)
(曹主繕修功作鹽池苑囿客曹主䕶駕羗戎朝賀二千石/曹主辭訟中都官主水火盜賊與三公為六曹并令僕)
(二人謂之八座/三獨見叙事)專席　廻車(應劭漢官曰尚書令秦官/銅印墨綬司隸校尉御史)
(中丞尚書令皆專席坐京師號曰三獨坐言其尊重魏/文帝嘗幸至尚書門尚書令陳矯跪問陛下欲何之帝)
(曰欲案行文書耳矯曰此臣職分非陛下所宜臨也帝/聽廻車而返漢官云尚書官出百官寮皆迴車避也)
黒軺　絳服(徐廣車服儀制曰尚書令軺車黒耳後户服/齊職儀曰尚書令品第三秩千石絳幘朝)
(佩水/蒼玉)方峻　博朗(續漢書曰陳蕃性方峻徵為尚書令/晉中興書曰刁協遷尚書令詔曰尚)
(書令協抗志髙亮才/鑒博朗朕甚嘉之)在位肅　舉朝憚(張璠漢記曰左/雄為尚書令限)
(年四十九試經然後舉孝廉故雄為令在位者各自肅/晉中興書曰卞壼為尚書令司徒王導稱疾不朝壼奏)
(導專任無敬事寢/不行舉朝憚壼)納言幘　進賢冠(荀綽晉百官表注/曰尚書令銅印墨)
(綬五時朝服納言幘又曰尚/書令進賢兩梁冠佩水蒼玉)黒耳車　彤管珥(徐廣車/服儀制)
(曰尚書令軺車黒耳後户應璩新/詩曰彤管珥納言貂璫表武弁)明習故事　識了舊
典(東觀漢記曰樊淮字㓜清為尚書令明漢家故事熊/逺啓曰伏見吏部以太尉荀組為尚書令領豫州組)
(朝之素望識了/舊典不應處外)文陳後主授江總尚書令冊文(夫文昌/政本司)
(㑹治經韋彪謂之樞機李固方之斗極况其五曹斯綜/百揆是諧同冢宰之司専臺閣之任惟爾道業標峻宇)
(量𢎞深勝範清規風流以為凖的儒宗學府衣冠以為/領袖故能師長六官具瞻允塞明府八座儀形載逺其)
(端朝握揆朕所望焉往欽哉懋建/爾徽猷亮采我邦國可不慎歟)箴晉摯虞尚書令箴
(明明先王開國承家作制垂憲仰觀列曜俯令百官政/用罔􁹭昔舜納大麓七政以齊内成外平而風雨不迷)
(山甫翼周靡剛靡柔補我袞職闡我王猷王猷允塞而/四海咸休雖曰聖明必頼良材無曰我智官不任能發)
(言如絲其出成綸三季道􁹮天網縱替既無老成改/舊法制法制不修不長厥裔尚臣司臺敢言侍衛)啓
隋江總除尚書令斷表後啓(司㑹化本冡宰朝端搢紳/所屬儀刑攸在皇世以來)
(無人則闕陛下將備厥職用穆臣僚不容始自庸菲以/讙物議當今藩翰至戚不無其人廊廟重臣亦有其器)
(復願慎俞往之則闡平章/之道公心布欵有理存焉)
僕射第四(叙/事)僕射秦官僕主也古者重武故官曹之長
主領其屬而習於射事也(漢書百官表曰自侍中尚書/博士郎軍屯吏騶宰永巷皆)
(有僕射隨所領之事以為號/若尚書則名曰尚書僕射)漢因秦本置一人至獻帝
以執金吾榮邵為尚書左僕射分置左右蓋始於此秦
漢秩六百石公為之増至二千石至梁加秩中二千石
自魏以來品第三至陳加品第二自魏晉以來省置無
恒置二則左右僕射或不兩置曰尚書僕射自東晉以
來祠部尚書多不置以右僕射主之若左右僕射並闕
則置尚書僕射以掌主左事置祠部尚書以掌右事然
則尚書僕射與祠部尚書不恒置矣(已上出齊職儀/及五代百官志)唐
龍朔二年改左右僕射曰左右匡政咸亨初復舊光宅
初改為左右相神龍初復舊開元初又改曰左右丞相
事對蒼玉　皂襜(晉百官表注曰僕射一人銅印墨綬/五時朝服納言幘進賢冠佩水蒼玉)
(官品第三俸月四十五石東觀漢記曰鮑永字君長拜/僕射行將軍事將兵安集河東永好文徳雖行將軍常)
(皂襜路稱/鮑尚書兵)排閤　曳履(鍾離意别傳曰意為尚書僕射/其年匈奴來降詔賜縑三百疋)
(尚書侍郎暨酆受詔誤以三千疋賜匈奴詔大怒鞭酆/欲死意獨排省閤入諌明帝以合大義恚損怒消帝謂)
(意曰非鍾離尚書幾誤降威於此郎漢書曰鄭崇字子/游為尚書僕射數求見諌爭上初納用之毎見曵革履)
(上笑曰我識/鄭尚書履聲)清恪　忠允(先賢傳行状曰毛玠字孝先/為尚書僕射在官清恪晉起)
(居注曰尚書髙陽王珪忠/允善政以珪為右僕射)攝百揆　副端右(謝靈運晉/書曰古者)
(重武事貴射御取其㨗御如僕各置一人尚書六人謂/之八座㕘攝百揆出納王命古元凱之任也何法盛晉)
(中興書曰顧和為尚書僕射以老母固辭詔勑諭特聴/暮出朝還其優遇如是尋朝議以臨端右之副不宜處)
(於外更加銀/青光禄大夫)協宣庶績　總統留事(晉起居注曰太康/元年詔云尚書舊)
(置左右僕射所以恢演政典協宣庶績魏志曰桓範薦/徐宣為僕射後加侍中光禄大夫車駕幸許昌總統留)
(事帝還主者奏呈文書詔曰/吾省與僕射何異竟不視)國之司直　官之師長(魏/志)
(曰毛玠字孝先為尚書僕射時太子未定立臨菑侯植/有寵玠諌曰近袁紹以嫡庶不分覆宗滅國廢立大事)
(非所宜聞㑹玠起更衣太祖謂曰國之司直我之周昌/又曰文帝時欲以賈詡為僕射曰尚書僕射官之師長)
(天下所望詡名素/不重非所以服人)五遷四辭　二龍雙驥(范曄後漢書/曰胡廣字伯)
(始五遷尚書僕射王隠晉書曰荀顗代陳泰為僕射領/吏部四辭而後受張詮南燕書曰慕容徳以右僕射封)
(嵩為左僕射尚書韓􁹯為右僕射時嵩􁹯並年三十又/以嵩弟融為西中郎將􁹯弟軌為東中郎將嵩等俱拜)
(帝臨軒詔令四人同入嵩等升殿方謝帝顧/曰躍二龍於長衢騁雙驥於千里朝野榮之)詩梁任彦
昇出郡𫝊舍哭范僕射詩(平生禮數絶式瞻在國楨一/朝萬化盡猶我故人情待時)
(屬興運王佐俟人英結歡三十載生死一交情擕手遁/衰孽接景事休明運阻衡言革時泰玉階平濬沖得茂)
(彦夫子值狂生伊人有涇渭非余揚濁清將乖不忍别/欲以遣離情不忍一辰意千齡萬恨生已矣平生事詠)
(歌盈篋笥兼復相嘲謔常與虛舟值何時見范侯還叙/平生意與子别幾辰經塗不盈旬弗覩朱顔改徒想平)
(生人寜知安歌日非君撤瑟/辰已矣奈何歎輟春哀國均)任希古和左僕射燕公春
日端居述懐詩(豐野光三傑媯庭贊五臣綈緗歌美譽/絲竹詠芳塵聖歴開環象昌年降甫申)
(髙門非捨築華構豈垂綸鳳邸摶霄翰龍池躍海鱗玉/鼎昇黄閣金章謁紫宸禮闈通政本文昌總國均調風)
(振薄俗清教正彛倫星廻應緹管日御警寅賔葉上曽/槐變花發小堂春思挂東都冕言訪北山巾赫赫容臺)
(上千祀/耀平津)趙彦昭奉和悼右僕射楊再思詩(兩揆光天秩/三朝奉帝熙)
(何言集大鳥忽此䘮元龜坐歎公槐落/行聞宰樹悲壑舟今已去寜有濟川時)表陳徐陵讓左
僕射表(臣聞七十之嵗揚雄擬經六十之年平津對䇿/若斯强壯固無耆老臣勵則胄華軒冕才允卿)
(相出納流譽朝野具瞻臣𢎞正國老儒宗情尚虚簡𤣥/風勝業獨王當年臣重器懐沉密文史優裕東南貴秀)
(朝廷親賢並見壯猷皆宜左執若漢武好少則㣲臣已/老若周文愛老則有此羣才伏願天明更謀梓匠求其)
(妙選稱/是能官)陳江總讓尚書僕射表(藻鏡官方品裁人物門/驚如市不慙屋漏心抱)
(如水無欺暗室但屢淹星鳥毎知忝素世網拘束事歸/僶俛今此召㑹尤増據蒺竊以端揆副職官稱師長革)
(履升降傳呼寵赫儀刑朝首冠冕彛倫兼復/叅綜衡流匡佐聖治妄膺重責必踐危機)
諸曹尚書第五(叙/事)諸曹尚書秦官也漢因之並用士人
武帝改用宦者成帝又改用士人(漢書云武帝逰宴後/庭公卿不得入故用)
(宦者典/尚書)置列曹尚書四員通掌圖書章奏之事各有其
任(一曰常侍曹二曰二千石/曹三曰民曹四曰客曹)光武分為六曹(分二千石/曹為二分)
(客曹為二改常/侍曹為吏部曹)并一令一僕射謂之八座魏有五曹與
二僕射一令謂之八座(魏有吏部左民客曹五/兵度支凡五曹尚書)晉有六
曹(晉初置吏部三公客曹駕部屯田度支六尚書太康/中有吏部殿中五兵田曹度支左民六尚書東晉有)
(祠部吏部左民度/支五兵五尚書)宋有六曹(宋加東都/官尚書)齊梁陳六曹(齊/曹)
(名同/宋氏)後魏北齊六曹(後魏北齊有吏部殿中/祠部七兵都官度支)後周依周
禮置六官尚書之任隋氏六曹(隋冇吏部禮部兵部都/官度支工部開皇三年)
(改度支為户部都/官為刑部是也)唐六曹(初置民部餘同隋氏貞觀末/改民部為度支尋復改為户)
(部龍朔二年改尚書為太常伯改吏部禮部户部兵部/刑部工部為司列司禮司元司戎司刑司平則天后又)
(依周禮/六官也)初宋齊梁陳四代復有起部尚書營宗廟則權
置畢則省(已上並漢官齊職儀/及五代史百官志)事對再昇　周歴(謝承/後漢)
(書曰魏朗字仲英入為尚書再昇紫㣲謇諤禁省不屈/豪右為百寮所服以黨事免朗性矜嚴閉門整法長吏)
(希見動冇禮序室家相待如賔子孫如事嚴君焉又曰/蔡邕字伯喈以治書御史遷尚書三月之間周歴三臺)
(遷侍/中)委珠　賜劒(謝承後漢書曰鍾離意字子阿明帝/徴為尚書交阯太守坐贓伏法以資)
(物簿入大司農詔班賜羣臣意得珠璣悉以委地而不/拜帝怪問其故對曰臣聞孔子忍渴於盗泉之水曽参)
(廽車於勝母之郷惡其名也贓穢之寳不敢拜帝笑曰/清乎尚書賜錢三十萬東觀漢記曰章帝賜尚書劒各)
(一手署姓名韓稜楚龍淵郅夀蜀漢文陳寵濟南鍜成/一室兩刃其餘皆平劒其時論者以為稜淵深有謀故)
(得龍淵夀明達有文章故得漢文寵敦朴有善/於内不見於外故得鍜成劒皆因名而表意)白衣
文劒(後漢書曰鄭均字仲虞為尚書澹泊無欲以病乞/骸骨終不肯起章帝車駕幸均舍勑賜尚書禄終)
(其身時人號曰白衣/尚書文劒已見上)歴三臺　任七年(歴三臺見周歴/注晉書杜預為)
(度支尚書在内七年損益/萬事酬酢諮諏不可勝記)賜鍜成　封廣武(華嶠後漢/書曰陳寵)
(字昭公以徳行明敏入為尚書寵性周密常稱人臣之/義苦不畏慎自在樞密謝門人不復教拒知友時賜寵)
(劒得鍜成劒以其敦朴晉書曰張華為度支尚書决勝/縁江地近萬里始羊祜謂所親曰終吾事者唯當華耳)
(卒如祜言封/廣武縣侯)酬酢諮諏　嘉謀良圖(酬酢諮諏見任七/年注晉書云山濤)
(轉尚書表辭才下年老詔曰方/今多事嘉謀良圖委以老成也)朱穆正直　黄琬方毅
(謝承後漢書曰朱穆為尚書讜言正直/續漢書曰黄琬方毅㢘貞為侍中尚書)詩宋顔延年直
東宫答鄭尚書詩(皇居體宸極設險祗天工兩闈阻通/軌對禁限清風跂予旅東舘徒歌屬)
(南墉寢興鬰無已起觀辰漢中流雲靄青闕皓月鑒丹/宫踟蹰清防密徙倚恒漏窮君子吐芳訊感物惻余𠂻)
(惜無丘園秀/景行彼髙嵩)隋劉斌和許給事傷牛尚書詩(名臣不世/出百工之)
(所求况乃非常器遭逢興運秋符彩照千里銓衡綜九/流經綸資博物樽爼寄皇猷韶濩傾復理典禮紊還修)
(雖貞棟梁任兼好藝文游貯聞和鼎實行當奉介丘髙/衢翻税駕閲水遽遷舟傳呼更何日曳履聞無由歸魂)
(藐脩路征棹艤邪溝林薄長風惨江/上寒雲愁夜臺終不曙遺芳徒自留)崔融户部尚書挽
歌詩(八座圖書委三臺章奏盈舉杯常有勸曵履忽無/聲市若荆州罷池如薛縣平空餘濟南劒天子署)
(髙/名)制唐中宗授李承嘉户部尚書制(門下紫極八座非/徳勿居丹屏六曹)
(惟賢是擇金紫光禄大夫李承嘉靈襟峻嶷識宇嚴明/早聞通徳之名夙有大臣之望雄材逐日共騏驥而齊)
(驅迅翼摶風與鵷鴻而並翥栢臺憲府髙膺弄印之榮/芝甸神州獨著題輿之任堅同白玉直若朱繩臺閣風)
(生權豪氣懾洪材可重茂秩須崇/宜加曵履之班式奬從橋之對)又授張錫工部尚書
制(明光畫省務總樞要建禮仙門職惟喉舌尚書左丞/張錫白虹良寳紫電雄鋒家傳鵲印之祥世襲貂冠)
(之緒文遒吐鳳思縟騰蛟質映南金材逾東箭自提綱/左轄立帷中臺奏郭奕而無慙射崔洪而不愧紫樞佇)
(俊彤管須賢宜升賜劒/之榮式表委珠之潔)箴後漢繁欽尚書箴(龍作納言/帝命惟允)
(山甫翼周實司喉吻赫赫禁臺萬邦所廷無曰我平而/慢爾衡無曰我審而怠爾明四岳阿諧績用不成虞登)
(八凱五教聿清舉涉其私乃忝服榮正直是與伊/道之經先人匪懈永世流聲君子下問敢告侍廷)表梁
蕭子範為兄宗正讓都官尚書表(納言之授皇命所由/五星懸暉差池紫宫)
(之曲百官根本聨曹建禮之門孔蔡該博垂芳於兩京/陳鍾令才比肩於魏代逖望前英俯循庸薄義無尸素)
(理絶/祗奉)
吏部尚書第六(叙/事)吏部尚書者初漢成帝置列曹尚書
四人其一曰常侍曹主丞相御史公卿事後漢初光武
改常侍曹為吏部曹主選舉齋祠事後漢末改為選部
曹魏代又為吏部曹專掌選職右於諸曹尚書至宋置
二吏部尚書尋復省一人(沈約宋書云初晉世㪚騎常/侍選望與侍中不異其後職)
(任閒散用人益輕宋孝武欲重其選以吏部尚書任重/遂分吏部置二人以輕其任蔡興宗謂人曰選曹要重)
(常侍閒淡改之以名而不以實/雖主意欲為輕重人心豈可變)自漢及魏授此職者或
云吏部尚書若授諸曹尚書直云尚書(漢魏晉世若授/吏部者即云以)
(某為吏部尚書若授他曹云某為尚書至晉宋齊/已後始云某授工部刑部五兵度支等尚書耳)故歴
代職官之書皆别紀吏部尚書不與諸曹同今書倣此
云(並出漢官齊職儀/及五代史百官志)事對銓衡　品藻(何法盛晉中興/書曰吳隠之字)
(處黙少有孝行與太常韓康伯隣居隠之母亡毎哭康/伯母輒泣涕悲不自勝既而語康伯曰汝後若居銓衡)
(之職當用此人及康伯為吏部尚書因進用之遂歴清/望又李重為吏部尚書箴序曰重忝曹郎銓管九流品)
(藻清濁雖祗/慎莫知所寄)題才　著箴(裴顗謝吏部尚書表曰臣少/無鑒察之譽長無題輿之才)
(李重集曰重為選曹尚書著選/曹箴置之左右以明審才之官)庭牧馬　閣聚書(王隠/晉書)
(曰鄧攸為吏部尚書當時清靜内外肅然牧馬於家庭/妻息素食不受一錢沈約宋書曰少帝即位蔡廓為吏)
(部尚書不肯拜乃以王恵代焉被召即拜/未嘗接客人有與書求官者輒聚於閣上)考簿世　調
門户(習鑿齒晉陽秋曰初陳羣為吏部尚書制九格登/用皆由於中正考之簿世然後授任王隠晉書曰)
(王戎為左僕射領吏部尚書自戎居選未嘗進一寒素/退一虚名理一寃枉殺一疽嫉隨其沉浮門調户選好)
(營生廣收八方園田水碓周/徧天下聚歛積實不知紀極)清通簡要　祗慎亷平(劉/義)
(慶世説曰王濬冲裴叔則二人總角詣鍾士季須㬰去/後客問鍾曰二童是誰鍾曰裴楷清通王戎簡要後二)
(十年此二賢當為吏部尚書冀爾時天下無滯才又李/重選曹尚書箴序曰重忝曹郎銓管九流品藻清濁雖)
(祗慎莫知所寄虞預晉書曰盧欽字子若少好/學為尚書僕射領吏部清實選舉稱為亷平)箴晉傅
𤣥吏部尚書箴(明明王範制為九秩君執常道臣有定/職貴無常尊賤不恒卑不明厥徳國用)
(顛危昔舜舉禹咎繇而俊乂在官湯舉阿衡而不仁流/屏且表正而象平日夕而景側處喉舌者患銓衡之無)
(常不患於不明故曰無謂隠㣲廢公任私無好自專違/衆取怨是以古之君子無親無疎縱心大倫修已以道)
(𢎞道以身易貴好爵書慎官人官不可妄授職不可闇/受能者養之致福不能者弊之招咎衡臣司書敢告左)
(右/)表梁沈約為禇炫讓吏部尚書表(竊惟𤣥素未辨必/謬朱紫之察規矩)
(或昧理喪方圓之功東西兩漢左雄孤絶於前南北二/晉山濤莫嗣於後良由性藏於貌才隠乎心楚越無以)
(况其廻殊山川未足方其險阻雖復挫暗為/明勉愚生智亦何以登奇㧞異離渭分涇)張纘讓
吏部尚書表(漢革民曹魏仍東掾毛孝先以清公見美/盧子若以貞固任職降及晉世希覩其人)
(樂彦輔雍容自守當時恨其寡譽山巨源意在拔奇不/免與世沉浮鄧攸牧馬家庭何益止競之操卞壼如含)
(瓦石未聞/檢裁之功)陳江總讓吏部尚書表(切以漢置五曹方今/六尚魏隆八座擬古)
(六卿近喻喉舌逺譬樞斗如東京許/郭西晉裴王仰首仲眉可得而論矣)
左右丞第七(叙/事)尚書丞秦官也漢因之至成帝分置列
曹尚書四員便置丞四人至光武減其二唯置左右二
丞丞承也言承助令僕總理臺事尚書令與左丞總領
紀綱僕射與右丞掌禀假財穀魏晉以來左丞得彈奏
八座故傅咸云斯乃皇朝之司直天臺之管轄是也(宋/書)
(百官志曰晉宋之世左丞主臺内禁令宗廟祠祀朝儀/禮制選用署吏紏彈不法右丞掌臺内庫蔵廬舍凡諸)
(器用之物及/刑獄兵器)自漢魏以來品皆第六秩四百石梁加品
第四秩六百石(出齊職儀及五/代史百官志)唐龍朔二年改為左右
肅機咸亨初復舊事對紀綱　管轄(蔡質漢官典儀曰/尚書左丞凡臺中)
(紀綱皆無所不總又𫝊咸答辛曠詩序曰尚書左丞彈/八座以下居萬機之㑹斯乃皇朝之司直天臺之管轄)
(余前為左丞具此職之要後/忝此任僶俛從事日慎一日)司直　凖繩(司直見管轄/注中傅暢諸)
(公讚曰許奇字子泰為/尚書左丞冇凖繩操)解交　增秩(漢官儀云漢制八/座丞郎初拜並集)
(都座交禮遷又解交續漢書云黄香拜尚書左/丞功滿當遷和帝詔留増秩後拜尚書遷僕射)百寮憚
　三臺清(王隠晉書曰郄𢎞始為尚書郎轉左丞在朝/為百寮所憚後坐泄事免又曰劉恢字長升)
(為尚書左丞正色在朝/三臺清肅出兼中丞)彈八座　肅三臺(彈八座見管/轄注肅三臺)
(見三臺/清注)奏郭奕　彈崔洪(王隠晉書曰傅咸為尚書左/丞時尚書郭奕咸故將也累)
(辭疾病不起復不上朝又自表妹塟乞出臨喪詔書聽/許咸舉奏之又曰郄詵為尚書左丞推奏吏部尚書崔)
(洪洪曰舉詵丞而還奏我此謂挽弩自射詵曰趙宣子任/韓厥為司馬而厥以軍法戮宣子之僕崔侯為國舉才我)
(以才見舉唯官是視各明至公何故/其言乃至於此也洪聞而悅服之)掌威儀　主財用
(續漢書百官志曰左丞掌録尚書吏人上章百官威/儀漢官典儀曰右丞與僕射掌稟假錢榖諸財用)詩
梁沈約和左丞庾杲之移病詩(嵗暮豈云聊㕘差憂與/疾匪澣孰能賜持身固)
(無述握蘭空盈把待漏終不溢囂喧滿眼前簿領紛盈/􁹰安用談天辨徒勞夢賜筆挂冠若東都山林寜復出)
侍郎郎中員外郎第八(叙/事)案侍郎隋煬帝置也郎
中秦官也員外郎隋文帝置也初西漢置尚書郎
四人(一人主匈奴單于營部一人主羌戎吏民/一人主户口墾田一人主錢帛貢獻委輸)光武
分尚書為六曹每一尚書則領六郎凡三十六郎焉
秦初置郎中令(領諸郎之在中書者而為之/令長也漢武改名光禄勲)其屬官有
三署(五官中郎將左中郎將/右中郎將凡三署也)署中有郎中侍郎無員多
至千人分𨽻三署主執㦸侍宫殿出則充車騎漢因之
(郎中秩比三百石侍郎比四百石以其為郎/居中故曰郎中以其為郎内侍故曰侍郎)漢官云尚
書郎初從三署郎選詣尚書臺試每一郎缺則試五人
先試牋奏初入臺稱郎中滿嵗稱侍郎故郎中侍郎之
名猶因三署本號也(西漢言郎者多非尚書郎唯田蚡/少為諸曹郎是也其文帝時馮唐)
(為郎中署長直不疑盗同舍郎金武帝時顔駟為郎三/世不遷成帝時揚雄為侍郎及諸言以貲為郎父任為)
(郎皆三署郎至東漢猶難分冇尚書及曹名冠首者/即尚書郎直言為郎亦三署郎魏以後即無三署郎)自
漢以來尚書諸曹郎中侍郎或不兩置(或惟置郎中或/唯置侍郎然二)
(者亦通為/尚書郎)後漢兩置有郎中侍郎魏晉宋齊後魏北齊
惟有郎中梁陳兩置有郎中侍郎(五代史志云梁尚書/郎初入臺稱郎中功)
(髙者轉為侍郎陳氏依梁制案前代郎中侍郎兩置者/侍郎今郎中之任郎中即今員外郎之任若唯置郎中)
(亦今郎/中之任)隋文帝開皇初惟置侍郎(亦尚書郎也隋氐諱/中不置郎中唯置侍)
(郎為尚/書郎耳)尋又每曹置一員外郎煬帝各於六尚書曹置
六侍郎増品第四以貳尚書之職(今六司/侍郎)其諸曹侍郎
直曰郎(除侍/字)曹别置二郎尋又每曹省一郎而加承務
郎一人當開皇員外之職唐又改為郎中又依開皇每
曹置一員外郎(隋室諱中故直稱郎唐初復曰郎中以/上出漢官儀齊職儀及五代百官志)
事對應宿　覩天(華嶠後漢書曰館陶公主為子求郎/不詳賜錢千萬明帝謂羣臣曰郎中)
(上應列宿非其人則民受其殃王隠晉書曰樂廣為尚/書郎與何晏鄧颺䓁談講衛瓘見而奇之曰常恐㣲言)
(將絶今復聞之命諸子造焉謂曰此人之水/鏡也每見此人瑩然猶披雲霧而覩青天也)起草　題
柱(漢官儀曰尚書郎主作文書起草晝夜更直五日於/建禮門内三輔决録注曰田鳳字季宗為尚書郎容)
(儀端正入奏事靈帝目送之因/題柱曰堂堂乎張京兆田郎)趨墀　伏省(應劭漢官/儀曰尚書)
(郎含雞舌香伏奏事黄門郎對揖跪受故稱尚書郎懐/香握蘭趨走丹墀摯虞三輔决録曰馮豹為尚書郎每)
(奏事未報常伏省闥下或自昏/至明天子黙使人持被覆之)持被　䕶衣(持被見伏/省注中應)
(劭漢官儀曰尚書郎入直臺廨中給女侍史二人皆選/端正妖麗執香爐香囊燒薫䕶衣服奏事明光殿省省)
(中皆以胡粉塗/壁丹朱漆地)覆錦　含香(蔡質漢官典職曰尚書郎/給青縑白綾被或以錦被)
(含香已見/趨墀注中)無雙　第一(東觀漢記曰黄香知古今記犀/書無不渉獵兼明圖䜟天官星)
(氣鍾律歴筭窮極道術京師號曰天下無雙江夏黄童/京師貴香慕其聲名更饋衣物拜尚書郎司馬彪續漢)
(書曰胡廣字伯始舉孝廉試/為天下第一旬月拜尚書郎)三年　五日(蔡質漢官典/職云尚書郎)
(初從三署詣臺試初上臺稱守尚書郎中滿嵗稱尚書/郎三年稱侍郎又曰尚書郎夜更直五日於建禮門内)
(給清縑白綾/被或以錦被)哀烏位明時郎(漢書天文志曰南宫十五星/曰哀烏郎位故明帝云郎官)
(上應列宿即此也漢官儀云郎見左右丞對揖無敬/稱曰左右君丞郎見尚書執版對揖稱曰明時郎)更直建
禮　入奏明光(更直建禮見上起草注/入奏明光見上䕶衣注)兼理兩曹　奏
事三世(續漢書曰胡伯始旬月拜尚書郎兼理兩曹轉/左丞又曰徐昉為尚書郎性惟周密畏慎在臺)
(閣典職十年奏事/三世未嘗有過)詩晉陸機贈尚書郎顧彦先詩(朝逰/之曽)
(城夕息旋直廬迅雷中霄激驚電光夜舒𤣥雲拖朱閣/振風薄綺疏豐注溢修霤潢潦浸階除停隂結不解通)
(衢化為渠沉稼湮梁潁流民泝/荆徐眷言懐桑梓無乃將為魚)梁沈約悼齊故吏部郎
謝朓詩(吏部信才傑文鋒振奇響調與金石諧思逐風/雲上豈言凌霜質忽隨人所往尺璧爾何寃忽)
(此同/丘壤)唐蘇味道在廣州聞崔馬二御史並拜臺郎詩(振/鷺)
(齊飛日遷鸎逺聴聞明光共待漏清覽各披雲喜得廊/廟舉嗟為臺閣分故林懐栢悦新握阻蘭薫冠去神羊)
(影車迎瑞雉羣逺從/南斗外遥仰列星文)沈佺期酬蘇味道𤣥夏晚寓直省
中詩(並命登仙閣分宵直禮闈大官供宿膳侍史䕶朝/衣巻慢天河入披庭月露㣲小池殘暑退髙樹早)
(凉歸冠劒無時釋軒車待漏/飛明朝題漢柱三署冇光輝)表梁陸倕拜吏部郎表(銓/衡)
(庶品歴選名實阮咸貞素屢薦未登陸亮忠心裁居殿職/自非季重清識李毅恬正則何以區分管庫式鑒胥史)
中書令第九(叙/事)中書令漢武所置出納帝命掌尚書奏
事蓋周官内史之任(周官内史掌/王之八柄)初漢武逰宴後庭公
卿不得入始用宦者典尚書通掌圖書章奏之事(初秦/代少)
(府遣吏四人在殿中主發書謂之尚書尚/猶主也漢由之初用士人武帝改用宦者)其後遂罷尚
書改置中書謁者令盡用宦者故沈約宋書百官志云
中書本尚書官是也謝靈運晉志云以其總掌禁中書
記謂之中書漢武時司馬遷被腐刑之後為中書令則
其職也漢書不言謁者史省文也(其官本名曰中書謁/者令漢書直云遷為)
(中書令是史省文也宣帝時𢎞恭坐腐刑累遷為令明/習文法勢傾内外然恭死石君房亦坐腐刑代為令)
至成帝置尚書官改中書謁者令所掌非盡權要舊任
也(蓋直為禁中宦者之/職非掌朝廷要事也)故謝靈運晉書云漢成帝已後
無復中書之職是也東漢初亦無其官至獻帝時魏武
為魏王置祕書令此又中書之任也(以其中書通掌圖/書祕記之事故以)
(祕書/為名)魏文改祕書令為中書令以祕書右丞孫資為中
書令魏晉以來皆置一人品第三妙選文學通識之士
為之掌王言江左更重其任多以諸公兼之(古者宰相/本是三公)
(至魏晉中書令掌王言才望既重多以諸公兼之近/世以來若三公無其人則闕而中書令當宰輔之仕)近
世始專其職隋文帝改為内史令置二人(隋室諱中依/周官改為内)
(史漢武置中書有令冇僕射宣帝時𢎞恭為令石君房/為僕射恭死石代為今至魏武置祕書令魏文改祕書)
(令左丞為中書令又置監一人當僕射之職首以祕書/右丞孫資為中書令左丞劉放為中書監歴晉宋齊梁)
(陳北齊後魏皆置中書監位在/令上至隋省之故令置二人焉)煬帝改為内書令(已上/並出)
(漢官及齊職儀并/五代史百官志)唐初又為内史令武徳三年復為中
書令龍朔二年改為西臺右相咸亨初復舊光宅初改
為鳳閣内史神龍初復舊開元初改為紫㣲令五年復
舊事對龍池　雞樹(卞伯玉中書郎詩曰大方信包含/優渥遂不已躍鱗龍鳳池揮翰紫)
(宸𠂻郭頒魏晉世語曰劉放孫資共典樞要夏侯獻曹/肇心内不平殿中有雞棲樹二人相謂此亦久矣其能)
(復幾指謂中書監/劉放中書令孫資)西掖　右曹(劉楨贈徐幹詩曰誰謂/相去逺隔此西掖垣所)
(限清切禁中情無由宣應劭漢官儀曰左右曹受尚書/事前世文士以中書在右因謂中書為右曹又稱西掖)
紫宸　清禁(紫宸見龍池注/清禁見西掖注)西省　内樞(何法盛晉中/興書曰范寗)
(拜中書侍郎専掌西省宋泰始起居注曰王言之職總/司清要中將軍丹陽尹王景文夙尚𢎞簡情度淹粹忠)
(規茂績實宣國道宜兼管/内樞以重其任可中書令)掖垣　綸閣(劉楨詩誰謂相/去逺隔此西掖)
(垣所限清切禁中情無由宣禮記曰王言如絲其出如/綸王珉直中書詩云髙閣臨雲日險岑仰天居又中書)
(職掌綸誥前代/詞人因謂綸□)雞棲樹　鱗躍池(雞棲樹見雞樹注鱗/躍池見龍池注已上)
(總載中/書省)專車　奪池(曹嘉之晉記曰中書監令常同車/入朝至和嶠為令而茍朂為監嶠)
(意强抗專車而坐乃使監令異車自此始也又曰荀朂/自中書監遷尚書令人賀之朂曰奪我鳳皇池何賀之)
(有/)隔坐　奕世(吳録曰紀騭字子上景皇時騭父亮為/尚書令騭為中書令毎朝㑹詔以屏風)
(隔其坐宣城記云隔以雲母屏又晉陽秋曰王獻之為/中書令獻之少而標邁不循常貫為一時風流之冠獻)
(之卒以王珉為中書令世謂之大王令小王令也珉/父洽又嘗為此官珉復繼之時人以為奕世令望)望
士　勝㑹(檀道鸞晉陽秋曰温嶠上疏曰臣才短學淺/文疏不通中書之職酬對無方斟酌輕重豈)
(唯文䟽而已自非望士良才何可妄居斯任累辭而止/又王獻之少而標邁不循常貫而撮其勝㑹故為中書)
(令/)典詔命　宣國道(沈約宋書曰傅亮永初元年為太/子詹事中書令直中書專典詔命)
(宋泰始起居注曰二年詔曰王言之職總司清要丹陽/尹王景文夙尚𢎞簡情度淹粹忠規茂績實宣國道可)
(中書/令)參時務　典史書(王珉别傳曰珉字季琰詔曰王/珉才學廣贍義理精通宜處樞)
(近以㕘時務其以珉為長史兼中書令晉/令曰中書為詔令記㑹時事典作史書)立為頌　共講
文(崔鴻後趙録曰徐光字季武頓丘人㓜冇文才年十/三王陽攻頓丘掠之而令主秣馬光但書徃作詩賦)
(左右以白勒勒令召光付紙筆光立為頌賜衣服遷為/中書令何法盛晉中興書曰王洽字敬和明帝曰敬和)
(清才貴令昔為中書郎吾時尚小數呼/見意甚親之今以為中書令共講文章)貴幸傾朝　尊
寵任職(漢書曰石君房與𢎞恭皆少坐腐刑為黄門以/選為中尚書宣帝時任中書官以恭為令君房)
(為僕射恭死君房代為令貴幸傾朝百寮皆敬/事又曰司馬遷腐刑之後為中書令尊寵任職)才學廣
贍　文㫖清逺(才學廣贍見㕘時務注檀道鸞晉陽秋/曰肅祖欲以温嶠為中書令手詔曰卿)
(以令望忠允之懐著於周旋且文清/而㫖逺宜居機密今以卿為中書令)意性調美　情度
淹粹(薛瑩條列吳事曰胡冲意性調美心趣解暢有刀/筆閑於時事為中書令雖不能匡矯亦自守不茍)
(求容媚情度淹/粹見宣國道注)表宋謝莊讓中書令表(臣聞璧門天䆳/鳳沼神深絲綸)
(王言出納帝命自非望允當時譽宣痒塾未有謬承曲/寵空席兹榮在於平壯猶不可免况今綿痼百志俱淪)
中書侍郎第十(叙/事)中書侍郎魏官也案環濟要畧曰中
書有令僕射承郎謂西漢時也又案衛宏漢舊儀曰漢
置中書領尚書匈奴營部一郎民曹一郎謁者一郎此
則中書郎已聞漢代記傳無明文莫知廢置之由矣沈
約宋志云魏文帝黄初初中書置通事郎次黄門郎黄
門郎已署過通事乃署名帝省讀書可晉改通事郎為
中書侍郎蓋此始也(案魏志明帝詔舉中書郎謂盧毓/曰選舉莫取有名有名如畫地作)
(䴵不可噉也毓舉韓暨帝用之又司馬宣王辟王伯興/擢為中書侍郎亦明帝時據此中書侍郎起魏代沈約)
(宋書云晉/改似謬也)東晉又改為通事郎尋復為中書郎以後因
之案隋初改中書省為内侍省隋末改為内書監唐初
又改為内史省龍朔二年改為西臺光宅初改為鳳閣
開元初改為紫㣲其侍郎各因臺閣改易為名(若鳳閣/則名鳳)
(閣侍郎其舍人/以下皆倣此)事對躍池　入室(卞伯玉赴中書郎詩/曰躍鱗龍鳳池何法)
(盛晉中興書曰王濛字仲祖恬暢能言名理善𨽻書與/劉惔為中書郎太宗輔政濛惔並數侍㨗對毎為入室)
(之賔惔字真長少清峻時人以/濛比袁曜卿以惔比荀奉倩)專掌　無對(何法盛晉/中興書曰)
(范寗字武子少好學多所通覧拜中書郎專掌西省居/職多所獻替有益政道王濛别傳曰濛為中書侍郎四)
(年無對又遷司徒左長史少選/四人年頻滿以濛難與比肩也)軌制　書檄(何法盛晉/中興書曰)
(孔演字元舒晉國建與庾亮俱補中書侍郎于時中興/肇建庶事萆創演經學博通又練悉舊典朝儀軌制多)
(所取正焉由是元明二帝親愛之又嵇氏世/家曰嵇含為中書郎書檄雲集初不立草)至行　直
言(魏志曰明帝詔舉中書郎吏部尚書盧毓曰得其人/與否在盧生耳毓舉韓暨有至行帝用之晉中興書)
(曰范寗拜中書侍郎時烈宗雅好文學而明習五經/甚見親愛朝廷擬議輒諮訪之寗指朝士直言無諱)鍾
表　卞詩(郭頒魏晉世語曰司馬景王命中書郎虞松/作表再呈不可意令松更定之經時竭思不)
(能改心存形色中書郎鍾㑹察有憂色問松松以實對/㑹取草視為定五字松恱服以呈景王景王曰不當爾)
(耶松曰鍾會也王曰如此可大用真王佐才也/卞伯玉赴中書詩曰躍鱗龍鳳池揮翰紫宸裏)五字
片言(五字見鍾表注陸士衡轉中書侍郎齊王收士衡/付廷尉士衡出後謝表曰臣以職在中書制命所)
(出而臣本以筆札見知慮逼迫不獲已乃詐發内/妹䘮出就弟雲哭泣受弔片言隻字文不闗其間)難以
比肩　肅然改容(難以比肩見無對注中宋書裴瓚字/國寳風神標邁為中書侍郎出入禁)
(門見者肅/然改容)詩唐太宗餞中書侍郎來濟詩(曖曖去塵昏/灞岸飛飛輕)
(盖指河梁雲峯衣結千重葉雪岫花開幾樹芳深悲黄/鶴孤舟逺獨歎青山别路長聊將分袂霑襟淚還用持)
(添離/席觴)魏劉公幹贈徐幹詩(誰謂相去逺隔此西掖垣所/限清切禁中情無由宣思子)
(沉心曲長歎不能言起坐失次第一日三四遷歩出北/寺門遥見西苑園細栁夾道生芳塘含清源輕葉隨風)
(轉飛鳥/何翩翩)齊謝𤣥暉直中書省詩(紫殿肅隂隂彤庭赫𢎞/敞風動萬年枝日華承)
(露掌玲瓏結綺錢深沉映珠網紅藥當階翻蒼苔依砌/上茲言翔鳳池鳴珮多清響信美非吾室中園思偃仰)
(朋情以鬰陶春物方駘蕩/安得凌風翰聊恣山泉賞)梁沈約悼故中書侍郎王融
詩(元長秉奇調弱冠慕前蹤眷言懐祖武一簣望成峯/塗艱行易跌命舛志難逢折風落迅羽流恨賦青松)
唐魏知古春夜寓直鳳閣懐羣公詩(拜門傳漏晚寓省索/居時昔重安仁賦今)
(稱伯玉詩鴛池滿不溢雞樹久/逾滋夙夜懐山甫清風詠所思)韋承慶直中書省詩(清/切)
(鳳皇池扶疎雞樹枝唯應集鸞鷺何為宿羇雌大造乾/坤闢深思雨露垂鵾鵬既含養駑駘亦驅馳木偶翻為)
(用芝泥忽濫窺九思空自免五字本無施徒喜逢千載/何階答二儀螢光向日盡蚊力負山疲禁宇庭除□閒)
(宵鍾箭移暗光臨户發殘月下簾欹白鬂隨身改丹心/為主披命將時並泰言與行俱危寄謝登巢客堯年復)
(在/斯)表梁庾肩吾為寜國公讓中書郎表(臣聞陟彼太行/伯后之車屢怠)
(望兹吳坂少游之馬難躋是知美非流水立致摧轅駿/靡浮雲便期頓轡起登天漢寜培九萬之風坐濟星橋)
(非使千年之翼豈有㓜稱辨慧足對元禮弱標俊穎/能嘲子叔玉重組長空見休寵深宫䆳宇孰知懐憂)
中書舍人第十一(叙/事)環濟要畧云舍人古官也(周禮地/官有舍)
(人上士二人舍猶宫也掌宫中之政出廩分財列仙傳/曰琴髙趙人善鼓琴為宋康王舍人也史記李斯為秦)
(宫舍人漢書髙祖起豐沛周勃傅亮樊噲/皆以舍人從酈食其亦以舍人知宫内事)然則中書舍
人晉官也自漢置中書無聞其職魏世中書始置通事
一人掌呈奏魏明時有通事劉泰是也髙貴鄉公時改
為通事都尉尋又改為通事侍郎晉初置舍人一人通
事一人至東晉合舎人通事二職謂之通事舍人自晉
宋以來唯掌呈奏宣王言甚用事至梁用人殊重多以
尊官兼領並入閣内始專掌中書詔誥(自魏晉詔誥皆/中書令中書侍)
(郎掌之至梁始舍人為之裴子/野嘗以鴻臚卿兼領通事舍人)其後除通事二字直曰
中書舍人陳及北朝皆因之掌制詔(陳及後魏又别置/通事舍人掌宣奏)
(北齊唯置中書舍人兼掌宣奏/隋又别置通事舍人専掌宣奏)隋及唐皆隨臺省為名
並内史省則曰内史舍人云(並出齊職儀及/五代史百官志)事對忠慎
　儒素(晉中興書曰劉超字世踰遷中書舍人時臺省/初建内外多事超出納書命以忠慎稱理身清)
(苦衣不重帛又曰徐邈字景山以東州儒素性好學尤/善經傳烈宗始覽典籍招延禮學之士後將軍謝安舉)
(邈應選補中書舍人専在西省撰正五經音訓學者/宗之每預顧問輒有獻替多所補益烈宗甚愛之)預
顧問　多補益(預顧問及多補益/並見上儒素注中)出書命　善經傳(出/書)
(命見忠慎注中善/經傳見儒素注中)掌文法　主呈奏(荀朂集曰晉武帝/時門下啓令史伊)
(羡趙咸為中書舍人對掌文法朂奏以為不可百官志/曰魏初中書置通事一人主呈奏晉初中書又置舍人)
(一人至東晉合通事及舍人二/職謂之通事舍人兼掌呈奏)合二職　由四户(合二/職見)
(主呈奏注蕭景暢齊書云永明元年熒惑入紫㣲時中/書通事舍人四人各注一户謂之四户既總重權勢傾)
(天下㑹𤣥象失度太史奏云宜修福禳之大尉王儉謂/帝曰天文乖忤此由四户仍具舍人王文明等名奏之)
(至梁除通事二字直曰中/書舍人掌文翰猶兼呈奏)詩唐上官儀酬薛舍人萬年
宫晚景寓直懐友詩(奕奕九成臺窈窕絶塵埃蒼蒼萬/年樹玲瓏下萱霧池色揺晚空巖)
(光歛餘煦清切丹禁静浩蕩文河注留連窮勝託風期/揆善謔東望安仁省西臨子雲閣長嘯披煙霞髙歩尋)
(蘭若銅狄掩通門雕鞍歸騎喧燕餘對明/月制豔促芳樽别有青山路䇿杖訪王孫)張文琮和楊
舍人詠中書省花樹詩(華蕚映芳叢參差間早紅因風/時落砌雜雨乍浮空影照鳳池)
(水㕿飄雞樹風豈不/愛攀折希君懐袖中)徐彦伯贈劉舍人古意詩(女牀閟/靈鳥文)
(章世所希巢君碧梧樹舞君青𤨏闈或言鳳池樂撫翼/更西飛鳳池環禁林仙閣霧沉沉璇題激流水珠綴綿)
(清隂郁穆帝言重熒煌台座深風張丹戺翮月弄素琴/音雙彩結不散孤英跂莫尋浩歌在西省經傳恣潛心)
　初學記卷十一
欽定四庫全書
　初學記卷十二
　　　　　　　　　　　　　唐　徐堅　撰
　職官部下
侍中第一(敘/事)侍中古官也黄帝時風后為侍中周時號
常伯周公立政篇戒成王常伯常任以為左右是也秦
取古官置侍中之職(應劭漢官云侍中周官以其周曰/常伯故曰周官班固漢書云侍中)
(秦官以其秦取古官復置/之故曰秦官其實古官)初秦置侍中本丞相史也丞
相使史五人來往殿内奏事故謂之侍中漢因之多以
為加官(漢書公卿表曰侍中散騎中常侍所加或列侯/将軍卿大夫言此第官兼加侍中也初漢本用)
(舊儒高德備切問近對然貴遊子弟及倖臣榮其官至/襁褓受寵位服綺襦紈袴漢初籍孺閎孺皆冠鵕䴊冠)
(貝帶傅脂粉張辟强年十五/霍去病年十八並為侍中)漢官云侍中冠武弁大冠
亦曰惠文冠(漢書云昌邑王賀冠惠文/音義云惠文今侍中所著)加金璫附蟬為
文貂尾為飾謂之貂蟬(侍中服之則左貂常侍服之則/右貂董巴輿服志云金取堅剛)
(百鍊不耗蟬取居髙飲清貂取内勁悍外温潤中/本趙武靈王之制秦始皇破趙得其冠以賜侍)西漢
無常員多至十人(齊職儀云漢侍中掌乗輿服物下至/䙝器虎子之屬武帝代孔安國為侍)
(中以其儒者特聽掌御唾壺朝廷榮之初漢侍中親省/起居故俗謂執虎子虎子䙝器也至魏文帝時蘇則為)
(侍中嘗與則同隱吉茂者是時仕甫歴/縣令見則調之曰仕進不止執虎子)東漢初無常員
(齊職儀云東漢侍中便蕃左右與帝升降法駕/出多識者一人參乗兼負傳國璽操斬白蛇劒)至靈帝
時侍中舍有八區論者因言員本八人(獻帝起居注曰/初置侍中六人)
(出入禁中近侍帷幄省尚書/奏事據此漢末未或省員)魏侍中置四人(齊職儀云/魏侍中掌)
(儐贊大駕出則次直侍中䕶駕正直侍中負璽陪乗/不帶劒皆騎從御登殿與散騎侍郎扶帝侍中居左)
(常侍居右備切問/近對拾遺補闕也)晉宋齊梁陳置四人(齊職儀及五代/史志云自晉宋)
(齊梁魏陳侍中並與三公叅國政直侍左/右應對獻替法駕出則正直一人負璽)後魏北齊置
六人(五代史百官志云北齊侍中因後魏置六人掌/獻納諫正及進御之職叅與諸公論國政也)後
周初依周禮天官府置御伯中大夫武帝改御伯為納
言亦侍中之任宣帝末又别置侍中為加官隋文帝改
侍中為納言置二人煬帝改為侍内(隋室諱中/故改避之)唐朝復
為侍中龍朔初為東臺左相咸亨初復舊光宅初改為
納言神龍初復舊開元初改為黄門監五年復舊(門下/省自)
(晉以來名之唐朝三年改為東臺光/宅初改曰鸞臺開元改為黄門省)事對玉署　𤨏闈
(漢書曰李尋字子長通尚書哀帝初即位召尋待詔黄/門使侍中傅喜問尋尋對曰位卑術淺偶隨衆賢待詔)
(反汚玉堂之署漢官儀侍中有玉堂署衛宏漢舊儀曰/黄門郎屬黄門令日暮入對青𤨏闈拜名夕郎爾雅曰)
(宫中門/謂之闈)黄樞　青闥(盧諶宣徽賦曰鄭山潛於谷口揚/朝隱於黄樞諶注曰揚雄為黄門)
(郎三葉不徙官散騎常侍范雲與王/中書詩曰攝官青𤨏闥遥望鳳皇池)東寺　左曹(漢官/儀曰)
(尚書令侍中上東西寺及侍中寺又曰左右曹受尚書/事沈約宋書曰漢使左右曹諸吏分掌尚書奏事光武)
(省諸吏信小黄門受事前代文/士皆謂門下為左曹亦曰東寺)畵室　丹地(漢官儀曰/侍中秩千)
(石黄門有畵室署畫室署長一人玉堂署長一人蔡質/漢官曰尚書奏事於明光殿省中皆胡粉塗壁其邊以)
(丹漆地故尚書郎舍雞舌香伏其/下奏事黄門侍郎對揖而跪受)𤨏闥　玉堂(𤨏闥見/青闥注)
(中玉堂見玉署注/已上總載門下)掌壺　負璽(孔叢曰孔臧與子琳書/曰侍中安國羣臣近見)
(崇禮不供䙝事猶復掌御唾壺朝廷之事莫不榮之環/濟要略曰侍帷幄受顧問拾遺於左右大駕出則負璽)
(以從小/則叅乗)珠闕　金蟬(相書占氣如連珠雜要曰氣色如/連珠入闕門為侍中漢官曰侍中)
(周官也金蟬右貂金取堅剛百/鍊不耗蟬居高食潔口在腋下)八舍　七車(八舍見叙/事陳壽益)
(部耆舊傳曰蜀郡張寛字叔文漢武帝時為侍中從祀/甘泉至渭橋有女人浴於渭水乳長七尺上怪其異遣)
(問之女曰帝後第七車者知我所來時寛在第/七車對曰天星主祭祀者齋戒不嚴則女人見)抱劒
伏茵(漢官曰侍中殿下稱制出則叅乗佩璽抱劒漢舊/儀曰侍中左右近臣見皇后如見帝見婕妤行則)
(對壁坐/則伏茵)賜綬　引裾(後漢書曰卞鴻字公永永平中詔/徵賜綬拜侍中魏畧曰辛毘遷侍)
(中於時帝欲徙兾州户十萬實於河南毘曰陛下不以/臣不肖置之左右安得不與臣議帝不答起入内毘隨)
(而引其裾帝/遂奮衣不還)七葉　三代(三輔故事曰金日磾字翁叔/封秺侯有忠勤之節七葉侍)
(中東觀漢記曰馮魴字孝孫父/子兄弟並帶青紫三代侍中)遊鸞渚　含雞香(遊鸞/渚見)
(下傅咸詩應劭漢官曰侍中刁存/年老口臭上出雞舌香使含之)青蒲伏　綠車載(漢/官)
(曰史丹為侍中元帝寢疾丹以親密近臣得視疾候上/間獨寢時丹直入卧内頓首伏青蒲上應劭注曰以青)
(規地曰青蒲漢書曰衛尉金敞疾甚成帝拜敞子涉為/侍中使綠車載送衛尉注曰綠車皇孫車所以寵之言)
(衛尉常清顯/在朝尊貴)侍帷幄　管喉脣(戴逵竹林七賢論曰山/濤泰始七年為侍中詔)
(曰清風淳履思心通逺宜侍帷幄謝綽宋拾遺曰王華/王曇首殷景仁劉湛四人宴飲從朝至夕帝甚歡華既)
(出太祖目送之歎曰此四賢一時/之秀同管喉脣恐後世難繼矣)便繁左右　從容諷
議(應劭漢官曰侍中周官也便繁左右與帝升降卒思/近對拾遺補闕百寮之中莫密於兹張隱文士傳曰)
(張衡拜侍中恒居帷幄/從容諷議拾遺左右)詩西晉傳咸贈何劭王濟詩并
序(朗陵公何敬祖咸之從内兄國子祭酒王武子咸從/姑之外孫也並以明德見重於世咸親之重之情猶)
(同生義則師友何公既登侍中武子俄而亦拜二賢相/得甚歡咸亦慶之然自恨闇劣雖願共繾綣而從之末)
(由歴試無效且有家艱心存日替賦詩申懐以貽之云/爾日月光太清列宿曜紫㣲赫赫大晉朝明明闢皇闈)
(吾兄既鳳翔王子亦龍飛雙鸞游蘭渚二離揚清暉携/手升玉階並坐侍丹帷金璫綴惠文煌煌發令姿斯榮)
(世所欽繾綣情所希豈不企高蹤麟趾邈難追臨川靡/芳餌何為空守坻枯槁待風飄逝将與君違違君能無)
(戀尸素當言歸歸身蓬蓽廬樂道以忘飢進則/無云補退則恤其私但願隆𢎞美王度日清夷)箴後漢
胡廣侍中箴(皇矣聖上神居天處勤求俊良是弼是輔/匪懈於位庶工以序昔在周文創德西隣)
(朂聞上帝賴兹四臣辛尹是訪八虞是詢濟濟多士又/用有勲文公欽若越興周道亦惟先正克慎左右常伯)
(常任實為政首降及厲王不祗不恪䁥彼榮夷用肆其/虐惟敗天命㓂戎並作圯墜宗緒寢廟靡託無曰我賢)
(不選至親無曰我仁妄用嬖人籍閎飾顔穢我神武鄧/通擅鑄不終厥後中書竊命石𢎞作禍高安斷袂哀用)
(無主侍中司/中敢告執矩)表梁王筠為從兄讓侍中表(至如元勲舊/儒之胄積徳)
(累仁之家九代七葉之華相韓事漢之貴不然則子駿/之學洞古今平子之思侔造化仲宣之辯識無滯次仲)
(之解經不窮然後可以喻㫖公卿問對帷扆陪/六尺之輿通四方之意求之㣲臣此途頓隔)任昉為
王思遠讓侍中表(行則六尺之内陪接天光上則服璽/申命誠信區㝢獻可替否出納惟幾)
(敷奏於金華之上進讓於玉堂之下金遷七貴之茂王/粲二公之孫雖復中蔚孤緒元卿末裔未有不階人譽)
(妄承/曲私)
黄門侍郎第二(敘/事)案黄門侍郎秦官也漢因之無常員
董巴漢書曰禁門曰黄闥中人主之故號黄門令矣然
則黄門郎給事於黄闥之内入侍禁中故號曰黄門侍
郎(劉向戒子歆書曰今若年少得黄門侍郎要處也李/尋董賢並為黄門侍郎成帝遣張禹歸第於牀下拜)
(禹小息亦為/黄門侍郎)應劭曰黄門郎每日暮向青𤨏門拜謂之
夕郎齊職儀曰初秦又有給事黄門之職漢因之(漢書/云揚)
(雄劉向並為/給事黄門)至東漢初并二官曰給事黄門侍郎後又
改為侍中侍郎尋復舊自魏及晉置給事黄門侍郎四
人與侍中俱管門下衆事與散騎常侍並清華代謂之
黄散焉宋齊置四人(齊職儀云齊代侍中呼為門下/給事黄門侍郎呼為小門下)五
代史志云梁陳置四人至煬帝減二員去給事之名直
曰黄門侍郎(隋氏用人益重裴矩/裴蘊為之皆知政事)唐朝因之事對夕郎
　夜拜(夕郎見叙事東觀漢記曰馬防之子鉅為常從/小侯六年正月齋中官其一日甲子上欲冠鉅)
(乃夜拜為/黄門侍郎)儀表　珪璋(東觀漢記曰鄧閶字季昭遷黄/門侍郎于時國家毎有災異水)
(旱閶側身暴露憂懼顦顇形於顔色公卿以下咸高尚/焉漢興以來為外戚儀表王隱晉書曰顧榮少有珪璋)
(符采朗澈仕吳弱冠舉賢良為黄門侍郎/當時後進盡相推謝稱榮有大才令望)侍講　著詩
(魚豢魏略曰董遇字季直獻帝時為黄門侍郎朝夕侍/講焉天子甚愛信魏高貴鄉公集曰幸華林賜羣臣酒)
(酒酣上援筆賦詩羣臣以次作二十四人/不能著詩授罰酒黄門侍郎鍾㑹為上)畫成圖　書
壞本(王隱晉書曰張華為黄門侍郎博覽圖籍千門萬/户畫地成圖任嘏别傳曰嘏字昭先魏文以嘏為)
(黄門侍郎毎納忠言輙書瓌本自在/禁省歸書不封帝嘉其淑慎如此)二子並拜　三代
不徙(桓階别傳曰階為尚書令文帝幸見諸子少子元/禪上搏手曰長者子元禪是日拜二子為黄門侍)
(郎漢書曰王音薦揚雄待詔歲餘/為給事黄門成哀平三代不徙)入拜青𤨏　對揖丹
墀(上見叙事下具侍/中事對丹地注)恂恂可觀　軒軒得志(漢書曰馮/叅字叔平)
(以昭儀少弟為人矜嚴好修容儀進止恂恂可觀也/傅子曰王黎為黄門郎軒軒然得志煦煦然自樂)詩
魏知古和鸞臺楊侍郎春夜寓直鳳閣懷羣公詩(拜門/傳漏)
(晚寓省索居時昔重安仁賦今稱伯玉詩鴛池/注不溢雞樹久逾滋夙夜懷山甫清風詠所思)制唐中
宗孝和皇帝授韋嗣立黄門侍郎制(絳衣近侍秩亞貂/蟬青𤨏崇班職叅)
(鴛鷺實神化之有寄信賢才之攸重通議大夫韋嗣立/忠規奕葉孝緒蟬聯家匡𤣥鷰之朝人輔彤雲之代芝)
(蘭並秀見謝砌之階庭麒麟齊驅有劉山之昆季入光/振鷺譽滿三臺出據慿熊聲流十部近者命兹鸞渚已)
(擢鴈行纔出芸扃奄歸蒿里永言荆樹坐折連枝眷/彼恒山空餘一鳥俾遷榮於皁葢宜襲寵於黄樞)
給事中第三(敘/事)漢官云給事中秦官也漢因之無常員
皆為加官(所加或大夫博士議郎兼加/之掌顧問應對位次中常侍)漢儀注給事中
曰上朝謁平尚書奏事以有事殿内故曰給事中齊職
儀云東漢省其官魏晉宋齊並置無常員皆隸集書省
(齊職儀云齊給事中皆隸集書省與諸/散騎同掌侍從左右獻給省諸文奏)北齊依後魏置
六十人後周天官府置給事中士六十人隋文帝門下
省置給事二十人(除中字國諱/掌陪從朝直)煬帝改名給事郎(減置/四員)
(掌省讀/案奏)唐又曰給事中龍朔二年改為東臺舍人咸亨
初復舊事對顧問　侍從(顧問見叙事注胡伯始曰給/事掌侍從左右無員位次侍)
(中中/常侍)名儒　茂親(胡伯始曰給事常侍從左右無員位/次侍中中常侍或名儒或國親漢東)
(方朔中郎為給事中劉/向諫議大夫為給事中)履素　立德(晉起居注曰武帝/太康七年詔曰郎)
(中張建忠篤履素為江表士大夫所稱宜在中朝其以/建為給事中王隱晉書曰任熙字伯逺立德邈然徴拜)
(給事/中)潔行　俊才(王隱晉書曰陳劭字節良泰始六年/詔曰燕王師劭清貞潔靜行著邦旅)
(荀綽兖州記曰袁準字孝尼/有俊才泰始中拜為給事中)明經　效車(范曄後漢書/曰鄭衆字仲)
(師以明經拜給事中傅𤣥子曰馬鈞字德衡為給事中/與高堂升平秦朗爭論扵朝言及指南車二子云無此)
(記虛耳鈞曰虚爭空/言不如試之效矣)詩唐沈佺期自考工員外拜給事
中詩(南省推丹地東曹拜𤨏闈惠移雙管筆恩降五時/衣出入宜真選遭逢毎溢飛器慙公理拙才謝子)
(雲㣲案牘遺常禮朋儕隔等威上台行揖讓中禁動光/暉旭日千門起初春八舍歸贈蘭聞宿昔談樹隱芳菲)
(省躬知任重/寧止冒榮非)又詶楊給事廉見贈省中詩(子雲推辨博/公理擅詞雄)
(始自尚書省旋聞給事中言從溫室祕籍向𤨏闈通顧/我叨郎署慙無章奏工分曹八舍斷解袂五時空宿昔)
(叨餘論平生賴擊蒙神仙應東掖雲/霧限南宫怱枉瓊田贈長歌蘭渚宫)
散騎常侍第四(敘/事)案散騎常侍本二官皆秦置也漢官
云秦置散騎又置中常侍(散騎騎從傍乗輿車後獻可/替否中常侍得出入禁中常)
(侍左/右)漢因之兼用士人無常員多以為加官(所加或列/侯将軍卿)
(大夫兼加之原其所置二職皆舊儒骨鯁以備顧問與/侍中同元帝時劉向累遷散騎常侍與蕭固大儒同侍)
(左右是也後雜伍貴遊子弟班伯成帝時為/中常侍與王許子弟為羣在綺襦紈袴之中)皆銀璫附
蟬為文貂尾為飾謂之貂璫(常侍服之則左貂/中侍服之則右貂)東漢省
散騎之職而中侍改用宦者無常員殤帝改施金璫齊
職儀云魏文帝復置散騎之職以中常侍合為一官除
中字直曰散騎常侍置四人典章表詔命手筆之事晉
置四人隸門下(又領員外散騎常侍無員魏末年又有/通直散騎常侍四人晉武泰始十年使)
(二人與散騎常侍四人同置自魏至晉散騎常侍散騎/侍郎與侍中黄門侍郎共平章尚書奏事江左乃罷之)
(又有員外散騎侍郎無員晉武所置又有通直散騎侍郎/四人晉太興元年元帝使二人與散騎侍郎通員直故謂)
(之通直散騎侍/郎凡六散騎焉)晉初此官選望甚重與侍中不異自宋
以來其任閒散用人益輕(宋孝武大明年舉選此侍中/而人情久習終不見重尋復)
(舊/也)别置集書省領之齊氏因之(言掌圖書文翰之事故/曰集書省其領諸散騎)
(同晉/氏)五代史百官志云梁陳集書省置散騎常侍四人
(後魏北齊集書省置六人/其領諸散騎並同晉氏)隋文廢集書省徙諸散騎入
門下省唐初並廢六散騎以為散官貞觀初唯置散騎
常侍二人隸門下顯慶初又置二人隸中書並金蟬左
右珥貂(侍中與左散騎則左貂中書令與/右散騎則右貂世謂之八貂焉)龍朔二年改
為左右侍極(在中書曰右侍極/在門下曰左侍極)咸亨初復舊事對參乗
　挾帝(王隱晉書曰鄭黙字思元為散騎常侍武帝出/南郊侍中以陪乗詔曰使鄭常侍叅乗齊職儀)
(云魏氏侍中掌儐贊大駕出則次直侍中䕶駕正直侍/中負璽陪乗不帶劒皆騎從帝登殿與散騎常侍對挾)
(帝侍中居左/常侍居右)揷貂璫　賜牀帳(魏略曰散騎常侍比於/侍中貂璫挿右黄初中)
(始置四人出入侍從與上談議不典事晉起居注曰太/康七年詔曰尚書馮翊忠亮在公歴職内外勤恪匪懈)
(而疾未差屢求放退其以卿為散/騎常侍賜錢二十萬牀帳一具)掌規諌　贊詔命(魏/志)
(曰文帝延康元年置散騎常侍為一官省中字置四人/與侍中同掌規諫華嶠集詔曰散騎以從容侍從承答)
(顧問為職又掌贊詔命平/處文籍言此官特宜選賢)居獻替　答顧問(晉起居注/曰升平五)
(年詔曰前西中郎謝方方義簡亮宜居獻替/其以為散騎常侍答顧問見贊詔命注中)夾乗輿
侍廊廡(應劭漢官曰秦及漢置散騎中常侍各一人官/並無員散騎馬夾乗輿車獻可替否環濟要略)
(曰散騎常侍入侍左右/出則侍事於廊廡之下)入侍左右　與上談議(入侍左/右見侍)
(廊廡注魏略曰散騎常侍比侍中貂璫挿右黄初中始/置四人出入侍從與上談議不典事後遂以為加官)
表梁任昉為范雲讓散騎常侍吏部尚書表(夫銓衡之/重關諸崇)
(替逺惟則哲在帝猶難漢魏以降達識繼軌雅俗所/歸唯稱許郭齊季陵遲官方弛亂草創惟始義存改)
(作恭已南面責成斯在豈宜妄加寵私以隳王事附蟬差/之飾空成寵章求之公私授受交失近代侯者功緒参)
(或足食關中或成軍河内或盛德如卓茂或師道如桓/榮四姓侍祀已無足紀五侯外戚且非舊章而臣之所)
(附唯在恩澤臣去歲冬初國學之老博士耳今兹首夏/将亞台司雖千秋之一日九遷荀爽之十旬逺至方之)
(㣲臣未為速達臣雖無識唯利所視至於虧名損實為/國為身知其不可不敢妄為陛下不棄菅蒯愛同絲麻)
(儻平生之言猶在聽覽宿心素志無復二辭/矜臣所乞特廻寵命則􁹱章載穆微臣知免)
諌議大夫第五(敘/事)案諫議大夫秦官也齊職儀云初秦
置諫議大夫屬郎中令無常員多至數十人掌論議(漢/武)
(改郎中令/為光禄勲)漢初不置至武帝始因秦置之無常員皆名
儒宿德為之隸光禄勲光武增議字為諫議大夫置三
十人屬光禄勲魏依漢氏晉宋齊並不置五代史百官
志云梁陳亦置北齊依後魏集書省置諫議大夫七人
隋門下省置七人唐因之減置四人龍朔二年改為正
諫議大夫神龍初復舊事對清慎　諒直(司馬彪續漢/書曰周舉字)
(宣光梁商表為從事中郎商疾甚帝問遺言對曰臣從/事中郎周舉清慎高亮可任諌議大夫謝承後漢書曰)
(傳翻字君成轉諫議大夫天/性諒直數陳讜言武帝嘉之)方正　忠謇(漢書曰孔光/字子夏經學)
(尤明匡衡舉孔光方正為諫議大夫謝承後漢書曰虞/承字叔明拜諫議大夫雅性忠謇在朝堂犯顔諌爭終)
(不曲撓散禄賑給/諸生言德無比)論得失　陳讜言(漢書王吉字子陽/為諌議大夫是時)
(宫室車服甚盛外戚貴寵吉上䟽論得失上以其迂闊/不甚寵異謝承後漢書曰𫝊翻字君成轉諌議大夫天)
(性諒直數陳讜/言武帝嘉之)乗高車　止靈臺(東觀漢記曰郭丹字/少卿從師長安買符)
(入凾谷關乃慨然而嘆曰丹不乗使者車不出此關既/至京師嘗為都講更始二年為諫議大夫持節歸南陽)
(自去家十三年果乗高車出關三輔决錄曰第五頡字/子陵為諫議大夫洛陽無主人鄉里無田宅寄止靈臺)
(中或十/日不炊)天子納善　好事從遊(漢書曰貢禹字少翁元/帝徴禹為諫議大夫數)
(虛已問以政事是時年穀不登禹奏言宮室制度從儉/省天子納其善言又曰揚雄字子雲以耆老久次轉為)
(諫議大夫以疾免復召為諫議大夫家素貧嗜/酒人稀至其門時有好事者載肴酒以從遊學)持節南
陽　作賦東觀(持節南陽見乗高車注常璩華陽國志/曰李尤字伯仁賈逵薦尤有揚雄之才)
(明帝召入作東觀辟雍德陽/諸觀賦銘遂拜諫議大夫)召入作賦　從幸為歌(召/入)
(作賦見東觀注中漢書曰王襃字子淵為諫議大夫/襃從獵所幸之宮觀為歌頌諫者以為淫靡不急)箴
後漢崔寔諫議大夫箴(於昭上帝廸兹既哲匪于水鑒/惟人是察處有誦訓出有旅賁)
(木鐸之求爰納道人各有攸訊政以不紛昔在大禹拜/承昌言癸辛暴戾虐及於天逮於周厲慢德不蠲煦煦)
(胥讒人謗乃作不顧厥愆是討是格庶類不堪流之彘/宅防人之口譬諸防川豈不速止潰乃潺湲潺湲尚塞)
(言壅為賊黙黙之患用顛/厥國諫臣司議敢告有翼)
御史大夫第六(敘/事)案御史大夫秦官也(應劭曰侍御之/率故曰大夫周)
(官宗伯之屬有御史掌贊書注曰御侍也進也戰國以/為紏察之官兼典史官秦趙㑹澠池各領御史監察御)
(史置大夫/以領之)漢因之掌副丞相九卿高第者拜之其任職
者轉為丞相至成帝改曰大司空(漢書曰何武建言依/古置三公官改御史)
(大夫為大司空改丞相為大/司徒與大司馬為三公也)哀帝復為御史大夫尋復
改曰大司空歴後漢因之至獻帝時魏武為魏王復置
大夫魏文黄初初復省置之歴晉宋之後咸因之並以
中丞為臺主(已上並見漢/官及齊職儀)至隋氏復置大夫(五代史百/官志云隋)
(室諱中置大/夫省中丞)唐朝因之龍朔二年改大夫為大司憲咸
亨初復舊事對署梓　列柏(衛宏漢舊儀曰御史大夫/寺在司馬門内門無扁題)
(署用梓板不起郭邑題曰御史大夫寺漢書曰朱博為/御史大夫其府列柏樹常有野烏數千棲宿其上晨去)
(暮來號曰/朝夕烏)憲臺　法冠(謝靈運晉書曰漢官尚書為中/臺御史為憲臺謁者為外臺是)
(為三臺自漢罷御史大夫而憲臺猶置以丞為臺主中/丞是也漢官儀曰侍御史周官也為柱下史冠法冠一)
(名柱後以鐵為柱言其/審固不撓常清峻也)絳騶　白簡(沈約宋書曰顔延/之言其為御史中)
(丞何尚之與延之書曰絳騶清路/白簡深劾取之仲容或有虧耶)火精　霜簡(黄石公/陰謀祕)
(法曰熒惑火之精御史之象主禁令刑罰收捕糾正崔/篆御史箴曰簡上霜凝筆端風起漢書孫寶謂侯文曰)
(今鷹隼始擊以/成嚴霜之威)副相　次卿(漢書曰御史大夫秦官掌/副貳丞相應劭漢官曰御)
(史大夫本秦官/也位次上卿)青綬　蒼佩(漢書曰御史大夫秦官也/位次上卿銀印青綬佩水)
(蒼/玉)侍御之率　刀筆之吏(漢書公卿表曰御史大夫秦/官也應劭曰侍御之率故稱)
(大夫漢帝集曰武帝作柏梁臺詔羣臣二千石有能/為七言者乃得上坐御史大夫曰刀筆之吏臣執之)無
以易堯　莫敢難錯(史記曰齊人方與公謂御史大夫/周昌曰君之吏趙堯年雖少竒士)
(也君其必異之是代君位昌笑曰刀筆之吏安能至是/及昌相趙高祖以御史大夫印弄之誰可以為者視趙)
(堯曰無以易堯遂拜之又曰晁錯遷為御史大夫請諸/侯有罪過則削其地收其版郡奏上上令公卿列侯宗)
(室集議莫敢難錯獨竇/嬰爭之由此與嬰有隙)奏去副封　涕對具獄(漢雜記/事曰故)
(事上書為二封其一曰副領尚書者先發一副封有不/善屏去不奏魏相為御史大夫奏去副封以防壅蔽漢)
(書曰張敺為御史大夫上具獄事可者却之不可者不/得已為涕泣面而封之其愛人若此年老請免天子)
(亦寵以上大夫/禄歸老于家)請造白金　願罷滄海(漢書張湯為御/史大夫承上指)
(請造白金與五銖錢籠天下鹽鐵排富商大賈又曰公孫/𢎞為御史大夫時又東置滄海北置朔方之郡𢎞諫以)
(為罷弊中國以奉無用之地/願罷滄海專奉朔方上許之)飾詐釣名　舞文輔法(漢/書)
(曰汲黯謂上曰公孫𢎞位在三公俸禄甚多然為布被/此詐也上問𢎞𢎞謝曰有之夫三公為布被誠飾詐以)
(釣名今臣𢎞位為御史大夫九卿以下無差誠如/黯言又曰張湯為御史大夫舞文巧詆以輔法)制唐
中宗授楊再思檢校左臺大夫制(避車要秩非德靡升/專席雄班惟賢是屬)
(侍中楊再思衣冠舊齒廊廟宏材寒暑不易其心始終/弗虧其度在明時而有立居暗室以無欺投水陳謨邁)
(漢朝之三傑霑沙作相掩虞日之五臣森乎抱松柏之/心凛乎實氷霜之氣佇因獻替兼肅權豪宜分務於鸞)
(扃俾効能/於烏署)又授蘇􁹙右臺大夫制(烏臺峻秩望總鐵冠/蒼珮崇班威高石室)
(誠副相之榮級實次卿之通任前岐州蘇􁹙詞吞楚澤/量湛黄陂既光大厦之材堪入巨川之用西京展􁹲道)
(掩題輿右輔慿熊風超露冕朱帷霧撤初/停州縣之勞白簡霜凝宜屏權豪之氣)
御史中丞第七(敘/事)案御史中丞秦官也掌貳大夫漢因
之御史大夫本有兩丞其一曰御史丞一曰御史中丞
謂之中者以其别在殿中掌蘭臺祕書外督部刺史内
領侍御史受公卿章奏紏察百僚休有光烈至成哀間
改大夫為大司空而中丞更名御史長史出外為臺主
光武復曰中丞與尚書令司𨽻校尉專席而坐京師號
曰三獨坐獻帝權置大夫而中丞不省魏初罷大夫改
中丞名官正復為臺主尋又改曰中丞晉宋之後並因
之(已上並見漢/官及齊職儀)後魏書官氏志云後魏改中丞為中尉
五代史百官志云北齊又改為中丞隋室諱中省中丞
增持書御史之品以代之(案持書侍御史者本漢宣帝/時路温舒上書宜尚德緩刑)
(帝深采覽焉季秋後請讞時帝幸宣室齋居而决事令/侍御史二人持書故曰持書侍御史後因别置冠法冠)
(與符璽郎共平理廷尉奏事其後歴代並置之至隋/增品代御史中丞之職唐朝初因之貞觀末省之)唐
初因之貞觀末省持書侍御史又置中丞龍朔二年改
為司憲大夫咸亨初復舊事對專席　分路(續漢書云/傅宣邦御)
(史中丞與司𨽻校尉尚書㑹同並専席而坐故京師相/號曰三獨坐魏氏春秋曰故事御史中丞與洛陽令)
(遇則分路而行以丞/主多逐捕不欲稽留)石室　蘭臺(環濟要略曰御史中/丞有石室以藏祕書)
(圖讖之屬漢官儀曰御史中丞二人本御史大夫之丞/其一别在殿中兼典蘭臺祕書外督部刺史内領侍御)
(史受公卿章奏糾/察百僚休有烈光)舉劾案章　休有烈光(漢書曰御史/中丞二人本)
(御史大夫之丞其一别在殿中舉劾案/章故曰中丞休有烈光見蘭臺注中)肅内外　分黑
白(傅宣列傳曰宣為御史中丞明法直繩内外震肅甚/有威風漢書曰薛宣字貢君宣為中丞執法殿中外)
(總部刺史郡國二千石所貶/退稱進白黑分明由是知名)無廻避　不吐茹(續漢書/曰馬嚴)
(字威卿拜御史中丞賜冠幘衣服車馬嚴舉劾案章申/明舊典奉法察舉無所廻避百僚憚之王隱晉書曰熊)
(遠字孝文遷御史中丞中宗毎歎其公忠謂逺曰/卿在朝正色不茹柔不吐剛忠亮至勁可謂王臣)奏彈
夜警　法鞭儲傅(晉中興書曰王恬字元愉為御史中/丞值海西公廢太宗即位未解嚴大)
(司馬桓溫屯中堂夜吹警角恬奏劾大不敬請治罪明/日溫見奏事歎曰此兒乃敢彈我真可畏也梅陶自序)
(曰余居中丞曾以法鞭皇太子傅親友莫不致諫余笑/而應之堂高由陛皇太子所以崇於上由吾奉王者法)
(吾其枉道曲媚乎後皇太子将見延請/賜以清讌於是太子禮敬之如師)周處正繩　陳謙
奉法(王隱晉書曰周處字子隱為御史中丞奏征虜将/軍石崇大将軍梁王彤等正繩直筆權豪震肅續)
(漢書曰陳謙字伯讓拜御史中丞執/憲奉法多所糾正為百寮所敬也)詩隋江總贈孔中
丞奐詩(我行五嶺表辭卿二十年聞鸎欲動詠披霧即/依然疇昔同寮寀今隨年代改借問藏書處唯)
(君故人在故人名官高清簡肅/權豪誰知懷九歎徒然泣二毛)箴晉傅咸御史中丞箴
(百官之箴以箴王闕余承先君之蹤竊位憲臺懼有忝/累垂翼之責且造斯箴以自朂勵不云自箴而云御史)
(中丞箴者凡為御史中丞欲通以箴之也煌煌天文衆/星是環爰立執法其暉有煥執憲之綱秉國之憲鷹揚)
(虎視肅清違慢謇謇匪躬是曰王臣既直其道爰/顧其身身之不顧孰有弗震邦國若否山甫是明)
(焉用彼相莫扶其傾淮南構逆實憚汲生赫赫有國可/無忠貞憂責有在繩亦必直良農耘穢勿使能植無禮)
(是逐安惜翅翼嗟爾庶寮各敬乃職無為罰先無怙厥/力怨及朋友無慙於色得罪天子内省有恧是用作箴)
(惟以/自勅)
侍御史第八(殿中監察敘/御史附  事)侍御史秦官也(漢官云老子/為周柱下史)
(張蒼秦時為御史主柱/下方書侍御史之任也)漢因之署十五人魏八人晉九
人宋齊十人梁陳九人後魏北齊隋八人(出漢官及五/代史百官志)
殿中侍御史魏置也初魏蘭臺遣二御史居殿中伺察
非法故曰殿中侍御史晉宋齊置二人梁陳置四人後
魏置十四人北齊置十二人隋初改曰殿内侍御史煬
帝省之(出齊職儀及五/代史百官志)監察侍御史隋置也晉置檢校
御史掌行馬外事宋齊梁陳並省之後魏北齊復置十
二人隋改檢校御史為監察御史蓋亦取秦監察御史
之義以名之(出五代史/百官志)事對豸冠　鐵柱(胡廣漢官儀/曰御史四人)
(持書皆法冠一名柱後一名獬豸獬豸獸名知人曲直/觸邪佞漢官曰侍御史周官為柱下史冠法冠一名柱)
(後以鐵為柱言/其審固不撓)繡衣　白筆(漢書曰王賀字翁孺武帝/時為繡衣御史逐捕羣盗)
(魏略曰帝嘗大㑹殿中御史簮白筆側階而坐上問左/右此為何官何主左石不對辛毗曰此謂御史舊時簮)
(筆以奏不法今者/直備官但眊筆耳)避馬　埋輪(續漢書曰桓典字公雅/為侍御史是時宦官亂)
(政典執政心無所廻避常乗驄馬京都畏之為語曰行/行且止避驄馬御史又曰張綱字文紀遷侍御史漢初)
(選八使廵行風俗八使同日拜謂之八彦皆宿儒要位/唯綱年少官㣲受命各之部而綱獨埋車輪於洛陽都)
(亭曰豺狼當路安問狐狸遂奏大/将軍梁兾兄弟罪惡京師震竦)横劒　持㦸(續漢書/曰种暠)
(字景伯順帝時為侍御史監䕶太子承光宮中常侍高/梵受勅迎太子不賫詔書以單車載太子欲出太子太)
(傅高襄不知所以力不能止開門臨去暠至横劒當車/曰御史受詔監䕶太子太子國之儲副天命所繫常侍)
(來無一尺詔書安知非挾姦耶今日之事有死而已梵/不敢爭陳壽耆舊傳曰楊仁字文義明帝引見問當代)
(政治之事仁對上大竒之拜仁侍御史明帝崩是時諸/馬貴盛各爭入宮仁披甲持㦸遮勅宮門不得令入章)
(帝既立諸馬更譛仁/刻峻於是上善之)劾霍光　收梁兾(漢書曰嚴延年/遷侍御史劾霍)
(光專廢立續漢書曰陳翔字子麟遷侍御史元/日朝賀梁兾威儀不整請收理罪時人竒之)左雍以
能擢　孫綝習事補(曹氏傳曰左雍起於辟吏武帝以/為能擢為殿中侍御史山公啓事)
(曰中書屬通事令史孫綝限滿久習内事才/宜殿中侍御史須空補之不審可否詔曰可)詩唐蘇味道
贈封御史入臺詩(故事推三獨兹晨對兩闈夕鴉共鳴/舞屈草接芳菲盛府題青橐殊章動)
(繡衣風連臺閣起霜就簡書飛凛凛當朝/色行行滿路威唯當擊隼去復覩落鵰歸)又始背洛城
秋郊矚目奉懷臺中諸侍御詩(薄遊忝霜署直指戒氷/心荔浦方南紀蘅臯暫)
(北臨山晴關塞斷川暮廣城陰場圃通圭甸溝塍礙石/林野童來捃拾田叟去謳吟蟋蟀秋風起蒹葭晚露深)
(帝城猶欝欝征傳幾駸駸/廻憶披書地勞歌謝所欽)元希聲贈皇甫侍御赴都詩
(東南之美生于㑹稽牛斗之氣蓄於昆溪有瑶者玉連/城是齊有威者鳳非梧不樓  猗嗟衆珍以况君子公)
(侯之胄心腹其始利器長材溫儀峻峙動道心惟㣲厥/用允塞徳暉不泯而映邦國靜以有神  而作則九臯)
(千里其聲不忒烈粤在古昔分官厥初刺邪矯枉非賢/勿居稜稜直指  烈方書蒼玉鳴佩繡衣登車  綽綽)
(夫君是膺柱下凖繩有望名器無假寵葢伯山氣雄公/雅立朝正色侯我能者  載懷朋情嘗接閒宴好洽昆)
(弟官聯州縣如彼松竹春榮冬蒨柯葉藹然不渝霜霰/  會合非我關山坐違離鴻曉引别葉秋飛騑驂徐動)
(樽餞相依逺情超忽岐路光輝嚴金石其心芝蘭其室/言語方閒音徽自溢肅子風威  子霜質贈言歲暮以)
(保貞/吉)
祕書監第九(敘/事)按祕書監後漢桓帝置也掌圖書祕記
故曰祕書後省之至獻帝建安中魏武為魏王置祕書
令典尚書奏事即中書之任也亦兼掌圖書祕記之事
魏文黄初初分祕書立中書中書自置令典尚書奏事
而祕書改令為監别掌文籍焉(案漢官及齊職儀秦漢/置尚書通掌圖書祕記)
(章奏之事漢武罷尚書官置中書掌其事光武罷中書/官又置尚書漢獻帝置祕書令典尚書奏事當中書之)
(任則知中書本尚書之/任祕書本中書之任)初漢置尚書中書屬少府(案漢/官初)
(秦代少府遣吏四人於殿中主發書故號尚書/尚猶主也中書本尚書之官故總𨽻屬少府)而祕書
本中書之官故魏初猶𨽻少府及王肅為監以為魏之
祕書即漢之東觀之職安可復屬少府自此不復焉(後/漢)
(書云時學者以東觀為/老氏藏室道家蓬萊山)至晉武又以祕書并入中書省
省其監晉惠復别置祕書監一人後世因之(其少監隋/煬帝置也)
(以上並出漢/官及齊職儀)唐因之龍朔二年改祕書省曰蘭臺其監
改名太史咸亨元年復為祕書監天授初改祕書省曰
麟臺其監不改神龍初復舊(初漢御史中丞在殿中掌/蘭臺祕書圖籍唐以祕書)
(省為蘭臺即因斯義也漢西京未央宮中有麟閣亦藏/祕書即揚雄校書之處也改祕書為麟臺亦因其義也)
(春秋韓宣子聘魯觀書於太史氏古/者太史掌書改監為太史亦因其義)事對祕署　仙室
(魚豢魏略曰蘭臺臺也而祕書署耳華嶠後漢書曰學/者稱東觀為老氏藏室道家蓬萊山王融曲水詩序曰)
(紀言事於仙/室謂藏室也)芸臺　蓬觀(魚豢典略曰芸臺香辟紙魚/蠧故藏書臺稱芸臺蓬觀見)
(仙室/注中)延閣　祕府(劉歆七略曰武帝廣獻書之路百年博/之間書積如丘山故外有太常太史)
(士之藏内則延閣廣内祕室之府漢書曰/天下文籍悉在廣内祕府之室謂之祕書)東壁東觀
蘭臺麟臺(石氏星經曰東壁之星主文籍東觀事見仙/室注中漢書云御史中丞掌蘭臺祕書圖籍)
(又魚豢魏略曰薛夏為祕書丞時祕書掌公事移蘭臺/蘭臺自以臺也祕書丞時為署耳謂夏不得移當有坐)
(者夏報曰蘭臺為外臺祕書為内閣臺也閣也何不相/移之有蘭臺無以折之三輔黄圖曰未央宮東有麒麟)
(殿藏祕書即揚雄校書/之處也以上載祕書)典圖書　掌祕奥(東觀漢書曰/桓帝延熹二)
(年初置祕書監掌典圖書古今文字考合異同温嶠舉/荀崧為祕書監曰夫國史之典将以明失得之跡謂之)
(實錄使一代之典煥然可觀散騎常侍崧文質彬彬/思義通博歴位先朝莅事以穆宜掌秘奥宣明史籍)考
同異　校古今(考同異事見典圖書注王隱晉書曰惠/帝永平元年詔云祕書監綜理經籍考)
(校古今課試署吏領/有四百人宜專其事)典文章　綜經籍(華嶠集曰詔尚/書曰亭侯嶠體)
(素𢎞簡文學該通經覽古今博聞多識著書實錄有良/史之志故轉為祕書監其加散騎常侍班同中書寺為)
(内臺使中書散騎及著作理禮音律天文數術南省/文章門下撰集皆典領之綜經籍見校古今注中)撰
皇覽　次竹書(魏志曰王象字羲伯散騎常侍領祕書/監撰皇覽傅暢晉諸公讚曰荀朂領祕)
(書監太康二年汲郡冢中得竹書朂躬自撰次/注寫以為中經列於祕書經傳闕文多所證明)著陽秋
　典文字(何法盛晉中興書曰孫盛字安國為祕書監/加給事中篤尚好學自少及長常手不釋卷)
(既居史官乃著三國陽/秋典文字見典圖書注)幽讃符命　宣明史籍(傅暢晉/諸公讃)
(曰庾峻自司空長史遷祕書監幽讃符命天/文地理因有述焉宣明史籍事見掌祕奥注)詩宋顔延
之和謝監靈運詩(弱植慕端操窘步懼先迷寡立非擇/方刻意藉窮棲伊昔適多幸秉筆侍)
(兩闈雖慙丹艧施未謂𤣥素暌徒遭良時詖王道奄昏/霾人神幽明絶朋好雲雨􁹳弔屈汀洲浦謁帝蒼山蹊)
(倚巖聽緒風攀林結留荑跂予間衡嶠曷月瞻秦稽皇/聖昭天德豐澤振沉泥惜無雀雉化何用充海淮去國)
(還故里幽門樹蓬藜采茨葺昔宇剪棘開舊畦物謝時/既晏年往志不偕親仁敷情暱興玩究辭悽芬馥歇蘭)
(若清越奪琳珪盡言/非報章聊用布所懷)梁沈約奉和竟陵王抄書詩(敎㣲/因弛)
(轡維峻屬貞期義􁹳良未逺斯文煥在兹超河綜絶禮/冠楚綴淪詩披縢辨蠧冊酌醴訪深疑澄流黜往性泛)
(略引前滋漢壁含遺篆名山多逸詞緑編方委閤素簡/日盈輜空幸叅鴛鷺比秀恧瓊芝挹流既知廣復道還)
(自/嗤)庾肩吾和劉明府觀湘東王書詩(陳王擅書府河/間富典墳五車)
(方累篋七閣自連雲松槧分方芳帙氣栢燻得奉起厨/文羽陵青簡出嬀泉緑字    因接遊聖暫    朝聞)
(峯樓霞早發林殿日先曛/洛城復接眼歸軒畏後羣)周庾信麟趾殿校書和劉儀
同詩(止戈興禮樂修文盛典謨壁開金石篆河浮雲霧/圖芸香上延閣碑石向鴻都誦書徵博士明經拜)
(大夫璧池寒水落學市舊槐疎高談變白馬雄辯塞飛/狐月落将軍樹風驚御史烏子雲方汗簡溫舒正削蒲)
(連雲雖有閣/終欲想江湖)詔唐太宗正授顔師古祕書監詔(祕府望/華史官)
(任重選衆而舉歴代攸難守祕書監顔師古體業淹和/噐用詳敏學該流略詞兼典麗職司圖書亟經歲序朱)
(紫既辨著述有成宜正名/噐允兹望實可祕書監)箴後漢崔瑗東觀箴(洋洋東/觀古之)
(史官三墳五典靡義不貫左書君行右記其言辛尹顧/訪文武明宣倚相見寶荆國以安何以季代咆哮不虔)
(在强奮矯戮彼逢干衛巫蠱謗國莫敢言狐突見斥淖/齒見殘焚文坑儒嬴反為漢巫蠱之毒殘者數萬吁嗟)
(後王曷不斯鑒是以明哲先識擇木而處夏終殷摯周/聃晉黍或笑或泣抱籍遁走三葉靖公果喪厥緒宗廟)
(隨夷遠之荆楚麥秀之歌億/載不腐史臣司藝敢告侍後)
祕書丞第十(敘/事)案祕書丞魏官也齊職儀云初漢獻帝
置祕書令有丞二人蓋中書之任魏文分祕書立中書
以祕書左丞劉放為中書監祕書右丞孫資為中書令
而祕書改令為監别掌文籍自置丞一人多以祕書郎
遷之其後何禎上許都賦帝異之拜祕書郎後月餘禎
闗事帝問曰吾本用禎為丞何故為郎案主者罪遂改
為丞時祕書本有一丞尚未轉遂以禎為右丞右丞置
自禎始也至宋省一丞後代並因之唐龍朔二年改為
蘭臺丞咸亨初復舊事對鹿車　銅印(王肅表論祕書/丞郎儀宜比尚)
(書郎侍御史今侍御史乗犢車奏事用尺一祕書丞郎/乗鹿車猶用尺奏恐非陛下崇儒之本意齊職儀云祕)
(書丞銅/印墨綬)近日月　奏文賦(王肅論祕書表云青龍中議/祕書丞郎與博士議郎同職)
(近日月宜在三臺上魏略曰嚴苞以高才/黄初中入為祕書丞數奏文賦帝甚異之)謂薛君　用
何禎(魚豢魏略曰薛夏天水人東詣京師文帝嘉其才/黄初中引為祕書丞帝與夏推論書傳未嘗不終)
(日也每呼之不名而謂/之薛君用何禎見叙事)雅有文才　徧觀今古(王隱晉/書曰稽)
(紹字延祖雅有文才山濤啓武帝可為祕書郎帝曰詔/既如此便可為丞又曰庾峻少好學有文才轉祕書丞)
(徧觀今古/聞見益廣)表齊王融拜祕書丞謝表(臣聞升離戒晨陰/牆不照其景膚雲)
(停夕幽草或漏其津至如明兼就日澤深行雨不有聖/徳誰或其然所以欽至道而出青臯捨布衣而望朱闕)
(懷禄仕在代耕期榮不謀入用豈悟特擢之例事均延/祖置左之恩任光元輔踰溢情涯普燭身表畏翹車而)
(必讓誠濡翼之願辭既聖主/謂其可施故愚臣黙思自勉)
祕書郎第十一(敘/事)祕書郎魏官也初漢獻帝置祕書令
有丞郎蓋是中書之任魏文分祕書為中書而祕書别
掌文籍領祕書丞及祕書郎中即其任也至宋除中字
直曰祕書郎此職與著作郎自置以來多起家之選在
中朝或以才授歴江左多仕貴游而梁世尤甚當時諺
曰上車不落為著作體中何如則祕書言其不用才也
至北齊又加中字至隋又除中字(出齊職儀及五/代史百官志)唐因
之龍朔二年曰蘭臺郎咸亨初復舊天授初曰麟臺郎
神龍初復舊事對耽美書　删舊文(蜀志曰郄正字令/先安貧好學弱冠)
(能屬文遷祕書郎性澹於榮利而尤耽意文章及當代/美書王隱晉書曰鄭黙字思元為祕書郎删省舊文除)
(其浮穢著魏中經簿中書令虞/松謂黙曰而今而後朱紫别矣)賦三都　著中經(王隱/晉書)
(曰左思專思三都賦絶人倫之事自以所/見不博求為祕書郎著中經見刪舊文注)掌三閣　定
四部(晉令曰祕書郎掌中外三閣經書覆校殘闕正定/脱誤晉太康起居注曰祕書丞桓石綏啟校定四)
(部之書詔遣郎中/四人各掌一部)别朱紫　澹榮利(别朱紫事見删舊/文注澹榮利事見)
(耽美/書注)彈文梁沈約奏彈祕書郎蕭遥昌文(謹按兼祕書/郎臣蕭遥昌)
(盛戚茂年升華祕館淑慎之迹未彰違惰之容已/及宜寘徵綱以肅朝風請以見事免遥昌所居官)
著作郎第十二(著作佐敘/郎附  事)著作郎魏官也沈約宋書百
官志云初東漢圖籍在東觀名儒碩學多著作東觀然
皆他官假著作之名而未立著作之官至魏太和中始
置著作郎官𨽻中書省魏晉之際中書兼國史之職史
官在焉故魏代王沈為中書著作郎晉初繆徴為中書
著作郎並是也至晉惠帝詔曰著作舊屬中書而祕書
既别典文籍今改中書著作郎為祕書著作郎亦為大
著作後代因之唐初因之龍朔二年改為司文郎中咸
亨初復舊著作佐郎魏置掌貳著作佐郎修國史初俱
𨽻中書謂之中書著作佐郎晉惠帝時與大著作郎同
𨽻祕書後代因之(出宋書/百官志)唐因之龍朔二年改為司文
郎咸亨初復舊(張華年四十得河南尹丞不拜轉著作/佐郎又張載字孟陽為著作佐郎作濛)
(汜池賦傅𤣥見之歎息以車迎載郭璞獻南郊賦中宗/嘉其才以為著作佐郎沈約宋書曰後漢已來太史但)
(掌天文律歴而已其國記撰述悉在著作江左王導表/著作為史官是也晉中興書曰華譚為祕書監時晉陵)
(朱鳯呉郡吳震等以單族二人並有史才白首於衡/門後譚知之薦二人擢補著作佐郎並皆稱職也)事
對待詔　刋石(晉元康元年詔曰著作郎舊𨽻中書大/興二年依漢故事召陳郡王隱待詔著)
(作單衣介幘朝朔望於著作班次依佐郎也又晉中興/書曰孫綽為散騎常侍領大著作轉廷尉著作如故于)
(時才筆之士綽為冠故溫王郄庾/諸公之薨必須綽銘而後刋石)才筆　史法(才筆事/見刋石)
(注王隱晉書曰何/嵩善史法為著作)司文籍　議限斷(司文籍見叙事王/隱晉書曰陸士衡)
(以文學為祕書監虞濬所/請為著作郎議晉書限斷)應亨五葉　崔駰三世(應亨/集讓)
(著作表曰自司𨽻校尉奉至臣五葉著作不絶卿族以/為美談崔駰三世相繼其後無聞若乃談遷接武彪固)
(踵跡亦各一世之/良也以上著作郎)西觀　南郊(張隱文士傳曰束晳元/康四年晚應司空府入)
(月餘亦除著作佐郎著作西觀撰晉書草創三帝紀及/十志晉中興書曰太興元年郭璞奏南郊賦中宗嘉其)
(才以為著/作佐郎)難限斷　賦濛汜(晉紀曰束晳字廣㣲祕書/監賈謐請為著作郎難陸)
(士衡晉書限斷張載字孟陽作濛汜賦太僕傅𤣥見賦/歎息以車迎載言談終日深相貴重載遂知名起家徵)
(為著作/佐郎)撰三國　創十志(張華别傳曰陳壽好學善著/述師事同郡譙周少仕蜀在)
(觀閣為郎除中書著作郎撰三/國志創十志事見西觀注中)傅𤣥歎賦　夏湛壞書
(傅𤣥歎賦事見濛汜注中張華别傳曰陳壽好學善著/述除著作佐郎當時夏侯湛等多欲作魏書見壽所作)
(即壞已書以/上著作佐郎)詩北齊邢邵酬魏収冬夜直史館詩(年/病)
(從衡至動息自不安兼豆未能飽重裘詎解寒况乃冬/之夜霜氣有餘酸風音響北牖月影度南端燈光明且)
(滅華燭新復殘衰顔依候改壮志與時闌體羸不盡帶/髪落强扶冠夜景将欲近夕息故無寛忽有清風贈辭)
(義婉如蘭先言歎三友末言慙一官麗藻高鄭衛専學/美齊韓審喻雖有屬筆削少能干高足自無限積風良)
(可搏空想青雲易寧見赤松/難寄語東山道高駕且盤桓)表梁沈約到著作省表(臣/約)
(言即日被召以本官兼今職臣藝不博古學謝専家乏/懷鉛之志慙夢腸之術聨事􁹳善握蘭慙良謬勒斷蛇)
(之符預刋氷河之業路遙難騁才弱未勝而神工曲造/雕絢彌疉珥筆史觀記言文府趨奉載揚靦懵交顔)
太常卿第十三(敘/事)釋名云卿慶也言萬物皆慶賴之又
卿章也言貴盛章著也案古者天子諸侯皆名執政大
臣曰正卿自周以來始有三公九卿之號大率九卿多
秦漢官也漢世雖號九卿其官無卿字至梁始加卿字
其後並因之(秦漢以來直云某為太常/至梁始云某為太常卿)梁又象四時置
十二卿陳氏因之(梁以太常司農宗正為春卿太僕太府/少府為夏卿衛尉廷尉大匠為秋卿光)
(祿鴻臚太/尉為冬卿)後魏依南齊以前置九卿又各加少卿焉北
齊隋因之(自梁以下出五/代史百官志)唐龍朔二年加正卿以别少
卿咸亨初復舊除正字(歴代九卿廢置不同自漢以來/皆數少府北齊隋則不數後漢)
(省衛尉東晉及宋齊省太僕齊/宋以前無太府以上總載九卿)宋太常漢官也宋百官
春秋云昔唐虞伯夷作秩宗典三禮周則春官宗伯掌
禮樂並其任也初秦置奉常漢祖更名太常惠帝又曰
奉常景帝又曰太常(如淳曰常典也常典三禮故曰太/常或曰太常王者之旌禮官主奉)
(持之故曰奉常後改曰太/常尊大之義故改名之)王莽改曰秩宗東漢又曰太
常五代史百官志云至梁加卿字曰太常卿其後因之
唐初因之龍朔二年改為奉常咸亨初復舊光宅初曰
司禮卿神龍初復舊事對法河　括海(春秋漢含孳曰/三公象五嶽九)
(卿法河海謝承後漢書曰李淑諫更始/曰夫三公上應垣宿九卿下括河海)龜鈕　犀印(漢/官)
(儀曰卿秩中二千石孝武皇帝元狩二年令通官印方/寸大小官印五分王公侯金二千石銀印龜鈕司馬彪)
(漢書曰二千石以下至四/百石佩雙印皆以黑犀)藻衣　花綬(漢官儀曰衣裳/公侯華蟲卿大)
(夫藻火又曰卿秩中二/千石綬青地桃花三彩)緹扇　朱轓(續漢書曰卿以下/有騑者緹扇汗青)
(翅尾又曰秩中二/千石皆皂葢朱轓)參三槐　位九棘(帝王世紀曰九卿/者所以參三公也)
(又周禮曰面三槐三公位焉又曰朝士掌外朝之法左/九棘孤卿大夫位焉鄭𤣥注曰樹棘以為位者取其赤)
(心而外刺象/赤心三刺)奉常　宗伯(漢書曰秦曰奉常掌宗廟禮/儀景帝中平六年更名太常)
(周禮曰春官宗/伯掌天神地祗)掌宗廟　作禮樂(掌宗廟事見奉常注/續漢書張奮拜太常)
(言禮樂當改/作上善之)典三禮　首九卿(漢書曰太常古官云伯/夷秩宗典三禮欲令國)
(家盛大社稷常存故稱太常漢官解詁曰/太常社稷郊畤事重職尊故號九卿之首)造廬特賜
賣宅自給(晉中興書曰賀循字彦先拜太常中宗踐阼/下令曰循氷清玉㓗行為俗表加位處上卿)
(居身服物葢身而已屋纔庇風雨孤常造其廬特為慨/然其賜以六尺床席褥并錢二十萬以表至德魏志曰)
(和洽字陽正為太常清/貧賣田宅以自給也)桓榮設几　孫通賜金(華嶠後/漢書曰)
(桓榮字春卿以少傅遷太常明帝即位尊以師禮甚見/親重拜之乗輿每常幸太常府令榮東面坐設几杖㑹)
(百官史記曰高祖滅秦已登尊號羣臣飲爭功醉或妄/呼㧞劒擊柱高祖患之於是叔孫通進説遂設綿蕝野)
(外習之月餘通曰可試觀上使行禮畢復置法酒無敢/讙譁失禮者高祖曰吾乃今日知為皇帝之貴也拜通)
(太常賜金/五百斤)馬安四至　段容再登(漢書曰司馬安巧宦/四至九卿又曰濮陽)
(段容始事葢侯信信/任容官亦再至九卿)還第攝事　干齋怒妻(晉起居注/曰安帝二)
(年太常臨川王寶啟府舍窄狹不足移家母鍾年高違/離靡寧乞還第攝事詔聽之應劭漢官曰北海周澤為)
(太常恒齋其妻憐其年老疲病窺内問之澤大怒以為/干齋掾吏叩頭爭之不聴遂收送詔獄并自劾論者非)
(其激發諺曰生世不諧為太常妻一歲三百六十日/三百五十九日齋一日不齋醉如泥既作事復低迷)表
梁陸倕為王光禄轉太常讓表(昔者楚徳方盛叔敖濯/衣漢道克昌王陽結綬)
(故拜命無辭受爵不讓況宗卿清重歴選所難漢晉已/降莫非素範辭爵則桓郁張奮讓封則丁鴻劉愷潘尼)
(之文雅純深華表之從容退嘿自此/迄兹風流繼軌以臣況之曾無等級)陳沈烱為周𢎞正讓
太常表(臣聞玉舄彫楹不取材於蟠木丹珠繡黼豈襲/冕於薜蘿何則適用各有其宜朝野不可一指)
(叔孫之野外定禮倍資典實刁協之躬為唱引豈易其/儀儻九賓闕相封禪失儀責以司存云誰之咎況南史)
(執簡轉見違才君/舉必書尤難妄冒)箴後漢崔駰太常箴(翼翼太常實為宗伯/穆穆靈祗寝廟奕奕)
(稱秩元祀班於羣神我祀既祇我粢孔蠲匪愆匪忒公/尸攸宜弗祈弗求惟德之報不矯不誣庶無罪悔無曰)
(我材輕身恃筮東鄰之犧牛不如西鄰之麥/魚秦殞望夷隱斃鍾巫常臣司宗敢告執書)
司農卿第十四(敘/事)司農卿漢官也漢官云初秦置理粟
内史掌穀貨漢因之景帝更名大農令武帝更名大司
農(按堯命羲和四子敬授人時舜二十二官棄為后稷/播時百穀葢其任也周官冢宰之屬有太府下大夫)
(鄭𤣥注曰太府主治藏之長/若今時司農也並司農之任)王莽改大司農曰羲和後
又改為納言東漢復為大司農五代史百官志云梁加
卿字曰司農卿省大字後魏又加大字北齊又除大字
隋氏因之唐初因之龍朔二年改曰司稼卿咸亨元年
復舊事對六府　萬石(崔瑗鮑德誄曰乃司大事掌是/六府三事允功廼修廼聚漢武)
(帝栢梁詩大司農曰/陳粟萬石揚簸之)天倉　國泉(轉揚天文要集曰天/倉者大司農也史游)
(急就篇曰司農/少府國之泉也)司金　掌帛(楊雄大司農箴曰維時大/農爰司金穀續漢書曰大)
(司農卿一人中二千/石掌諸錢穀金帛)周曰太府　莽改羲和(周曰太府/見叙事注)
(漢書曰平帝元始元年改大/司農曰羲和以劉歆為之)高詡方正　牟融明達(東/觀)
(漢記高詡字季回以儒學徴拜大司農在朝以清白方/正稱又曰牟融字子優為大司農性明達稱為名卿)
安車徵鄭　天子器耿(續漢書曰鄭𤣥公車徵為大司/農給安車一乗所過長吏送迎)
(又曰耿國字叔慮為大司農曉邊/事能論議數上便宜事天子噐之)延年盜錢　趙典交
德(漢書曰田延年為大司農坐盗都内錢三十萬自殺/續漢書曰趙典字仲經為大司農閉門却掃非德不)
(交/)箴漢揚雄大司農箴(時維大農爰司金穀自京阻荒/粒人是斛肇自厥初實施惟食)
(厥僚后稷有無遷易實均實贏惟都作程旁求衣食厥/民攸生上稽二帝下閲三王什一之征為民作常遠近)
(貢篚百則不忘帝王之盛實在農植季周爛熳而東作/不勅膏腴不獲庶物並荒府庫殫虚靡積倉箱陵遲衰)
(㣲周卒以亡秦收大半二世不瘳泣血/之求海内無聊農臣司均敢告執繇)晉張華大司農
箴(家有廬井王有􁹴籍阜茂豐物和鈞關石在周之季/不䖍政首棄稷弗務不籍千畆匱神乏祀敗於戎醜)
(穡臣司農/敢告左右)
太府卿第十五(敘/事)太府卿周官也(周禮天官屬有太府/下大夫掌貢賦受其)
(貨賄/之入)掌府藏貨賄秦漢以下不置其官職務所司分在
司農少府矣至梁始置太府卿陳及後魏北齊隋皆因
梁置之(並見五代史志/及後魏官氏志)唐龍朔二年改為外府卿咸亨
初復舊光宅初改為司府卿神龍初復舊(自梁以前無/太府故其事)
(對及文章並闕今既列在九卿之數特存於/叙事應須作文章亦可恭採司農之事用也)
光禄卿第十六(敘/事)光禄卿漢官也齊職儀云初秦置郎
中令掌宮殿門户及主諸郎之在殿中侍衛故曰郎中
令(漢官云郎中令屬官有五官中郎将左右中郎将曰/三署署中各有中郎議郎侍郎郎中皆無員多至千)
(人主執㦸衛宮陛及諸虎賁郎羽林郎皆屬/焉謂之郎中令者言領諸郎而為之令長)漢因之至武
帝更名光禄勲(應劭曰光明也禄爵也勲功也言光禄/典郎謁者虎賁羽林舉不失徳賞不失)
(勞故曰光禄勲如淳鄭𤣥並云勲/猶閽也今光禄勲則古閽之職)後漢獻帝又為郎中
令魏文又為光禄勲後世因之五代史百官志云至梁
加卿字曰光禄卿除勲字後代因之北齊兼掌肴膳隋
則全掌肴膳不復掌宮殿門唐初因之龍朔二年改曰
司宰卿咸亨初復舊光宅初改為司膳卿神龍初復舊
事對首九列　總三署(庾氷集用樂謨詔草曰光禄九杜/卿列首且職典吏署續漢書曰)
(林字伯山為光禄勲内奉宿衛/外總三署周密敬慎選舉稱平)兆宮室　掌掖門(兆宮/室見)
(下揚雄箴漢書奏曰郎中令掌宮掖門/户有丞武帝太初元年更名光禄勲)歎至德　薦名
士(孟宗别傳曰宗為光禄勲大㑹宗先少酒偶有强者/飲一杯便吐傳詔司察宗吐麥飯察者以聞上乃歎)
(息曰至德清純如此續漢書曰杜/林字伯山選舉稱平數薦名士)入卧内　總從官(漢/書)
(曰周仁景帝時為郎中令為人陰重不洩以是得幸出/入卧内後宮祕戲仁常在傍終無所言栢梁詩光祿勲)
(曰總領從/官栢梁臺)辯棄甲　問投蜺(魏志曰王肅字子雍為光/祿勲時有一魚長尺集武)
(庫之屋有司以為吉祥肅辨之曰魚生於泉而見於屋/介鱗之物失其所也邊将其殆有棄甲之變乎其後果)
(有東關之敗謝承後漢書曰楊賜字伯欽拜光禄勲位/特進又嘉德殿前有青赤氣詔特進遣中使問賜祥異)
(禍福吉凶所在以賜博學碩儒故密諮問宜極陳其意/嘗上䟽陳請案春秋讖天投蜺海内亂今妾嬖閹尹共)
(專國朝之/所致也)宣王拜林　景帝問袤(魏志曰常林徙光祿/勲太常晉宣王以林)
(鄉邑耆老毎為之拜或謂林曰司馬公貴重君宜且止/之林曰司馬公自欲敦長幼之序以為後生之法貴非)
(吾之所畏也言者慙恧縮踖又曰鄭袤為光禄勲毋丘/儉作亂景帝自征之百官祖送時袤疾不在㑹上謂王)
(肅唯不見鄭光祿為恨袤聞自輿追上上笑曰/固知生必來也遂與同載問以計謀帝甚重之)安世撻
奴　曜卿賜穀(漢書曰張安世字孺子為光祿勲郎有/醉小便殿上主事白行法安世曰何以)
(知其不覆漿水耶郎有淫官婢婢兄自言安世曰奴以/恚怒誣汚衣冠告署撻奴其隠人過皆此類也魏志曰)
(袁渙字曜卿為郎中令時言劉備死君臣皆賀渙以常倉/為備吏獨不賀卒於官太祖為之流涕賜穀二千石太)
(穀千斛垣下穀千斛與曜/卿家上言官法下言親故)箴漢揚雄光禄􁹵箴(經兆宫/室畫為)
(中外廊殿門闥限以禁界國有周衛人有藩籬各有攸/保守以不岐昔在夏殷桀紂淫湎持牛之飲門户荒亂)
(郎雖執㦸謁者參差殿中成市或鼔或鞞忘其廊廟可/而聚夫逋逃四方多罪載號載呶内不可不省外不)
(不清德人立朝義士充/庭禄臣司光敢告執經)
鴻臚卿第十七(敘/事)鴻臚卿漢官也(漢官云昔唐虞賓於/四門此則禮賓之制)
(也與鴻臚之/任亦同也)周禮大行人掌賓客及諸侯朝覲事即其
任也漢官云秦置典客掌諸侯及歸義蠻夷漢因之景
帝更名大行令武帝改曰大鴻臚(胡廣曰鴻聲也臚傳/也所以傳聲贊導九)
(賓劉熙曰鴻大也腹前曰臚此言以京師為心腹以王侯/蕃國為四體韋昭曰鴻大也臚其陳序也欲以大禮陳序)
(於賓/客)初秦又有典屬國亦掌蠻夷降者漢亦因之成帝并
入大鴻臚王莽改鴻臚為典樂東漢又曰鴻臚其後並因
之五代史百官志云至梁加卿字曰鴻臚卿除大字後魏
又加大字北齊又除之隋氏因之唐初因之龍朔二年改
為同文卿咸亨初復舊光宅初改曰司賓卿神龍初復舊
事對掌蠻　主故(漢書曰典客秦官秩中二千石掌諸/侯及四方歸義蠻夷皇子拜授印綬)
(山濤啟事曰鴻臚主故事前後為之者率多不/善了今缺當選御史中丞刁攸不審於爾宜不)主祠
序客(東觀漢記曰大鴻臚漢舊官建武元年復置屬官/大丞一人大行丞有治禮員四十七人主齋祠儐)
(贊九賓之禮韋昭釋名辨鴻臚者本故典客事掌賓禮/武帝時更為鴻臚鴻大也臚陳序也欲以大禮陳序於)
(賓客/也)遷公　慙長(東觀漢記曰鴻臚三十六人其陳寵/左雄朱寵龎叅施延並遷公謝承後)
(漢書曰陳紀字元方遭父太丘長寔憂嘔血絶氣豫州/嘉其至行表上尚書圖畫百城以勵風俗袁紹以太尉)
(讓紀紀不受拜大鴻臚卒官子羣/為三公天下以為公慙卿卿慙長)掌四方夷　贊九賓
禮(掌四方夷見上掌蠻注/贊九賓禮見上主祠注)秦曰典客　漢置鴻臚(並見/叙事)
刁攸能人　韓宣稱職(山濤啟事曰鴻臚多不善了今/缺當選御史中丞刁攸舊能人)
(魏略曰韓宣字景然為大鴻臚始南陽曲阜韓曁以宿/德在宣前為大鴻臚及宣在官亦稱職故鴻臚中為之)
(語曰大鴻臚小鴻臚/前後治行曷相如)箴漢揚雄大鴻臚箴(蕩蕩唐虞經/通垓極陶陶)
(百王天工人力畫為上下羅條百職人有才能寮有級/差遷能於官各有攸宜主以不廢官以不隳昔在三代)
(二季不蠲穢徳慢道署非其人人失其材職反其官寀/寮荒耄國政如漫文不可武武不可文大小上下不可)
(奪倫鴻臣司/爵敢告在鄰)
宗正卿第十八(敘/事)宗正卿周官也宋百官春秋云周受
命封建宗盟(周封兄弟之國十有五/同姓之國三十有五)始選其宗中之長
而董正之謂之宗正成王時彤伯入為宗正掌王親屬
是也秦漢因之平帝更名宗伯王莽改為秩宗東漢復
為宗正晉曰大宗正(後魏皆同姓為之晉/以後雜用庶姓為之)五代史百官
志云至梁加卿字除大字曰宗正卿北齊又加大字隋
又除之唐初因之龍朔二年改為司宗卿咸亨初復舊
光宅初改為司屬卿神龍初復舊事對司宗　掌親(司/宗)
(見下揚雄箴/掌親見叙事)仁孝　忠直(東觀漢記曰劉平字公子以/仁孝著聞永平三年為宗正)
(漢書曰劉向字子政元帝時蕭望之周/堪薦向宗室忠直明經有行為宗正)掌親屬　錄嫡
庶(漢書曰宗正秦官掌親屬有丞平帝元始四年更名/宗伯司馬彪續漢書曰宗正卿一人秩二千石掌序)
(錄王國嫡庶人次及諸宗室親屬逺近郡國歲/計上宗室名若有犯法當髠以上上諸宗正卿)畏盛滿
　竭忠節(漢書曰劉德字路叔修黄老術有智略少時/數言時事召見甘泉宮武帝謂之千里駒昭)
(帝初為宗正丞後為宗正卿妻死大将軍欲以女妻之/德不敢娶畏盛滿也東觀記曰劉般字伯興代名忠孝)
(在朝竭忠盡節建/初元年拜為宗正)箴漢揚雄宗正卿箴(巍巍帝堯欽親/九族經哲宗伯)
(禮有攸訓屬有攸籍各有胄子代以不錯昔在夏時太/康不恭有仍二女五子家降晉獻悖統宋宣亂序齊桓)
(不𦙍而忘其宗緒周譏戎女魯喜子同高作秦祟而/扶蘇被凶宗廟荒墟魂靈靡附伯臣司宗敢告執主)
衛尉卿第十九(敘/事)齊職儀云衛尉秦官也掌宮門衛屯
兵(葢周禮宗伯官正之職尉者罻也古者/兵獄之官皆名尉言以羅罻令主奸非)漢因之景帝
更名中大夫令尋復舊為衛尉自王莽及後漢初並省
之至獻帝復置魏晉宋齊因之五代史百官志云至梁
加卿字曰衛尉卿後代並因之唐武德初省之貞觀中
復置龍朔二年改為司衛卿咸亨初復舊光宅初又改
為司衛卿神龍初復舊事對千列　八屯(班固西都賦/曰周廬千列)
(徼道綺錯張衡西京賦曰衛尉八/屯警夜廵晝徼道外周千廬内附)周廬　夾道(漢官解/詁曰衛)
(尉掌宫闕周廬殿屯陳夾道當兵交㦸胡廣注曰宮闕/之内周廬殿各陳屯交兵士以示威武交㦸以遮妄出)
(入/者)周衛　廵警(漢武帝栢梁詩衛尉曰周衛交㦸禁不/時張衡西京賦曰衛尉八屯警夜廵晝)
交㦸　屯兵(交㦸見上周廬注漢書曰衛尉秦官掌宮/門屯兵有丞景帝初更名中大夫令後元)
(年復為/衛尉)案籍受傳　見符識引(胡廣注解詁云凡屋宮/中者皆施籍於掖門按)
(其姓名當入者本官長吏為之封啟傳審其印信然後/受之有籍者皆復有符用木長二寸以所屬官兩字為)
(鐵印分符當出入者案籍畢復/識齒符識其物色乃引内之)祿賜親戚　身無愛惜
(吳志曰嚴畯自孫權為吳王及稱尊號畯常為衛尉祿/賜皆散之親戚知故家常不充續漢書曰陰興為衛尉)
(每将逺征身行/勞問無所愛惜)箴漢揚雄衛尉箴(茫茫上天崇高其居/設置山險畫為防禦)
(重垠累垓以難不律闕為城衛以待暴卒國以有固人/以有内各保其守永攸不敗維昔庶僚官得其人荷戈)
(而歌中外以堅齊桓怵惕宿衛不勅門非其人户廢其/職曹子摽劒遂成其詐軻挾匕首而衛人不寤二世妄)
(宿敗於望夷閻樂矯詔㦸者/不推尉臣司衛敢告執維)
太僕卿第二十(敘/事)齊職儀云太僕周官也尚書稱穆王
命伯冏為太僕正是也蓋為衆僕之長曰太僕秦因之
掌輿馬歴漢後魏及晉西朝咸置之至東晉元帝省之
後復置至成帝又省之併入宗正蓋有事郊祀則權置
畢則省宋齊因之五代史百官志云梁又置之加卿字
曰太僕卿後皆因之唐初因之龍朔二年改為司馭卿
咸亨初復舊光宅初改為司僕卿神龍初復舊事對前
驅　馭駕(周禮曰太僕王出入則自左馭而前驅鄭𤣥/注云前驅如今導引也續漢書曰太僕周官)
(秩中二千石掌車馬天子/出入大駕則奉小駕則馭)拭輿　數馬(漢武帝栢梁詩/太僕曰牧拭輿)
(馬待警來漢雜事曰石慶為太僕御出上問車中幾馬/慶以策數馬舉手曰六馬慶於兄弟中最為簡易而猶)
(如/此)奉車　待警(漢書曰夏侯嬰為沛公太僕常奉車嬰事/自上初起常為太僕竟髙祖世以太僕)
(惠帝高后文帝凡四/主待警見上拭輿注)子尼儉　次孫清(魏志曰國泉字/子尼為太僕居)
(列卿位布衣蔬食祿賜散舊故宗族以恭儉自守續漢/書曰祭彤字次孫為太僕朝廷聞彤素清有道而衣無)
(兼/副)建路皷　箴乗輿(周禮曰太僕掌王之服位出入王/之大命建路皷於大寢之門外而)
(掌其政王出入則自右馭而前驅魏志/曰潘尼字景叔侍中為太僕造乗輿箴)詩晉孫楚太僕
座上詩曰(朝欽厥庸出尹京畿廻授太僕四牡騑騑/騄耳盈箱翠華葳蕤􁹵齊庭實增國之暉)箴
漢揚雄太僕箴(肅肅太僕車馬是供鏘鏘和鸞駕彼時/龍昔在上帝巡狩四宅王用三驅前禽)
(是射紂作不令武王征殷檀車孔夏四騵孔昕僕夫執/鞗載騂載駰我輿云安我馬惟閑雖馳雖驅匪逸匪愆)
(昔有淫羿馳騁忘歸景公千駟而淫於齊詩好牡馬牧/於埛野輦車就牧而詩人興魯廐焚問人仲尼厚醜孟)
(子葢惡夫廐多肥馬而野有/餓殍僕臣司駕敢告執皂)
大理卿第二十一(叙/事)齊職儀云大理古官也唐虞以臯
陶作士士理官也(春秋元命包曰堯為天子夢/馬喙子得臯陶聘為大理)初秦置
廷尉(應劭曰古官兵獄官多以尉稱尉者罻也言以兵/獄羅罻奸非也古之聽訟必質於朝廷與衆共之)
(故曰/廷尉)漢因之景帝改曰大理武帝又曰廷尉哀帝又曰
大理王莽改曰作士東漢又曰廷尉晉宋齊並為廷尉
五代史百官志云梁加卿字曰廷尉卿後並因之唐龍
朔二年改曰詳刑卿咸亨初復舊光宅初改曰司刑卿
神龍初復舊事對臯呂　于張(潘岳楊荆州誄曰惟此/大理國之憲章君莅其)
(任視民如傷庶獄明慎刑辟端詳聽參臯呂稱侔于張/臯臯陶也虞書曰帝曰臯陶汝作士明於五刑呂呂侯)
(為周王司冦周書曰穆王訓夏贖刑作呂/刑于于定國張張釋之事見下無寃注中)流涕　垂念
(謝承後漢書曰𫝊賢字仲舒遷廷尉賢清亷平直自掌/法官無私間常垂念刑法務從輕比每冬至斷獄遲廻)
(流涕又曰盛吉字君達拜廷尉/自掌憲平法常懇惻垂念之)有恩　無寃(虞預㑹稽/典録曰盛)
(吉字君達為廷尉性多哀憐其妻謂吉曰君為天下執/法不可使一人濫罪殃及子孫其囚無後嗣者令其妻)
(妾得入使有遺類視事十二年天下稱有恩漢書曰于/定國為廷尉為人卑恭尤重經術決疑平法務在哀鰥)
(寡罪疑從輕加審慎之心朝廷稱之曰張釋之為/廷尉天下無寃民于定國為廷尉民自以不寃)耳剽
　面决(漢書曰朱博遷廷尉恐為官屬所誣召見正監/典法掾史謂曰廷尉本起於武吏不明法律幸)
(有衆賢亦何憂然廷尉治郡斷獄以來二十年獨耳剽/日久三尺律令人事出其中試與正監共撰前代决事)
(吏議難知者數十事持以問廷尉将為諸君覆之正監/以為博茍强意未必能然即共條白焉博皆召□史為)
(平處其輕重十中八九官屬咸服顔師古注剽劫也坦/反鍾離岫㑹稽後賢記曰孔坦遷廷尉卿獄多囚繫)
(到官躬執辭状口辨曲直小大以情不加楚/撻毎臺司錄獄無所顧問皆面决當時之事)繫襪　署
門(漢書曰王先生者善黄老言處士也張釋之召居廷/中王生年老與釋之及公卿㑹廷中立王生襪解顧)
(謂釋之為我繫襪釋之前跪而繫之既退或讓王生曰/何辱張廷尉乎王生曰廷尉方為天下名臣吾聊使繫)
(襪欲重之諸公聞之賢王生而重廷尉又曰下邳翟公/為廷尉賓客填門及免官門外可設雀羅復為廷尉署)
(其門曰一死一生乃知交/情一貴一賤交情乃見)議絶妻　决分子(漢書曰孔/光為廷尉)
(時定陵淳于長坐天逆誅長少妻乃始等六人皆以長/事未發覺時棄去或更嫁及長事發丞相翟方進等議)
(乃始等於法無以解論光以為夫婦之道有義則合絶/義則離乃始或嫁義已絶而欲以為妻論殺之名不正)
(不當坐有詔以光議是謝承後漢書曰范延壽宣帝時/為廷尉時燕趙之間有三男共娶一妻生四子長各求)
(離别爭財分子至聞於縣縣不能决斷讞之於廷尉於/是延壽决之以為悖逆人倫比之禽獸生子屬其母以)
(子並付母尸三男於市奏免郡太守/令長等無帥化之道天子遂可其言)吳家三世　郭氏
七人(華嶠後漢書曰河南吳雄字季高以明法律桓帝/時自廷尉致位司徒雄少時家貧母死葬人所不)
(封之地喪事趨辦不卜時日巫皆言其族滅而雄子祈/孫恭三世為廷尉以法為名家又曰郭躬字仲孫為廷)
(尉正遷廷尉家代掌法律鎮自廷尉/左監遷廷尉凡郭氏為廷尉者七人)箴漢揚雄廷尉箴
(天降五刑惟夏之績亂兹平民不回不僻昔在蚩尤爰/作淫刑延於苗民夏氏不寧穆王耄荒甫侯伊謀厥後)
(陵遲上帝不孤周輕其制秦繁其辜五刑紛紛靡遏靡/止冦賊滿山刑者半市昔在唐虞象刑天民是全紂作)
(炮烙墜人於淵故有國者無云何謂是刖是劓無云何/害是剝是割惟虐惟殺人莫予奈殷以刑顛秦以酷敗)
(獄臣司理/敢告執謁)後漢崔駰大理箴(邈矣臯陶翊唐作士設/為犴狴九州允理如石)
(之平如淵之清三槐九棘以賢以德罪人斯殛凶族斯/迸熙乂帝載旁施作明昔在仲尼哀矜聖人子罕禮刑)
(衛人釋艱釋之其忠勲亮孝文于公哀寡定國廣門夐/哉邈矣舊訓不遵主慢臣驕虐用其民賞以崇欲刑以)
(歸忿紂作炮烙周人滅殷商用淫刑湯誓其軍衛鞅酷/烈卒殞於秦不疑知害禍不及身嗟兹大理慎於爾官)
(賞不可不思斷不可不虔或有忠能被害或有孝而見/殘呉沉伍胥殷剖比干莫遂爾情是截是刑無遂爾志)
(以速以亟天鑒在顯無細不錄福善/禍惡其效甚速理臣司律敢告執獄)
　
　
　初學記卷十二
欽定四庫全書
　初學記卷十三
　　　　　　　　　　　　　　唐　徐堅　撰
　　禮部上
總載禮第一(叙/事)周禮大宗伯之職曰以吉禮事邦國之
鬼神示(事謂祀之/祭之享之)以凶禮哀邦國之憂(哀謂救/患分災)以賓禮
親邦國(親謂使/之親附)以軍禮同邦國(同謂威其不/協及僭差者)以嘉禮親
萬民(嘉善也所以因人/心所善而為制)吉禮之别有十二一曰禋祀二
曰實柴三曰槱(酉/)燎四曰血祭五曰貍沈六曰疈(普逼/反)
辜七曰肆(他歴/反)獻八曰饋食九曰祠十曰禴十一曰嘗十
二曰烝凶禮之别有五一曰喪禮哀死亡二曰荒禮哀
凶札(荒人物/有害)三曰弔禮哀禍災(禍謂遭/水火)四曰禬(㑹/)禮哀
圍敗(同盟者合會財/貨以更其所喪)五曰恤禮哀宼亂(恤憂也隣/國相憂)賓禮
之别有八一曰朝二曰宗三曰覲四曰遇五曰會六曰
同七曰問八曰視時聘曰問殷覜曰視軍禮之别有五
一曰大師之禮用衆也二曰犬均之禮恤衆也(均其地/征所以)
(恤/民)三曰大田之禮簡衆也(古者因田習兵/閲其車徒之數)四曰大役之
禮任衆也(築宮室所以/事民力强弱)五曰大封之禮合衆也(正封疆/溝塗所)
(以合聚/其民)嘉禮之别有六一曰飲食二曰昏冠三曰賔射
四曰饗燕五曰脤膰六曰賀慶管子曰禮者因人情縁
義理為之節文者也曲禮曰夫禮者所以定親疎决嫌
疑别同異明是非道德仁義非禮不成敎訓政俗非禮
不備分爭辨訟非禮不决君臣上下父子兄弟非禮不
定宦學事師非禮不親班朝治軍涖官行法非禮威嚴
不行禱祠祭祀供給鬼神非禮不誠不莊禮記曰故禮
之於人也猶酒之有蘖也又曰如竹箭之有筠也如松栢
之有心也漢書叔孫通為高祖制漢儀十二篇後漢書
章和元年詔曹襃于南宮東觀考正舊禮上自天子下
至庶人婚冠吉凶終始制度為一百五十篇事對明體
　辨位(春秋説題曰禮者所以設容明天地之體也家/語曰孔子言于魯哀公曰人之所以生禮為大)
(非禮無以事天地之/神辨君臣長幼之位)承天　法地(禮記曰夫禮先王以/承天之道以治人之)
(情故失之者死得之者生白虎通曰/所以作禮樂樂以象天禮以法地)設容　辨等(上見/明體)
(注中周禮曰以人/辨等則人不越)觀殷　適魯(禮記曰言偃復問曰夫/子之極言禮也可得而)
(聞與孔子曰我欲觀夏道是故之杞而不足徴也吾得/夏時焉我欲觀殷道是故之宋而不足徴也吾得坤乾)
(焉左傳曰韓宣子適/魯曰周禮盡在魯矣)諧民　安上(周禮曰三曰禮典以/和邦國以統百官以)
(諧萬民孝經曰以安/上治民莫善于禮)敎敬　修睦(周禮十二教一曰祀/禮敎敬二曰陽禮敎)
(讓三曰隂禮敎親禮記曰昔者仲尼與于蜡賓事畢出/逰于觀之上喟然而歎曰大道之行也天下為公選賢)
(與能講信修睦故人不/獨親其親不獨子其子)制中　修外(禮記曰子貢越席/而對曰敢問將何)
(以為此中者也子曰禮乎禮夫禮所以制中也漢書曰六經/之道同歸而禮樂之用為急故樂以治内而為同禮以)
(修外而為異同則和親異則畏/敬和親則無怨畏敬則不爭)順時　從俗(漢書曰王/者必因前)
(王之禮而順時施宜有所損益節人之心稍稍制作慎/子曰禮從俗政從上使從君國有貴賤之禮無賢不肖)
(之/禮)周旋　規矩(左傳曰邾隱公來朝子貢觀焉邾子執/玉高其容仰公受玉卑其容俯子貢曰)
(以禮觀之二君皆有死亡焉夫禮生死存亡之體也将/左右周旋進退俯仰于是乎取之今正月相朝而皆不)
(度高仰驕也卑俯替也驕近亂替近疾君為主其先亡/乎禮記曰禮之于正國也猶衡之于輕重也繩墨之于)
(曲直也規矩之于方圓也故衡誠懸不可欺以輕重繩/墨誠陳不可欺以曲直規矩誠設不可欺以方圓君子)
(審禮不可/誣以姦詐)事師　敬長(上見叙事中袁淮正書曰禮者/何也縁人情而為之節文者也)
(嚴父愛親之情也/尊親敬長之義也)天經　地義(左傳曰子太叔見趙簡/子簡子問揖讓周旋之)
(禮對曰是儀也非禮也簡子曰敢問何謂禮對曰吉也/聞諸先大夫子産曰夫禮天之經也地之義也民之行)
(也/)體信　成仁(禮記曰先王修禮以達義體信以/達順又曰道德仁義非禮不成)應變
　從宜(荘子曰三王五帝之禮義法度其猶樝棃橘柚/耶味相反而皆可于口故禮義法度者應時而)
(變也禮記曰禮從宜使從俗鄭𤣥注云事不可常/也晉士匄帥師侵齊聞齊侯卒乃還春秋善之)考信
　成道(禮記曰禹湯文武成王周公由此其選也此六/君子者未有不謹于禮者也以考其信示人有)
(常鄭𤣥注云考成也成/道已見上成仁注中)同天氣　合人心(禮稽命徴曰/禮之動揺與)
(天地同氣四時合信禮記曰禮者合于天時/設于地財順于鬼神合于人心理萬物者也)統百官
理萬物(上見諧民注下/見合人心注)象五行　變四時(大戴禮曰禮/之象五行也)
(其義四時也故以四舉有恩有義有節有權禮記曰是/故夫禮必本于太一分而為天地轉而為隂陽變而為)
(四時列而/為鬼神)兄弟親　君臣義(禮記曰非禮無以辨男女/父子兄弟之親婚姻疎數)
(之文又曰朝覲之禮所以明君臣之義/也聘問之禮所以使諸侯相尊敬也)定君臣　篤父
子(禮記曰君臣上下父子兄弟非禮不定又曰禮義以為/紀以正君臣以篤父子以睦兄弟以和夫婦以設制)
(度以立/田里)别男女　決嫌疑(家語曰孔子言于魯哀公曰/人之所以生禮為大非禮無)
(以事天地之神辨君臣長幼之位别/男女父子之交決嫌疑已見敘事中)明是非　别同異
(並見/敘事)含隂陽　同天地(漢書云六經之旨同歸而禮樂/之用為急治身者斯須㤀禮則)
(暴慢入之矣為國者一朝失禮則荒亂及之矣人含天/地隂陽之氣有喜怒哀樂之情稟其性而不能節也禮)
(稽命徴曰禮之動揺也與天地同/氣四時合信隂陽為符日月為明)達人情　從天道(禮/記)
(曰故禮義也者人之大端也所以講信修睦而固人之/肌膚之會筋骸之束也所以養生送死事鬼神之大端)
(也所以達天道順人情之大竇也左傳齊侯伐曹入其/郛討其來朝也季文子曰齊侯其不免乎已則無禮而)
(討于有禮者曰汝何故行/禮禮以順天天之道也)賦楚荀況禮賦(爰有大物非/絲非帛文理)
(成章非日非月為天下光生者以壽死者以藏城郭以/固三軍以强粹而王駮而霸無一焉而亡臣愚不識敢)
(請之王王曰此夫文而不采者與簡而易知而致有理/者與君子所敬小人所不亂者與性不得則若禽獸性)
(得之則具足與匹夫崇之則為聖人諸侯崇之/則一四海者與至明而約甚順而體請歸之禮)詔李德
林為隋文帝修定五禮詔(禮之為用時義大矣哉黄琮/蒼璧降天地之神粢盛犧牲)
(致宗廟之敬正父子君臣之序明婚姻喪紀之/節故道德仁義非禮不成安上化民莫善于禮)唐貞觀
中頒禮樂詔(先王制禮辨方正位體國經野象天地以/制法通神明以施化樂由内作禮自外成)
(可以移風易俗揖讓而天下化者其惟禮樂乎固以/同節同和無聲無體寧飾玉帛之容豈崇鐘鼓之奏)
祭祀第二(敘/事)尚書大傳曰祭之言察也察者至也言人
事至於神也爾雅曰春祭曰祠(祠之/言食)夏祭曰礿(以酌反/新菜可)
(礿/)秋祭曰嘗(嘗新/榖)冬祭曰烝(烝進也/進品物)祭天曰燎柴(既祭/積薪)
(焚之/也)祭地曰瘞薶(既祭埋/藏之)祭山曰􁹶(􁹷/)懸(或􁹶或縣/置之于山)祭
川曰浮沉(或浮或沉/置之于水)祭星曰布(布散/于地)祭風曰磔(張伯反/今俗當)
(大道磔狗/此其遺象)是類是禡師祭也(師出征伐類于上/帝禡于出征之地)既伯既
禱馬祭也(伯馬祖也将用馬/力必先祭其祖)説文曰除惡之祭為祓會
福之祭為禬(會/)告事求福為禱道上之祭為禓(陽/)精意
以享為禋以事類祭天神為禷(類/)祭司命為䃾(俾利/反)祭豕先
為䄚(曹/)月祭為祽(子内反以上/並出説文)禱雨為雩(左傳龍見而/雩雩旱祭也)
禱晴為禜(案左傳雪霜風/雨之災則禜之)周禮曰以禋祀祀昊天上帝
以實柴祀日月星辰以槱燎祀司中命風師雨師以血
祭祭社稷五祀五嶽以貍沈祭山林川澤以疈(普逼/反)辜
祭四方百物以肆(他的/反)獻祼(古亂/反)享先王禮記孟春之
月其祀户祭先脾孟夏之月其祀竈祭先肺中央土其
祀中霤祭先心孟秋之月其祀門祭先肝孟冬之月其
祀行祭先腎天子祭天地祭四方祭山川祭五祀嵗徧
諸侯方祀祭山川祭五祀嵗徧大夫祭五祀嵗徧士祭
其先祭日于壇祭月于坎日于東月于西(以别幽明/以别内外)祭
不欲數數則煩煩則不敬祭不欲疎疎則怠怠則忘王
立七祀(曰司命曰中霤曰國門曰/國行曰泰厲曰户曰竈)諸侯五祀(曰司命曰/中霤曰國)
(門曰國行/曰公厲)大夫三祀(曰族厲曰/門曰行)士二祀(曰門/曰行)庶人一祀
(或立户/或立竈)夫聖王之制祭祀也法施于民則祀之以死勤
事則祀之以勞定國則祀之能禦大災則祀之能捍大
患則祀之日月星辰人所瞻仰山林川谷丘陵人所取
材用也非此族也不在祀典(族猶/類也)事對薦敬　報功(穀/梁)
(傳曰宮室不設不可以祭祭者薦其時也薦其敬也薦/其義也非享味也許慎五經異義曰公侯祭百辟自卿)
(已下不過其族夫鬼神之所及非其族類則紹其國位/百辟者國君先有功德于人者今在其位故報祭之)
騂牡　黝牲(毛詩曰祭以清酒從以騂牡享于祖考周/禮凡陽祀用騂牲毛之隂祀用黝牲毛之)
(鄭注隂祀祭北郊及/社稷黝黒騂赤也)七祀　五祭(上見敘事袁淮正論/曰國之大祭有五禘)
(祫郊祖宗報此五/者禮之大節也)報德　崇恩(楊泉物理論曰古者尊/祭重神祭宗廟追養也)
(祭天地報德也王充論衡曰凡祭祀之義有二一/曰報功二曰修先報功以勉力修先以崇恩也)鬰酒
　蘭湯(周禮曰凡祭祀賔客之祼事和鬰鬯以實􁹱而/陳之鄭𤣥注曰築鬰金煮之和鬯酒也鬰為草)
(若蘭劉義慶幽明録曰廟方四丈不作墉壁道廣四尺/夾樹蘭香齋者煮以沐浴然後親祭所謂沐蘭湯)六
變　九成(周禮曰孤竹之管雲和之琴瑟雲門之舞冬/日至于圓丘奏之若樂六變則天神皆降可)
(得而禮矣尚書曰簫/韶九成鳯凰來儀)朝日　夕月(禮記曰朝日祀五帝/則張大次小次設重)
(席重案合諸侯亦如之鄭元注曰朝日春拜日于東門/之外劉向列女傳曰日中考正敘人事少采夕月曹大)
(家注曰少采降之采也以/秋分祀夕月以迎隂氣也)禮地　賔河(周禮曰以玉作/六器以禮天地)
(四方以蒼璧禮天以黄琮禮地竹書紀年曰帝芒/即位元年以𤣥璧賔于河狩于海獲大魚)彩壇　紺
席(東觀漢記曰桓帝立黄老祠北宮濯龍中為壇彩色/炫曜衛宏漢舊儀曰皇帝自行羣臣從齋皆百日地)
(祠不出祭天紫壇幄帷高皇帝/配天居堂下西嚮紺幄紺席)宜社　類帝(禮記曰天/子将出征)
(宜于社鄭𤣥注宜祭名也尚書肆類于/上帝禋于六宗望于山川徧于羣神)三望　六宗(左/傳)
(僖公三十一年四卜郊不從乃免牲猶三望尚書曰禋/于六宗王肅注曰所宗者六皆潔祀之埋少牢於泰昭)
(祭時也相近于坎壇祭寒暑也王宮祭日也夜明祭月/也幽宗祭星也雩宗祭水旱也禋于六宗此之謂也)
受釐　致福(漢書賈誼傳曰後歲餘文帝思誼徴之至/入見上方受釐坐宣室蘇林注曰未央前)
(正室周禮曰掌都/祭之禮致福于國)圜丘　方澤　蒼璧　黄琮(周禮曰凡/樂圜鍾為)
(宮黄鍾為角太簇為徴姑洗為羽冬日至于地上之圜/丘奏之則天神皆降可得而禮矣函鍾為宮太簇為角)
(姑洗為徴南呂為羽夏日至于澤中之方丘奏之則地/祗皆出可得而禮矣又周禮曰以玉作六器禮天地四)
(方以蒼璧禮天/以黄琮禮地)以享以祀　是類是禡(毛詩曰以享以/祀以介景福大)
(雅云是類是/禡師祭也)賦魏孫該三公山下祠賦(趙國元氏縣西/界有六神祠吾)
(觀其一焉在陘山之陽即三公祠焉崇堂既峻危閣造/雲􁹸軒臨萬仞之壑土木被丹藻之華是時寓目永日)
(夕宿東序召彼故老訊之舊典云棟宇初興七十載三/台耀靈實降甘雨夫山以有形為神神以無形為主苦)
(乃敲蒸于上雷動于下公田禳于多黍􁹹婦利其滯穗/亦兹邦之所以報歴葉不輟也於是援筆作賦昭神靈)
(之有憑壯夏屋之𢎞麗其詞曰坤作地勢恒岳吐精布/濩磥啓上秀太清三后讃事雨師不寧有渰淒淒潤我)
(羣生先人諒徳圖象垂/形考之舊史典謨無聲)序晉嵇含祖道賦序(祖之在于俗尚/矣自天子至庶)
(人莫不咸用有漢卜日丙午魏氏擇其丁未至于大晉/則祖孟月之酉日各因其行運三代固不同雖其奉祖)
(莫識祖之所由興也説文祈請道神謂之祖有事于道/者吉凶皆名君子行役則列之于中路喪者将遷則稱)
(名于階庭或云百葉逺祖名皆凋滅墳塋不復存其銘/表逰魂不得托于廟祧智者故以歲初良辰肇建華麾)
(揚絑旗将欲招靈爽于今夕庶衆祖之/來慿蓋有兩端俯歎壯觀乃述而賦之)詩宋謝莊烝齋
應詔詩(霜露凝宸感肅僾動天引西郊滅湮渰東溟起/昭晉舞風泛龍常輪霞浮玉軔紫階協笙鏞金)
(途展轉應方見六詩和永聞九/德潤觀生識幸渥睇服慙輴悋)陳周𢎞讓春夜醮五岳圖
文詩(夜靜瓊筵謐月出杏壇明香烟百合吐燈色九微/清五岳移龍駕十洲廻鳯笙目想靈人格心屬羽)
(衣輕蕙肴薦神饗桂醑逹遙/誠熙然􁹺自得挹酒念浮生)陳叔達州城西園入齋祠
社詩(升壇預絜祀詰早肅分司達氣風霜積登光日色/遲農敎先八政陽和秩四時祈年服􁹻冕告幣動)
(褰帷瘞地尊餘奠人天庶有資椒蘭卒清酌簠簋徹香/萁折俎分歸胙充庭降受釐方慿知禮節况奉化雍熙)
歌梁江淹牲出入歌辭(祝詳史具禮備樂薦有牲在陳/有鼓在懸騰燭象星奔水類電)
(郊燎夙戒駜彼乘駽/以伺質明以仲神宴)又薦豆毛血歌辭(時恭時祀有物/有則伊我上聖)
(實抱明德犧象交陳鬰樽四塞黍惟嘉穀酒惟/𤣥黙薦通蒼祗慶覃黎黑願靈之降祚家祐國)又奏宣
列之樂歌辭(殷崇配天周尊明祀瑞合汾隂夢同泰畤/青幕雲舒丹殿霞起二曜惟新五精告始)
(于以饗之/景福是履)
郊丘第三(敘/事)禮記曰祭帝于郊所以定天位也爾雅云
圓丘泰壇祭天也方澤泰折祭地也周書作洛篇曰設
丘兆于南郊以祀上帝配以后稷周禮大宗伯之職曰
以禋祀祀昊天上帝(禋之言煙也煙者周人尚臭煙氣/之臭聞昊天上帝冬日至祀于圓)
(丘天皇大帝也鄭𤣥注也/曰昊天天也上帝𤣥天)蒼璧禮天(鄭𤣥曰禮天以冬日/至謂天皇大帝在北)
(極者凡禮神必以/其類璧圓以象天)黄琮禮地(禮地以夏日至謂神在/崑崙者也琮方以象地)四
圭有邸以祀天以旅上帝(鄭𤣥注曰于中央為璧圭著/四靣一□俱成也故曰四圭)
(有邸圭未四出也或説四圭有邸圭四角也上帝𤣥天/也鄭𤣥注云禮天夏正郊天也上帝五帝也所郊以五)
(帝殊言天者/尊異之至)兩圭有邸以祀地以旅四望(兩圭者象地/數二也謂所)
(祀北郊神/州之神)大司樂奏黄鍾歌大呂舞雲門以祀天神(謂/五)
(帝及日月星辰也王者各以夏/正月祀其受命之帝于南郊)奏太簇歌應鍾舞咸池
以祭地祗(祭于北郊謂神/州之神及社稷)禮記曰有虞氏禘黄帝而郊
嚳祖顓頊而宗堯夏后氏亦禘黄帝而郊鯀祖顓頊而
宗禹殷人禘嚳而郊㝠祖契而宗湯周人禘嚳而郊稷
祖文王而宗武王(鄭𤣥注曰禘郊祖/宗謂祭祀以配食)左傳曰凡啓蟄而
郊事對黄郊　黑畤(後漢書曰靈帝建寧二年迎氣黄/郊道于洛水西橋逢暴風雨導從)
(鹵薄車或發葢百官霑濡還不至郊使有司行禮迎氣/北郊漢書曰高祖入關問故泰畤上帝祀何帝對曰四)
(帝有白黄青赤之祠高祖曰吾聞天有五帝而四何也/莫知其説于是高祖曰吾知之矣待我而具五也乃立)
(黒帝之祠/名曰黑畤)朱火　紫壇(晉郊祀歌曰整泰壇禮皇神精/氣盛百靈賓藴朱火燎芳薪紫)
(烟起冠青雲又曰營泰畤定天衷思心睿謀筮從建表/藴設郊宮田燭置權火通歴元旬集首告飾堦壇坎列)
(室/)魯郊　雍畤(音止毛詩曰皇皇后帝皇祖后稷注曰/皇皇大也后君也帝謂天帝也魯郊祭)
(皇皇之君帝以美祖后稷以配之其祭如天子之禮漢/書曰祭五帝于雍畤在山上四望不見四方故曰雍畤)
南郊　北畤(周書曰設丘兆于南郊以祀/上帝配以后稷北畤見上)黄玉　黝牲
(周禮以玉作六器禮天地四方以蒼璧禮天以黄琮禮/地以青圭禮東方以赤璋禮南方以白琥禮西方以𤣥)
(璜禮北方又曰牧人掌牧六牲而阜蕃其物以供祭/祀以牲牷凡陽祀用騂牲毛之隂祀用黝牲毛之)保
萬夀　懋百福(傅𤣥饗神歌曰整泰折祚皇祇衆神感/羣靈儀祚有晉暨羣黎溢九有格天庭)
(保萬壽延億齡又曰結方丘祗國琛樽既享俎既/歆斂檢玉具鏖金楙百福底自古錫萬壽迄在今)賦後
漢鄧耽郊祀賦(咨改元正誕章厥新豐恩羡溢含唐孕/殷承皇極稽天文舒優遊展𢎞仁揚明)
(光宥罪人羣公卿尹侯伯武臣文林華省奉贄厥珎夷/髦盧巴來貢來賔玉璧既萃于斯萬年穆穆皇王克明)
(厥德應符蹈運旋章厥福昭假烈/祖以孝以仁自天降康保定我民)晉郭璞南郊賦(時惟/青陽)
(日在方旭我后將受命于靈壇乃改步以鳴玉升金乎/軒撫太僕揚六鑾齊八騄列五幡于一元兮靡日月)
(黄屋矯陵鳥以偵候整豹尾于後屬武騎仡以清道被/練煥以波燭爾乃造廣塲戻壇庭百寮山立萬乘雲屯)
(延祝史肆玉牲登圜丘揖太清禮羣望告皇靈天澄其/氣日朗其精祝融穆以肅侍陽侯澹以中停于是司烜)
(戒燧火烈具炳宗皇祖而配祀增孝思之惟永郊寰之/内區域之外彫題卉服被髪左帶駿奔在壇不期而會)
(饗駭鬼方聲振丘隴倒景望風龍漢企踵爛若列星之/環辰咸雲騰而海涌此盖和氣旁通𤣥羅潛總自然之)
(感鼓而/遂動)詩梁傅昭恭職北郊詩(皇猷屬穹昊至德邁深/淵禋望沿禮舉咸秩資)
(化宣端職恭瘞祀飭躬奉嚴/蠲淑氣符首節光風臨上年)周王褒從駕北郊詩(惟皇/敬明)
(祀望拜出河東地靈開複道營星發紫宮衡街/響清蹕偵候起相風森沉羽林騎肅穆虎賁弓)隋盧思
道駕出圜丘詩(開年簡時日上辛稱天吉平曉禁門開/隱隱乘輿出乘輿出九重金根御六龍)
(章移千乘動斾舉百神從黄麾引朱節靈鼔應華鐘/神歌已相續神光復相燭風中颺紫烟壇上埋蒼玉)歌
宋顔延之天地郊夕牲歌辭(寅威寶命嚴恭帝祀奄受/敷錫宅中拓宇宜地稱皇)
(饗天作主月竁来賔日際奉王開元首正禮交樂舉六/典聯事九宮列序有牲在修有潔在俎式薦王衷以荅)
(神/祐)周庾信方澤降神歌辭(報功隂澤展禮𤣥郊平琮鎮/瑞方鼎升庖調歌孤竹縮酒)
(江茅聲揚鐘鼓器質陶匏列耀秀華凝芳郁荔川澤茂/祉丘陵容衛雲飾山罍蘭浮沈齊日至之禮歆兹大祭)
隋牛𢎞郊祀昊天上帝歌辭(肇禋嚴祀式奉尊靈因高/盡敬掃地推誠六宗隨光)
(五緯陪營金石諧合􁹜竹凄清我粢/既成我酌惟明元神是鍳百福來成)頌梁簡文帝南郊
頌(肅恭明神逖聽前踵配天道尊迎陽義重𤣥酒陶匏/燔柴雲聳跨舜論韶籠堯稱拱郊宮載靜紫壇新謐)
(肅肅禁圍隂隂仙室六戎列野八鑾照日架殿星羅重/宮霧出康哉德盛美矣時豐三辰増曜七政永崇五方)
(來洎四煥兹通懸繩度笮駕鹿追風既敷懋化復覩瑞/滋金車出野玉露霑墀紫槩神草華平瑞芝長愉汪濊)
(永固/雍熙)
宗廟第四(敘/事)禮記曰天子七廟三昭三穆與太祖之廟
而七諸侯五廟二昭二穆與太祖之廟而五大夫三廟
一昭一穆與太祖之廟而三士一廟庶人祭于寝逺廟
為祧去祧為壇去壇為墠去墠為鬼(比皆言祭先祖逺/近之差自祧已上)
(皆為/毁廟)釋名曰宗尊也廟貌也先祖形貌所在也漢書舊
事曰廟者所以藏主列昭穆説文曰宗廟之木主名曰
祏白虎通曰言神無所依據孝子以主繼心論語曰夏
后氏以松殷人以柏周人以栗(栗敬也使/人謹敬)五經要義曰
木主之狀四方穿中央以達四方天子長尺二寸諸侯
長尺皆刻謚于背又摯虞决疑要注曰凡廟之主藏于
户外北牖之下有石函故名宗祏周禮曰五嵗一禘三
歲一祫續漢書曰禘諦也序昭穆諦父子也祫合也毁
廟之主合食于太祖(諦審/也)禘以四月祫以十月(四月陽/氣在上)
(隂氣在下正尊卑之義十月五榖成熟故骨肉合聚/飲酒也决疑要注曰禘以孟夏祫以孟秋二説不同)故
漢舊儀曰子為昭孫為穆昭西靣穆東靣三年大祫諸
帝以昭穆坐于高廟其諸隳廟神主皆合食禮記曰凡
祭宗廟之禮牛曰一元大武豕曰剛鬛豚曰腯肥羊曰
柔毛雞曰翰音犬曰羮獻雉曰疏趾兎曰明視脯曰尹
祭槀魚曰商祭鱻魚曰脡祭水曰清滌酒曰清酌黍曰
薌合梁曰薌萁稷曰明粢稻曰嘉疏韭曰豐本鹽曰鹹
鹺玉曰嘉玉幣曰量幣事對時類　月祀(張方賢魯國/先賢傳曰古)
(者先王日祭月享時類嵗祀諸侯舎日卿大夫舎月/庶人舎時國語曰甸服者祀日祭月祀先王之訓)冬
薦　秋嘗(毛詩曰潛季冬薦魚孟春獻鮪也猗歟漆沮/潛有多魚以享以祀以介景福爾雅曰春祭)
(曰祠夏祭曰礿秋/祭曰嘗冬祭曰蒸)薌合　嘉疏(儀禮曰始虞用柔日曰/哀子某敢用潔牲剛鬛)
(薌合嘉薦嘉疏/已見敘事中)瑶爵　玉豆(周禮曰凡賔客獻瑶爵皆/贊鄭𤣥注曰謂王之同姓)
(及二王後來朝覲為王賔客者也祼之禮亞王而禮賔/也獻謂王饗宴王獻賔也禮記曰季夏六月以禘禮祀)
(周公于太廟鬰尊用黄目灌用玉/瓚大圭薦用玉豆彫篹爵用玉琖)夏禘　冬蒸(禮記曰/春祭曰)
(礿夏祭曰禘禘者陽之盛也古者于/禘也發爵賜服順陽義也冬見上)閟宮　清廟(毛詩/曰閟)
(宮有洫鄭𤣥注曰閟神也姜嫄神所依古廟曰神宮又/曰清廟祀文王也周公既成洛邑朝諸侯率以祀文王)
(焉鄭𤣥注曰清廟者祭有清明之德者之宮也謂/祭文王天德清明文王象之故歌此詩而祭之)春祠
　夏禴(周禮曰以饋食享先王以祠春享先王以禴夏/享先王以嘗秋享先王以烝冬享先王董仲舒)
(春秋繁露曰古者嵗四祭因四時所/生熟而祭先祖父母也禮夏曰禴)酎金　灌玉(衛宏/漢舊)
(儀曰皇帝㑹諸侯酎金廟中以上計儀設九賔陪位也/史記注云正月旦作酒八月成名酎酎言純也武帝時)
(八月嘗酎㑹諸侯廟中出金助祭所謂助金周禮曰凡/祼玉濯之陳之以贊祼事鄭𤣥注云祼玉謂珪瓚璋)
(瓚/)祀武　告文(毛詩曰執競祀武王也執競武王無競/維烈不顯成康上帝是皇又曰維天之)
(命太平告文王也維/天之命於穆不已)五廟　七室(禮記曰當七廟五廟/無虛主唯祫祭于祖)
(為無主耳傅暢晉諸公讚曰王俊字彭祖為幽州刺史/尋洛陽破後承制衍臺以宗廟焚毁設壇望祀七室及)
(功成/配食)介福　純嘏(毛詩曰祝祭于祊祀事孔明先祖是/皇神保是享孝孫有慶介以景福萬)
(夀無疆又曰籥舞笙鼓樂既和奏烝衎烈祖以洽百禮/百禮既至有壬有林錫爾純嘏子孫其湛鄭𤣥云純大)
(也嘏謂尸與/主人以福)三嵗祫　五年禘(五經異義曰謹案叔孫/通宗廟有日祭之禮知)
(古而然也三嵗一祫此周禮也五嵗一禘疑先王之禮/也禮稽命潛曰三年一祫五年一禘以衣服想見其容)
(色三日齊思親志意想/見所好喜然後入廟)審昭穆　諦父子(傅咸奏曰先/儒解禘禘者)
(諦也審昭穆故也白虎通曰位尊德盛所及彌逺謂/之禘祫何禘之為言諦也序昭穆禘父子祫者合也)昭
孝通神　露濡霜降(漢書曰祀者所以昭孝事祖通神/明也禮記曰君子合諸天道春禘)
(秋嘗霜露既降君子履之必有悽愴之心非其寒之謂/也春雨露既濡君子履之必有怵惕之心如将見之)
上下之際　神明之道(禮記曰夫祭有畀煇胞翟閽者/惠下之道也此四者吏之至賤)
(者尸又至尊以至尊既祭之味而不㤀至賤是故明君/在上則無凍餓者矣此之謂上下之際又曰鋪筵設同)
(几為依神也於詔祝於室而/出於祊此交神明之道也)詩宋孔欣祠太廟詩(束帶/從王)
(事結纓奉清祀肅肅禁闈内翳然絶塵軌峩峩高堂上/層構鬰雲起明發修薦享矜悚不遑止罄折階廊間悽)
(悽常/靡已)梁張率太廟齋夜詩(潔齋謝紛華寂寥清廟靜/肅襟視牲盛端服侍嚴省)辭
宋顔峻七廟迎神辭(敬恭明祀孝道感通合樂維和展/禮有容六舞肅列九變成終神之)
(來思享兹潔衷靈/之往矣綏我家邦)周庾信太廟晨祼歌辭(永惟神武潛/慶靈長龍圖)
(革命鳯歴歸昌功移上墋德躍中陽清廟肅肅猛虡趪/趪曲臺大厦聲和盛唐牲牷蕩滌蕭合馨香和鑾戾止)
(振鷺來翔永敷/萬國是則四方)陳叔達太廟祼地歌辭(清明既祼鬰鬯/惟禮大哉孝思)
(嚴恭祖禰龍衮以祭鸞刀斯啓發德朱絃升歌/丹陛筵享粢盛堂斟沉齊降福禳禳來儀濟濟)禇亮宗
廟九德之歌辭(皇祖誕慶於昭于夭積德斯逺茂緒攸/先繼天應歴神武𢎞宣肇跡媯水成功)
(版泉道光覆載聲穆乾元式備犧象用潔牲/牷禮終九獻樂展四懸神貺景福遐哉永年)頌後漢王
粲太廟頌(思皇烈祖時邁其徳肇啓洪源始燕我/則我休厥成聿先厥道丕顯丕欽允時)
(祖/考)又(於穆清廟翼嚴休徴祁祁髦士厥德允升/懷想成位咸奔在宮无思不若永觀厥崇)又(綏庶/邦和)
(四宇九功備彛樂序建崇牙設璧羽六佾/奏八音舉昭大孝衎妣祖念武功收醇祜)王肅宗廟頌
(明德惟馨昊天子之眷祐我魏薄言起之起之伊何/黎元時雍子之伊何歴數在躬於乎盛哉神明是通)又
(湛湛甘露濟濟醴泉或涌于地或降于天天地交泰品/類蕃蕪祥瑞嘉應其集如雨屢獲豐年榖我士女祖考)
(既饗於/懽樂胥)
社稷第五(敘/事)孝經緯曰社土地之主也土地闊不可盡
敬故封土為社以報功也稷五榖之長也榖衆不可徧
祭故立稷神以祭之禮記曰厲山氏之子柱及周棄為
稷(厲山氏之有天下也其子曰柱能殖百榖夏/之衰也周棄繼之故祀以為稷神厲或為烈)共工氏
之子后土為社(共工氏之霸九州也其子曰句/龍為后土能平九州故祀為社)尚書曰
湯既勝夏欲遷其社不可(湯承堯舜禪代之後順天應/人逆取順守而有慙德故革)
(命創制改正易服變置社稷以後/代無及勾龍者故不可而遂止)禮記曰王為羣姓立
社曰大社王自為立社曰王社諸侯為百姓立社曰國
社諸侯自為立社曰侯社大夫以下成羣立社曰置社
漢舊事曰天子大社以五色土為壇封諸侯者取其方
靣土苴以白茅授之各以其方色以立社于其國故謂
之授茅土事對示本　表功(禮記曰社所以神地之道/也地取于天是以尊天而)
(親地故敎人美報焉家祭中霤而國主社稷示本也白/虎通曰王者所以有社稷何為天下求福報功也社稷)
(所以有樹何/所以表功也)封樹　列土(周禮曰封人設王之社壝為/畿封而樹之鄭𤣥注曰壝謂)
(壇及堳坂周書曰諸侯受命于周而建太社于國中其/壝謂東青土南赤土西白土北驪土中央燾以黄土將)
(建諸侯鑿取其方一靣土苴以白/茅以土封之故曰列土于周室)南社　右稷(尚書無/逸篇曰)
(大社惟松東社惟栢南社惟梓西社惟栗北/社惟槐周禮掌建國之神位右社稷左宗廟)探金　取
劍(捜神記曰中興初有應嫗者生四子而晝見神光照/社試探之乃得黄金自是諸子官學並有才名錄異)
(傳曰㑹稽賀瑀曽得疾死三日蘇云吏將上天見官/府使人將瑀入曲房中有層架其上有印其中有)
(劍使瑀唯意取之瑀短不及上層取劍以出門下問/何得云得劍曰唯使社公耳疾愈果有鬼來稱社公)禹
社　棄稷(淮南子曰禹勤天下死/而為社也棄稷見敘事)殷栢　漢枌(論語曰/哀公問)
(社于宰我對曰夏后氏以松殷人以柏周人以栗使民之/戰栗也漢書曰高祖詔令豐謹治枌榆社春以羊􁹼祠)
春祈　秋報(毛詩曰載芟春籍田而祈社稷也又曰良/耜秋報社稷也畟畟良耜俶載南畝播厥)
(百/榖)封土　蓺樹(尚書曰海岱及淮惟徐州厥貢惟土/五色孔安國注曰王者封五色土為)
(社建諸侯則各割其方土與之使立社冒以黄土苴以/白茅湛方生盟文曰廣厦雲構非一人之功吉凶大事)
(豈一家所濟仰惟先王建社之制俯從詩人匍伏之義/遂蓺樹立壇結誓神明梁下之期猶或亡身况乃啓告)
(靈祗相盟以道德者庶能助/周孔之一敎申情禮于人神)通天地　受風雨(王充論/衡曰亡)
(國之社屋其上柴其下者示絶于天地夫春秋亳社周/以為戒夫經藝書傅人當覽之猶社當通氣于天地也)
(故人不通覽者亳社之類禮記曰天子大社必受霜露/風雨以達天地之氣是故喪國之社屋之不受天陽也)
(亳社北牖使隂明也鄭𤣥注曰絶/其陽通隂而已亳社殷都于亳)冒黄土　苴白茅(尚/書)
(無逸篇曰天子社廣五丈諸侯/半之上冒以黄土下見敘事)殖百榖　平九土(上見/敘事)
(尚書曰越翌日戊午乃社于新邑牛一羊一豕一孔安/國注曰社稷之位牲用太牢共工氏有子曰句龍能平)
(九土祀/以為社)陳俎豆　施金石(禮記曾子問曰諸侯之祭社/稷俎豆既陳又曰樂之施金)
(石越于聲音用/于宗廟社稷)歌隋牛𢎞春祈社歌辭(厚地開靈方壇/崇祀建以風露)
(樹之松梓句萌既申芟柞/伊始恭祈粢盛孝膺休祉)又春祈稷歌辭(粒食興敎播/厥有先尊神)
(致潔報本惟虔瞻榆東臯望/杏開田方慿戩福佇詠豐年)頌魏曹植社頌(於惟大社/官名后土)
(是曰句龍功著上古德配帝皇實為靈主克明播植農/政日舉尊以作稷豐年是與義與社同方神此宇建國)
(承家莫/不修序)宋何承天社頌(社實隂祗稷惟榖先率育萬類/協靈昊乾霸德方将時號共工)
(厥有才子實曰句龍稱物平賦百姓熙雍陶唐救災決/河流江棄亦播植作人萬邦克配二祀以報勲庸勲庸)
(伊何厚載蒼生倉廪既實禮節斯行人亦有言因/物思人矧乃六德功被陶鈞乃家乃國是奉是遵)
明堂第六(敘/事)周禮曰夏后氏太室殷人重屋周人明堂
度以九尺之筵又曰明堂者明諸侯之尊卑周書曰明
堂方一百一十二尺室中方六十尺牖高三尺門方十
六尺東方曰青陽南方曰明堂西方曰總章北方曰𤣥
堂中央曰太廟亦曰太室左為左个右為右个(五經要/義以太)
(廟為/太室)孝經援神契明堂者天子布政之宮上員下方八
窗四闥在國之陽釋名云明堂者猶堂堂高明貌也大
戴禮曰明堂凡有九室一室而有四户八牖總三十六
户七十二牖以茅蓋屋桓譚新論曰王者造明堂上員
下方以象天地為四靣堂各從其色以倣四方天稱明
故曰明堂三輔黄圖曰明堂者明天道之堂也所以順四
時行月令宗祀先王祭五帝故謂之明堂辟雍員如璧
雍以水異名同事其實一也禮記曰天子曰辟雍諸侯
曰頖(音/判)宮白虎通曰天子立辟雍所以行禮樂宣德化
也辟者象璧員法天於雍水側象敎化流行五經通義
曰諸侯不得觀四方故􁹮東以南半天子之學故曰頖
宮(頖者/判也)管子曰黄帝立明堂之議舜有告善之旌湯有
總街之廷武王有靈臺之候(按諸儒及舊説明堂辟雍/靈臺三事不同明堂宗祀)
(之所辟雍敎導之所靈臺候望之所三輔黄圖以為明/堂辟雍同管子以為明堂靈臺同葢今亦異説也東觀)
(漢記曰光武中元年營造明/堂辟雍靈臺此即三事不同)事對五府　九房(尚書帝/命驗曰)
(帝者承天立五府以尊天注曰天有五帝集居太微降/精以生聖人故帝者承天立帝之府是為天府張衡東)
(京賦曰乃營三宮布政頒常複廟重/屋八闥九房規天矩地授時須曏)承天　統物(桓譚/新論)
(曰王者造明堂辟雍所以承天行化也蔡/邕月令論曰明堂所以明天氣統萬物)四阿　九室
(周禮曰殷人重屋堂修七㝷堂崇三尺四阿重屋鄭𤣥/注云四阿若今四柱也大戴禮曰明堂者古之制凡九)
(室一室/有四户)四闥　八階(許慎五經異義曰明堂在國之陽三/里之外七里之内上員下方八牖四)
(闥布政之宮故稱明堂盛貌也徐虔郊廟明堂議/曰明堂在國之陽國門之外一宮九室四門八階)布恩
　施令(趙曄呉越春秋曰越王召范蠡問孤竊自志欲/以令日一豋上明堂布恩致令以撫百姓王隱)
(晉書曰紀瞻答秀才䇿曰周制明堂所以宗其/祖以配上帝其正中者太廟以順天時施法令)學南
汶上(宋起居注曰今太廟太極既以隨時明堂之制國/學之南地實京邑爽塏平暢足以營建蔡邕禮樂)
(志曰孝武帝封禪岱宗/立明堂于泰山汶上)行正　聽朔(頴容春秋釋例曰/告朔行政謂之明)
(堂徐虔郊廟明堂議曰明堂/天子每月于此聽朔布政)蒿宮　茅屋(禮論曰或以/為明堂者文)
(王廟周時徳澤和洽蒿茂大以為宮柱名曰蒿宮三輔黄/圖曰孝武帝議立明堂于長安城南許令襃等議曰案)
(五經禮樂傳記曰聖人之敎制作之象所以法天地比/類隂陽以知宮室本之太古以昭令德茅屋采椽土階)
(素輿越席皮弁葢興于黄帝/堯舜之世是以三代修之也)策勲　布政(頴容春秋釋/例曰周公朝)
(諸侯于明堂太廟與明堂一體也春秋人君将/出于宗廟及行䇿勲獻俘于廟布政見四闥注)陽館
𤣥堂(尸子曰黄帝曰合宮有虞氏曰總章殷/人曰陽館周人曰明堂𤣥堂見敘事)重屋　複
道(周禮曰殷人曰重屋堂修七尋堂崇三尺四阿重屋/鄭𤣥注云重者王宮王堂若太寝者漢書曰明堂圖)
(中有一殿四靣無壁以茅葢屋通水圜宫/垣為複道上有樓從西南入名曰崑崙)正四時　統
萬物(禮含文嘉曰明堂所以通神明感天地正四時出/敎令崇有德章有道襃有行蔡邕月令論曰明堂)
(者所以明天/氣統萬物)禮三老　祭五帝(白虎通曰禮三老于明/堂所以敎諸侯孝祭五)
(帝于太學所以敎諸侯悌三輔黄圖曰明堂者明天道/之堂所以從四時行月令宗祀先王祭五帝故謂之明)
(堂/)享上帝　祀先王(淮南子曰自古者明堂之制下之/濕潤不能及上之霧露不能入足)
(以享上帝禮鬼神示人知/節也祀先王見上祭五帝)賦後漢李尤辟雍賦(太學既崇三/宫既章靈臺)
(司天羣耀彌光太室宗祀布政國陽辟雍巖巖規圓矩/方階序牖闥雙觀四張流水湯湯造舟為梁神聖班德)
(由斯以匡蹌蹌/濟濟春射秋饗)唐劉允濟萬象明堂賦(睿哲惟唐受天之/明究皇王之鴻休)
(包宇宙之純精恢天禄以作乂攄元命之振英鼓黔雷/以播氣運蒼昊而時成括闓陽與泰階襲三聖以光亨)
(禮樂交通典謨洋溢天以洛視而龜書至地以河觀而/龍圖出擁神休尊明號激清流揚茂實將大報于𤣥天)
(享神祗以稱秩願卑宮而自處惟禋宗而是恤思致美/于縂章覽娵訾而法營室訪夏后之􁹷儀云廣四而修)
(一彼宗周之有制聞或九而或七錯綜乎舊典經始乎/玉律紹先志以高興匪矜功而首出乃延公侯卿士藝)
(人表臣而審其議焉咸以為明堂者明乎天道者也所/以明有功表有德崇大敎發大政登假嚴經欽修宗祀)
(非夫為巳者也安可已乎粤正月庚午始創明堂之制/焉考經緯之長䇿應黄鍾之旋宮穆穆四門可納四氣)
(明明八忩均調八風靡金靡玉匪磨匪礱去隋侯之夜/光明素質以為工思承天以接神故峻極乎皇穹䬃乎)
(懿濞繣兮豐融雷承乾以震耀雲大壮乎/其中非至聖之精誠孰能克勤乎此功)詩梁元帝和
劉尚書兼明堂齋宮詩(質明攝上宰詰旦乘車軒四圭/邸蒼王六變舞雲門香浮鬰金)
(酒􁹽繞鳯皇樽貂冕交輝映珩珮自相喧微風颺清管/輕雨發陳根新花臨御陌春色起天園河間獻樂語斯)
(道愧/能論)頌宋虞通之明堂頌(肅肅明堂惟國之光儀天矩/地崇姬潤黄縣殷颺輝服夏)
(擅芳無斁伊典有煥斯章綿綿敎樞翳翳化紀聲沉五/都風晦千祀我皇蒸哉追孝創軌縟憲􁹻統光圖麗史)
(宗祀既崇享配惟馨六樂薦和四圭流明/殷殷華海鑒盥孚誠慶輝旁燭休光下盈)
廵狩第七(敘/事)周易曰先王以省方觀民設敎尚書曰歲
二月東廵狩至于岱宗柴望秩于山川肆覲東后協時
月正日同律度量衡修五禮五玉三帛二生一死贄如
五器卒乃復五月南廵狩至于南岳如岱禮八月西廵
狩至于西岳如初十有一月朔廵狩至于北岳如西禮
歸格于藝祖用特禮記曰王者廵狩必覲諸侯問百年
太師陳詩以觀民之風俗命市納賈以觀民之好惡白
虎通曰廵者循也狩者牧也王者為天循行以牧人也
恐逺近不同化幽隱有不得所者皆為民也五年再閏
天道大備故五歲一廵狩漢書曰武帝南廵至于盛唐
登天柱山舳艫千里薄樅陽而出作盛唐樅陽之歌東
觀漢記曰章帝東廵狩至于岱宗祀五帝于汶上明堂
耕于定陶事對省方　述職(上見敘事毛詩譜注曰武/王伐紂定天下廵狩述職)
(陳諸國之詩以/觀民之風也)觀風　展義(禮記曰命太師陳詩以觀/民風鄭𤣥注陳詩為采其)
(詩而視之左傳曰天子非展義不廵義/狩杜預注云天子廵狩所以宣布德)布徳　設敎(並/已)
(見/上)考職　賦政(周禮職方氏掌天地之圖王将廵狩則/戒于四方曰各修平乃守考乃職無敢)
(不敬戒崔駰北廵頌曰禋潔享祈/歆嘗百神爰始賦政授務于人)陳詩　觀禮(陳詩是/上張衡)
(廵狩誥曰惟二月初吉帝将狩于岱岳展義省方觀風/設敎丙寅朏率羣賔備法駕以祖于東門乙酉觀禮于)
(魯而休/齊焉)風行　雨施(周易曰風行地上觀先王以省方/觀民崔駰南廵頌曰惟林蒸之鴻)
(德允天覆而無遺壮雲行/之博惠淑雨施于庶黎)天動　神行(崔駰東廵頌曰/升九龍之華旗)
(廵翠霓之旌旄三軍霆激羽騎火列天動雷震隱隱轔/轔又北廵狩頌曰雍容清届謐爾無虞􁹻拱穆穆神行)
(化/馳)四維　五載(黄帝太一密推曰欲知廵狩之年當視/太一與天目在四惟之嵗法為廵狩尚)
(書曰五載一廵/狩羣后四朝)祀四岳　柴三辰(毛詩曰般廵狩而祀/四岳河海也於皇時)
(周陟其高山毛萇注云高山四岳也馬融東廵頌曰敷/六典經八成爕和萬殊總領神明類乎上帝柴乎三辰)
(禋祀乎六宗/祗燎乎羣神)廵東作　秩西成(崔駰北廵頌曰登中山/天帝觀神農将省陽穀)
(相天功廵東作又西廵頌曰惟秋榖既登上将省斂平/秩西成廵畿于西郊因斯萬物凝德緩俗昔既春逰今)
(乃秋/豫)審銓衡　同律度(越絶書曰禹廵狩大越見耆老/納詩書審銓衡平斗斛白虎通)
(曰廵狩所以四時出何當承宗廟故/不踰也以夏之仲月同律度得其中)祀五帝　禋六宗
(上見敘事中/下見柴三辰)備天官　運法駕(班固東廵頌曰翿六龍/較五輅齊百寮練質素)
(命南重以司歴厥中月之六辰備天官之列衛盛輿服/而東廵又南廵頌曰既禘祖于西都又将祫于南庭是)
(時聖上運天官之法/駕建日月之旗旌)修五禮　問百年(尚書曰歲二月/東廵狩至于岱)
(宗柴修五禮五玉孔安國注云五/等諸侯瑞圭璧也問百年見敘事)宣聲教　撫黎元(後/漢)
(章帝廵幸詔曰惟廵狩之制以宣聲敎考同遐邇解釋/怨結宋孝武帝廵幸賑恤詔曰夫足踐目見實尊天命)
(尚恐踰深甿俗未同其化自逺幽隱/不得其所故降省風俗躬撫黎元)同遐邇　察風俗
(同遐邇見上宣聲教注宋孝武帝廵狩省風俗詔曰/朕奄一天下當沿時省方觀察風俗外詳考舊典以)
(副側席/之懐也)詩唐太宗重幸武功詩(代馬依朔吹驚禽愁/昔藂况兹承春徳懐)
(舊感深衷積善欣餘慶暢武悦成功􁹻衣天下治端拱/車書同白水巡前跡丹陵幸舊宮列筵歡故老高宴聚)
(新豐駐蹕撫田畯廻輿訪牧童瑞氣縈丹闕祥烟散碧/空孤嶼含霜白遥山帶日紅于焉歡擊筑聊以詠南風)
宋范煜樂遊應詔詩(軒駕時未肅文囿降昭臨/流雲起行葢晨風引鑾音)梁沈約
侍遊方山應詔詩(清漢夜昭晢扶桑曉陸離發歌樅陽/下建羽朝夕池摐金浮水若聳罩映)
(山祗一霑九霄/露藜藿終自知)北齊袁奭從駕遊仙詩(天遊響仙蹕春/望動神衷澗水)
(合初溜山花發早藂玉輿明淑景珠/旗轉瑞風平原與上路佳氣逺葱葱)周明帝還舊宮詩
(玉燭調秋氣金輿歴舊宮還如過白水更似入新豐/秋潭清晚菊寒井落疎桐舉盃延故老今聞歌大風)隋
煬帝還京師詩(東都禮儀舉西京冠葢歸是月春之季/花栁相依依雲蹕清馳道彫輦御晨暉)
(嘹亮鐃笳奏葳蕤旌斾飛/後乘趨文雅前駈勵武威)隋李德林從駕廵遊詩(大夏/堯遺)
(俗汾河漢豫逰今隨龍駕往還屬鴈飛秋天行肅輦路/日馭翼華輈朝乘六氣輦夕動七星旒谷靜禽多思風)
(高松易秋逺林才有色遥水漫無流京華佳麗所目極/與雲浮但覩凌霄觀詎見望仙樓鏁門皆秀發鴛池盡)
(學優待君草封/禪東山觀射牛)又從駕還京詩(至仁文敎逺惟聖武功/宣太師觀六義諸侯問)
(百年𤣥覽時乘隙訓旅次山川鎮象屯休氣華蓋翼飛/煙鼓奏千人響旗動七星連峻嶺戈廻日高峰馬煦天)
(姑射神逰罷蕭關獵騎旋/更待東山上看君廵狩篇)隋薛道衡從駕天池應詔詩
(上聖家寰宇威略振邊陲八維窮眺覽千里曳旌旗/駕黿臨碧海控驥踐瑶池曲浦騰烟霧深浪駭鯨螭)又
從駕幸晉陽詩(省方遵往册逰豫叶前經金吾朝戒道/校尉晚廵營重巒下飛騎絶浦渡連旌)
(澗水寒逾咽松風逺更清/方觀翠華反簪筆上云亭)隋虞茂奉和幸太原輦上作
應詔詩(唐廵光帝則夏豫穆宸儀珠旗揚翼鳯/玉獸儼丹螭流吹和春鳥交弄拂花枝)又奉和
幸江都應詔詩(廵幸光帝典征吉乃先天澤國翔宸駕/水府泛樓船上萃縈長薄三翼亘通川)
(夙興大昕始求衣昧旦前澄瀾浮曉色遥林卷宿煙晨/霞稍含景落月漸虧弦廻塘響歌吹極浦望旌旃方陪)
(觀東后登/封禪肅然)虞世南和至壽春應令詩(瑶山盛風樂南廵/務逸遊如何事廵)
(撫民瘼諒斯求文鶴揚輕葢蒼龍飾桂舟汎沫縈沙嶼/寒澌擁急流路指八仙館途經百尺樓眷言昔逰踐廻)
(駕且淹留後車喧鳯吹前旌映綵旒龍驂駐六馬飛閣/上三休調諧金石奏歡洽羽觴浮天文徒可仰何以厠)
(琳/球)上官儀和過舊宅應詔詩(石闗清晚夏璇輿御早秋/神麾颺珠雨仙吹響飛流)
(沛水祥雲泛宛郊瑞氣浮大風凝漢筑藂煙入舜球翠/梧臨鳯邸滋蘭帶鶴舟偃伯歌𤣥化扈蹕頒王逰遺簪)
(謬昭奨珥/筆荷恩休)頌後漢班固東廵頌(竊見廵狩岱宗柴望山/虞宗祀明堂上稽帝堯)
(中述世宗遵奉光武禮儀備/具是以明神屢應休徴乃降)又南廵頌(維漢再受命系/葉十一協景和)
(則天經郊高宗光六幽通神明既禘祖于西都又将/祫于南庭是時聖上運天官之法駕建日月之旃旌)後
漢崔駰東廵頌(伊漢中興三葉於皇惟烈允廸厥倫纘/王命𦙍漢勲矩坤度以範物規乾則以)
(陶鈞于是考上帝以質中總列宿于北辰開太微于/禁庭延儒材以􁹾詢于時典司耆耉載華抱實徴爾)
(而造曰盛乎大漢代增其徳唯斯岳禮久而不修神人/之所慶幸海内之所想思頌有喬山之征典有徂岳之)
(廵時邁其邦人斯攸勤不亦宜哉乃命太僕馴六騶閑/路馬戒師徒于是乘輿登天靈之威輅駕太一之象車)
封禪第八(敘/事)禮記曰昔先王因天事天因地事地因名
山升中于天(中成也祭天/告以成功)河圖真紀曰王者封泰山禪
梁甫易姓奉度繼興崇功也史記曰齊桓公欲封禪管
仲曰古封泰山禪梁甫七十二家夷吾所記十有二焉
無懷氏封泰山禪云云虙羲氏封泰山禪云云神農氏
封泰山禪云云炎帝封泰山禪云云黄帝封泰山禪亭亭
顓頊封泰山禪云云帝嚳封泰山禪云云堯封泰山禪云云
舜封泰山禪云云禹封泰山禪㑹稽湯封泰山禪云云周成
王封泰山禪社首皆受命然後得封禪古之封禪鄗上之黍
北里之禾所以為盛江淮之間一茅三􁹿所以為藉東
海致比目之魚西海致比翼之鳥然後物有不召而自至
者十有五焉又曰秦始皇既并天下即帝位徴齊魯儒
生博士七十人至泰山下議曰古者封禪為蒲車惡傷
山之土石草木始皇上泰山立石頌始皇德明其得封
也封藏皆祕世不得而記始皇上泰山中坂遇風雨休
于樹下因封其樹為五大夫(五松/樹)又曰封禪則不死黄
帝是也儒者皮弁薦紳射牛封泰山如郊太一之禮事
對承天　報地(司馬彪續漢書曰上以用石功難又欲/及二月封故詔梁松欲因故封石空檢)
(更加封而已松疏爭之以為承天之敬尤宜章明奉圖/書之瑞尤宜明著今因舊封竄寄玉牒故石下恐非重)
(受命之義白虎通曰天以高為尊地以厚為德/故增泰山之高以報天附梁父之厚以報地)降禪
升封(謝靈運泰山吟曰岱宗秀維岳崔崒刺雲天登而/封瘞崇壇降禪藏肅然又白虎通曰王者受命)
(起必升封泰/山報告之義)建號　著紀(司馬相如封禪書曰業隆于/襁褓而崇冠于二后揆厥所)
(元終都攸卒未有殊尤絶迹可存于今者也然猶躡梁/父登泰山建昭號施尊名應劭注曰襁褓謂成王也二)
(后文武也司馬彪續漢書曰河圖會昌符云漢大興之/道九代之王封泰山刻石著紀禪于梁父退省考功)
加厚　增高(白虎通曰増泰山之高以報天附梁甫之/厚以報地明天之所命功成事就有益天)
(地若高者加高厚者加厚也天示增高也故曰奉高/者以事東岳帝王禪代之處也漢武立太壇于東山)封
金　刻石(白虎通曰或曰封禪金泥銀繩封之以金印/言功成封禪以告太平也孝經鈎命决曰封)
(乎泰山考續燔燎禪/于梁父刻石紀號)金䇿　石檢(漢書元年四月癸卯/上還登封太山應劭)
(注曰王者功成治定告成功于天刻石紀號有金册石/函金泥玉檢之封焉應劭漢官儀曰封禪泰山就武帝)
(封處累其石發壇置玉牒/書封石此中復封石檢)金印　玉璽(金印見上司馬/彪續漢書曰建)
(武三十二年上許梁松等奏乃求元封故事議封禪/所施用有司奏當刻玉一枚方寸二分一枚方五寸)三
􁹿　六穗(史記曰天子獨與侍中奉車子侯上泰山亦/有封其事皆禁明日下隂道丙辰禪泰山下)
(阯東北肅然山如祭后土禮天子皆親拜見衣上黄而/盡用樂焉江淮間茅三􁹿為神藉司馬相如封禪書曰)
(導一莖六穗于庖注曰導擇也一莖/六穗謂擇嘉禾之米于庖以供祭祀)西鶼　東鰈(謝荘/為八)
(座江夏王表請封禪奏曰江淮鄗上之使結軌于璧聖/門西鶼北采之譯相望于道路又尚書中侯曰昔古)
(王功成道洽符瑞出乃封泰山今比目之魚不至鳯皇不/臻麒麟遯未可以封鄭𤣥云比目魚東方異氣所生其)
(名曰/鰈)檢玉　泥金(孫言宋書曰袁淑為吏部郎太祖元/嘉二十六年大舉北伐淑侍座從容)
(曰盛王令典廢壞永久今當鳴鑾中岳席卷趙魏檢玉/岱宗今其時也臣逢千載之會願上封禪書一篇使聲)
(齊上古帝曰盛德之事何足以當之封禪注儀曰持禮/三十人上發壇上石䃭葢尚書令北向跪藏玉牒畢持)
(禮覆石䃭尚書令封上十石檢亦􁹠/以金繩泥以金泥四方各依其色)探䇿　封檢(應劭/風俗)
(通曰封泰山禪梁父説岱宗上有金箧玉䇿知人年夀/修短武帝探得十八因倒讀曰八十其後夀果如䇿耆)
(長漢書曰元封元年四月癸卯上還登封泰山孟康注/曰王者功成治定告成功于天封岱宗者助天高也刻)
(石紀號有金䇿石函/金泥玉檢之封也)石室　天闗(呉志曰孫皓天璽元/年呉興陽羡山有石)
(室在所表為大瑞乃遣兼司空董朝周處等封禪國山/明年改元大赦以協石文應劭漢官儀曰元封封禪晝)
(日白氣夜有光當天關/下石門之時磟亦可畏)日觀　雲闕(應劭漢官儀曰泰/山東南山名曰日)
(觀北有石室壇南有盤中有玉龜又曰建武三十二年車/駕東廵狩二月九日到魯十九之山虞國家居亭百官布)
(列此日山上雲氣/成宫闕百姓皆見)合符　展采(漢書曰公玉帶曰黄帝/封東泰山禪凡山合)
(符然後不死司馬相如封禪書曰因雜縉紳先生之略/術獲曜日月之末光絶炎以展采錯事猶兼正列其義)
(而拔飾/厥文)尊名　盛節(封禪書曰躡梁父登泰山建昭號/施尊名漢書倪寛對策曰封泰山)
(禪梁父昭姓考瑞/此帝王之盛節)秦雨　漢雲(史記曰始皇立石頌其/功德從隂道不禪于梁)
(父上太山中陂遇風雨暴至休于樹下又曰縱逺方/竒獸飛禽及白雉以加祀皆至太山其夜若有光晝)
(有白雲/起封中)石蓋　金繩(封禪儀注曰壇上置石䃭再/累階方五尺厚一尺置壇中)
(刻䃭上施十枚石檢東西各二檢南北各二檢上有石/葢若今之櫳子擫子白虎通曰或曰封者金泥銀繩或)
(曰石泥/金繩)仙閭　天門(漢書曰上修五年之禮而加禪祠/石閭者在泰山下阯南方方士言)
(仙閭也漢官儀曰泰山下直上七/十里至天門如從穴中窺天忩矣)勒石　瘞玉(桓譚新/論曰言)
(太山之有刻石凡千八百餘處而可識知者七十有二呈/沈約宋書曰江夏王義㳟表云雕氣降雰於宫樹珍露)
(味于禁林宜其修/封泰山瘞玉岱宗)射牛　縱雉(史記曰上念方士言封/禪人人殊不經難以施)
(行天子至梁父禮祠地主乙卯命侍中儒者皮弁薦紳/射牛行事封泰山下東方如郊祠太一之禮縱雉已見)
(漢雲/注中)方嶽　圓壇(韋曜毛詩問荅曰時邁之詩廵狩告/祭柴望也鄭𤣥注曰天子廵狩邦國)
(至方岳之下而封禪司馬彪續漢書曰建武三十年二/月羣臣上言即位三十年宜封禪泰山又有趾石皆再)
(累枚長一丈厚一尺/廣二尺皆在圓壇上)玉盤　石䃭　玉檢　石泥(並已/見上)
受符　奉牒(春秋漢含孳曰天子所以昭察以從斗樞/禁令天下經體守文宿思以合神保長文)
(天子受符以辛日立號司馬彪續漢書曰御輦升山日/中後到山上即位于壇南北靣帝升尚書令奉玉牒檢)
(皇帝以寸二/分璽親封也)發德號　飛英聲(張華封禪議曰海内歸/心符瑞之應備物之盛)
(未有若今之富者上宜禮中岳封泰山禪梁父發德號/明至尊厚福慶篤黎民司馬相如封禪書曰将以舊六)
(為七攄之無窮碑方出得激/清流揚微波飛英聲騰茂實)揚仁風　騰茂實(張華封/禪議曰)
(肇自生人則有后辟載化之數莫之/能紀大德齊代揮揚仁風茂實見上)詩李義府羡陪封
禪詩(天齊標巨鎮日觀啓崇期岧嶤臨渤澥隱嶙控河/沂眺逈分呉乘凌高屬漢祠建岳誠為長升功諒)
(在兹帝猷符廣運𤣥範暢文思飛聲總地絡騰化撫乾/維瑞册開珎鳯禎圖薦寶龜創封超昔夏修禪掩前姬)
(東后方肆覲西都導六師石閭環藻衛金壇映黻帷仙/階溢鄗黍靈檢燿祥芝張樂紛韶濩觀禮縱華夷佳氣)
(浮丹谷榮光泛緑坻三/始昭遐貺萬嵗受重釐)表李百藥勸封禪表(大禮與天/地同節大)
(樂與天地同和六宗五帝禋祀惟永名山大川饗禮無/輟而告成方岳獨異師古自朝及野馳心蕩慮伏願御)
(六氣之辨順四序之和升彼岱宗具斯/盛禮聽萬嵗之逸響紹千載之遐蹤)朱子奢請封禪
表(臣聞天地之大德曰生遂其生者元后聖人之大寶/曰位固其位者上𤣥豈可不對越壇場欽若穹昊雖)
(復舜格文祖周變商俗體淳德而揖讓濟澆道于干戈/歩驟之迹以殊損益之功斯異誠有之矣至于詔蹕梁)
(父張樂介丘增類帝之封典射牛之/禮考績禋燎繼蹤韶夏豈殊道也)岑文本勸封禪表
(伏願順萬國之歡心膺三靈之睠命備天官以周衛盛/輿服以廵逰五輅齊列六龍按轡瞻岱郊而啓軔指嬴)
(里為一息詔卿士延禮官設壇場陳玉帛禋六宗而報/上帝班五瑞以朝諸侯成天下之壯觀紹帝王之盛節)
(俾夫山稱萬嵗壇燭神光播/厚福于無窮楊鴻徽于來裔)高若思勸封禪表(伏願褰/旒寫照)
(洽羣請于帝俞闢纊􁹻矜遂微懇于人欲騰兹璽誥激/彼天波徴萬玉以警塗詔八神而弭䇿藉江茅而陳鄗)
(黍飾蒼璧而奠黄琮馳萬歲以飛聲接九重而嫓美使/編珠毓貺開麗色于金泥觸石凝禎蕩浮華于石䃭式)
(昭昌祚永播鴻名凡/在生靈義深聳踊)
　
　
　
　
　
　
　初學記卷十三
欽定四庫全書
　初學記卷十四
　　　　　　　　　　　　　唐　徐堅　撰
　　禮部下
籍田第一(敘/事)説文曰耤田者天子躬耕使民如借故謂
之耤禮記曰天子親耕于南郊諸侯耕于東郊以供粢
盛月令曰天子三推三公五推卿諸侯九推庶人終畝
梁五禮籍田儀注曰其田東去宮八里逺十六里為千
畝天子耒耜一具三公耒耜三具九卿耒耜九具立方
壇以祠先農應劭漢官儀曰天子升壇公卿耕訖嗇夫
下種凡稱籍田為千畝亦曰帝籍亦曰耕籍亦曰東耕
亦曰親耕亦曰王籍事對紺轅　青幘(潘岳籍田賦曰/䓤犗服于縹軛)
(兮紺轅綴於黛耜應劭漢官儀曰東耕之日親率三公/九卿戴青幘載青車駕蒼馬公卿以下車駕如常法)青
壇　華畢(潘岳賦曰青壇蔚其岳立翠幕黕以雲布徐/爰賦曰衍參途之廣闢𦕈道路之悠逺増華)
(畢之未驚渺/同方其已反)三推　千畝(禮記曰孟春之月天子親載/耒耜躬耕籍田天子三推公)
(五推卿諸侯九推國語曰宣王即位不籍千畝虢文公/諫曰夫人之大事在農上帝粢盛于是乎出人之蕃庶)
(于是乎生是以土乃脉發先時九日太史告稷曰陽氣/俱蒸土膏其動即以告王王即齋宮百官御事王耕一)
(撥班三之庶人終乎千/畝王弗聽師敗于姜戎)千耦　萬轡(繆襲藉田賦曰詔/勾芒使掌歴兮勅)
(羲仲以農期儀晨祥而舉趾兮樂田祖以豳詩嘉載芟/之千耦兮美振古之如兹徐爰賦曰隱千軫以風行闐)
(萬轡而霧轉白日麗晷乎/桑野大駕税幸乎疆甽)事天　祈社(禮記曰昔者天/子為籍千畝冕)
(而朱紘躬秉耒諸侯為籍百畝冕而青紘躬秉耒以事/天地山川社稷先古以為醴酪粢盛于是乎取之敬之)
(至也毛詩曰載芟春籍田而祈社稷也載芟載柞其耕/澤澤千耦其耘徂隰徂畛侯主侯伯侯亞侯旅侯彊侯)
(以/)敎養　致敬(禮記曰耕籍所以敎諸侯之養也五經/要義曰天子耤田千畝以供上帝之粢)
(盛當孟冬啓蟄既郊之後身率公卿大/夫而親耕焉所以先百姓而致孝敬)載耜　秉耒(禮/記)
(曰乃擇元辰天子親載耒耜置之車右公卿諸侯大夫/躬耕籍田注云元辰蓋郊後吉辰也耒耜農器也又曰)
(昔者天子為籍田千畝冕而朱紘諸侯籍田/百畝冕而青紘躬秉耒以事天地山川社稷)降靈壇
修帝籍(潘岳賦曰我皇乃降靈壇撫御耦㳺塲染屨洪/縻在手三推而舎庶人終畝貴賤以班或五或)
(九張衡東京賦曰乘鸞輅而駕蒼龍介馭/間以剡耜躬三推于天田修帝藉之千畝)給宗廟　事
社稷(漢書曰文帝詔曰夫農天下之本也其藉田朕親/率耕以給宗廟粢盛禮記曰天子為籍千畝躬秉)
(耒以事天地/山川社稷)賦晉潘岳籍田賦(伊晉之四年正月丁未/皇帝親率羣后藉于千)
(畝之甸禮也于是廼使甸師清畿野廬掃路封人壝宮/掌舎設枑青壇蔚其岳立兮翠幕黕以雲布結崇基之)
(靈趾兮啓四塗之廣阼沃野墳腴高壤平砥清洛濁渠/引流激水遐阡繩直邇陌如矢葱犗服于縹軛兮紺轅)
(綴于黛耜儼儲駕于廛左兮俟萬乘之躬履百寮先置/位以職分自上下下具惟命臣襲春服之萋萋接游車)
(之轔轔微風生于輕幰纎埃起乎朱輪森奉璋以階立/望皇軒而肅震若湛露之晞朝陽兮若衆星之拱北辰)
(于是前驅魚麗屬車鱗萃閶闔洞啓參塗方駟常伯陪/乘太僕執轡后妃獻穜稑之種司農撰播植之器挈壺)
(掌升降之節宮正設門閭之蹕天子乃御玉輦蔭華葢/衝牙錚鎗綃紈綷䌨震震填填塵騖連天以幸乎藉田)
(蟬冕熲以灼灼兮碧色肅其芊芊似夜光之剖荆璞若/茂松之依山巔于是我皇乃降靈壇撫御耦遊塲染屨)
(洪縻在手三推而舎庶人終畝貴賤以班或五或九敢/作頌曰思樂甸畿薄采其茅大君戻止言藉其農其農)
(三推萬方以祗耨我公田實及我私我簠斯盛我簋斯/齊我倉如陵我庾如坻念兹在兹永言孝思人力普存)
(祝史正辭神祗攸歆逸豫/無期一人有慶兆民賴之)詩梁武帝籍田詩(寅賔始出/日律中方)
(星鳥千畝土膏紫萬頃陂色縹嚴駕佇霞昕浥露逗光/曉啓行天猶暗伐鼔地未悄蒼龍發蟠蜿青旂引窈窕)
(公卿秉耒耜庶甿荷鉏耰/一人慙百王三推先億兆)梁簡文帝籍田詩(禮經聞往/説觀寶著)
(華篇豈如春路動祈榖重人天蒼龍引玉􁺀交旗影曲/旃皮軒承早日豹尾拂游煙地廣重畦淨林芳翠幕懸)
(青壇出長畎帷宮繞直阡秉耒光帝則報獻動皇虔/度諧金石奏德厚歌頌詮是知躬稼美兼聞富敎宣)陳
張正見籍田詩(玉輦帶飛煙金輿映緑川雨師清逺路/風伯静遥天分渠通沃野激水繞公田)
(草發青壇外花飛蒼玉前蒼玉陳珪璧青壇躬帝藉冐/撅乃三推齊衡均百辟蘭塲儼芝駕桂圃芳瑶席山禽)
(韻管絃野/獸和金石)頌岑文本籍田頌(正位恭已體元得一望之/如雲就之如日郊廟致敬)
(山川咸秩敎先大道學敦儒術憲章載記殷鍳周宣廻/輿南畝駐蹕東廛親耕帝藉躬稼大田方期多稼介此)
(豐年富實敎資農惟政本上敦播植下勤藨蓘榮辱既/著淳朴可反禮節既興登封何逺式敷帝典載穆王度)
(元良育德維城作固股肱周召/爪牙信布比漢之兆方周之祚)
親蠶第二(敘/事)禮記祭義曰古者天子諸侯必有公桑蠶
室近川而為之築宮仞有三尺棘牆而外閉之祭統曰
王后蠶于北郊以供純(音/緇)服夫人蠶于北郊以供冕服
月令曰季春之月后妃齋戒躬桑以勸蠶事孟夏之月
蠶事畢后妃獻繭梁五禮先蠶儀注曰親蠶前二日太
祝令質明以太牢祠先蠶也事對織室　桑壇(東觀漢/記曰明)
(德馬皇后置織室蠶室于濯龍中數来往觀/視晉元康議曰皇后採桑壇在蠶宮西南)蠶宮　繭
館(蠶宮見上漢書曰孝元王皇后為太/后幸繭館率皇后及列侯夫人桑也)北郊　東苑(北/郊)
(見上董巴輿服志曰漢/皇后桑于東郊苑中)縹服　華簪(董巴輿服志注曰/太后入廟服紺上)
(皂下蚕青上縹下簪以玳瑁/長一尺端為華勝上為鳯皇)分繭　均桑(禮記曰后妃/躬桑蠶事既)
(登分繭稱絲以供郊廟之服又曰后妃獻繭乃收/繭税以桑為均貴賤長幼如一以給郊廟之服)一條
　三灑(皇后親蠶儀注曰皇后躬桑始将一條執筐受/桑周遷古今輿服雜事曰蠶始生后食之三灑)
(而/止)賦晉閔鴻親蠶賦(后課功以觀匿均衆寡而抽税令/織綖于命婦供禘郊之舊制洪恩)
(美而周普配春天之景福揚/黼黻之竒藻播朱紫之艶色)頌魏韋誕皇后親蠶頌(躬/耕)
(帝藉邁德班令嘉柔桑之肇敷思郊廟之至敬命皇后/以親蠶俾躬桑于外坰考時日于巫咸詔太卜以獻禎)
(爾乃皇英參乘塗山奉輿總姜任于後陳載樊衛于貳/車登崇壇以正位覿休氣于朝陽步雕輦而下降采柔)
(條于公桑嬪妾肅以蒞事各奉職而承筐供副禕之/六服昭孝敬于蒸嘗盛華禮于中宇神化馳于八方)
釋奠第三(敘/事)禮記曰凡始立學必先釋奠于先聖先師
及行事必以幣天子視學大昕鼓徵所以警衆也衆至
然後天子至乃命有司行事適東序釋奠于先老夏小
正曰二月丁亥萬用入學丁亥者吉日也萬者干戚舞
也入學者太學也謂今時大舎(音/釋)菜也事對尊師　貴
齒(潘尼釋奠詩曰敦書請業研幾通理尊師重道釋奠/崇祀德成敎倫孰云不祉袁曜釋奠詩曰南庠貴齒)
(東學尚親卑躬下問降禮/師臣圓冠濟濟方領恂恂)重道　崇儒(重道見上顔延/之釋奠詩曰國)
(尚師位家/崇儒門)肄業　講藝(袁曜釋奠詩曰肄業既終舎奠/爰始韶音遞奏笙鏞間起茨夏)
(愔愔晬容亹亹德奢并慙陳/信焉恥講藝見後顔延之詩)立學　啓庠(立學見上王/僧達釋奠詩)
(曰時泰道暢禮備樂修啓庠選俊博敎深求/異人鱗萃淑美雲浮師尊訓浹嘉敬載柔)祭藻　舞
戚(禮記曰皮弁祭菜示敬道也鄭𤣥/注曰菜芹藻之屬舞戚見敘事)肅肅　濟濟(王胡/之釋)
(奠表曰伏承仰遵古典以今月吉日釋奠先聖率土臣/民順風載悦臣宿嬰重患不獲陪列豫覩肅肅穆穆之)
(容仰望雲漢伏枕欣慨又傅咸皇太子釋奠頌/曰亹亹皇儲希心闕里濟濟儒生侁侁胄子)陳牲
釋菜(李諧釋奠詩曰沛澤南朝峒山北靣帝曰師氏陳/牲委奠神具醉止薄言嘉宴禮記曰天子乃獻羔)
(開氷先薦寝廟上丁命樂正習舞釋菜天子乃率三公/九卿諸侯大夫親往視之鄭𤣥注樂正樂官之長命舞)
(者順萬物始出地鼓舞也/将舞必釋奠先師以禮也)禮師　尚齒(摯虞釋奠頌曰/如彼泉流不盈)
(不運講業既終禮師釋奠升觴折俎上下惟讌邕邕其/來肅肅其見何丞天釋奠頌曰乃昔孔顔夢周希虞自)
(天由美異代同符經修講治研/幾識理道貴崇業降尊尚齒)尊追　悦學(潘尼釋奠/頌曰留精)
(儒術敦悦古訓尊道讓齒降心下問鋪以金聲光以玉/潤如川之升如乾之運何丞天釋奠詩曰黄中宣朗徽)
(音播越祇事昧早修禮明發明發伊/何悦學崇儒願言西雍延想沂洙)探幽　論奥(潘尼/釋奠)
(頌曰乃延台保乃命學臣聖容穆穆侍講誾誾抽演徽/言啟發道真探幽窮頤温故知新温嶠釋奠頌曰敷論)
(義奥綜析毫芒賦納以言麗/辭孔彰管簫備舉和樂載揚)師臣　胄子(並見/上)詩宋顔
延之侍皇太子釋奠詩(國尚師位家崇儒門禀道毓德講/藝立言俊明爽曙逵義兹昬永瞻)
(先覺顧惟後昆虞庠飾館睿圖炳晬懷仁景集抱智麕/至踵門陳書躡屩獻器澡身𤣥淵宅心道祕正殿虛筵)
(司分簡日尚席函丈丞疑奉帙侍言稱詞惇史秉筆妙/識幾音王載有述肆義方訊大敎克明敬躬祀典告奠)
(聖靈禮屬觀/盥樂薦歌笙)齊王儉侍皇太子釋奠宴詩(禮惟國幹義/實民端身由)
(業澡世以敎安金鎔乃器水術伊瀾漸芳則馥履氷固/寒風動蒿宮雲棲叅館禮邁仁周樂超英漢神保爰格)
(祝史斯贊鬰鬯既終德馨是與降冕上庠升宴/東序槐宰金貞藩維玉譽時彦莘莘國胄楚楚)梁任昉
為王子侍皇太子釋奠宴詩(欽聖兹逺懷道兹冲踐言/動俗果行移風進往一簣)
(啓或三蒙氷實因水金亦在鎔惟神知化在物立言樂/正雅頌咸被後昆告奠明祀觀道聖門日月不息師表)
(常/尊)梁沈約侍皇太子釋奠宴詩(尊學尚矣道亦遐哉啓/圖觀祕闢苑興才事高)
(東序義邁雲臺峩峩德傅灼灼英台墜典必修闕祀咸/薦廻鸞獻爵摐金委奠肆士辨儀胥人掌縣髣髴神蹤)
(徘徊/靈睠)為南郡王侍皇太子釋奠詩(義重師匡業貴虚受/襄野順風西河杜帚)
(表跡虧光降清廻首道御百靈神存萬有尊學尚矣繼/列傳徽旗章或舛兹道莫違自堂及室異軫同歸洋洋)
(聖範楚/楚儒衣)頌晉傅咸皇太子釋奠頌(蒸蒸皇儲既睿且聰/神而明之夫豈發蒙)
(謙以制禮靡事不恭乃修嘉薦于國之雍敬享先師以/酬聖功亹亹皇儲希心闕里企兹良辰卜近于中光光)
(輿服穆穆容止祗奉聖靈躬承明祀濟濟儒生侁/侁胄子清酒于觴匪宴斯喜欣道之𢎞自今以始)陳徐
伯陽皇太子釋奠頌(穆穆皇儲峩峩副王道尊主鬯德/崇監撫春誦夏絃冬書秋羽漢召)
(趍幄周朝問豎翔集禮闈逍遥義府四海無浪三階已/平儲駕戾止和鸞有聲𢎞風講肄崇儒肅成丹書貴道)
(黄金賤籝洙泗興業闕里/增榮青槐隂市𤣥冕飛纓)
朝會第四(敘/事)禮記曰天子無事與諸侯相見曰朝(事謂/征伐)
(之/事)周禮曰春見曰朝夏見曰宗秋見曰覲冬見曰遇時
見曰會殷見曰同左傳曰凡朝以正班爵之義會以訓
上下之則孟子曰諸侯朝于天子曰述職一不朝則貶
其爵二不朝則削其地三不朝則六師移之摯虞决疑
要注曰漢制會于建始殿晉制大會于太極殿小會于
東堂其會則五時朝服庭設金石虎賁旄頭文衣繡尾
白虎通曰凡臣見君必有贄贄者質也致已質誠也周
禮曰王執鎮圭(圭畫鎮山/為飾也)公執桓圭(雙植謂/之桓)侯執信圭
(信即身也謂/圭上作人身)伯執躬圭(躬亦/身也)子執榖璧(榖以養人謂/璧上作榖文)男
執蒲璧(蒲者所以為薦以安人/也亦謂璧上為蒲草文)孤執皮帛卿執羔大夫
執鴈士執雉庶人執鶩工商執雞(又白虎通曰公侯以/玉為贄者取其燥不)
(輕濕不重大夫以鴈為贄者取其飛成行止成列士以/野雞為贄者取其不可誘之以食脅之以威必死不可)
(生/畜)事對考績　獻功(周禮曰春朝諸侯而圖天下之事/鄭𤣥注曰王春見諸侯則圖其事)
(可否圖者考績之謂也左傳宣公十四年孟獻子言于/公曰臣聞小國之免于大國也聘而獻物于是乎庭實)
(旅百朝而獻功杜預注曰獻/其理國若征伐之功於牧也)赦過　除慝(左傳曰子産/相鄭伯如楚)
(曰僑聞犬適小有五美宥其罪戾赦其過失救其災敗/賞其德刑敎其不及周禮曰殷覜以除邦國之慝鄭注)
(曰慝/惡也)圖事　巡功(圖事見上左傳曰薳啓疆對楚子曰/朝聘有圭享頫有璋小有述職大有)
(巡/功)講禮　述職(左傳叔向曰明王之制使諸侯歲聘以/志業間朝以講禮再朝而會以示威再)
(會而盟以著昭明志業于好講禮于等示威于/衆昭明于神自古已來未之或失述職已見上)示威
明義(示威見上春秋説題辭曰會/者所以興德明義考遺處也)覲岳　朝臣(尚書以/既月乃)
(日覲四岳羣牧孔安國注云既盡也覲見也言舜盡以/正月中乃日日見羣牧左思呉都賦曰昔夏后氏朝羣)
(臣于兹土而執玉帛者萬國/蓋先王之高會四方之軌則)考禮　正刑(穀梁傳曰滕/侯薛侯來朝)
(天子無事諸侯相朝正也考禮修德以尊天子也白虎/通曰諸侯相聘為尊敬也故諸侯朝聘天子無恙法度)
(得無變更所以憲禮正/刑壹德以尊天子也)考制度　正班爵(尚書曰六年/五服一朝又)
(六年王乃時巡考制度于四岳諸侯各朝于方岳大明/黜陟孔安國注云覲四方諸侯各朝于其方岳之下大)
(明考績黜陟之法左傳曰荘公二十三年夏公如齊觀/社非禮也曹劌諫曰夫禮所以整民也會以訓上下之)
(則制財用之節朝以正/班爵之義帥長幼之序)命政事　供職貢(周禮鄭𤣥注/曰五服諸侯)
(皆使卿以聘禮來覜天子天子以禮見之命以政禁之/事左傳曰子産相鄭伯以如楚舎不為壇曰小適大有)
(五惡赦其罪戾講其政事供其職貢從其時命不然則/重其幣帛以賀其福而弔其凶皆小國之禍也焉用作)
(壇以昭/其禍)歸時事　奉珍物(左傳晉韓宣子聘于周王傳/諸事對曰晉士起将歸時事)
(于宰旅無他事矣王聞之曰韓氏其昌阜于晉乎辭不/失舊白虎通曰聘者縁臣子欲知其君父無恙又當奉)
(土地所生珍物以助祭/是以皆得行聘問之禮)訓上下　明尊卑(訓上下見上/禮記曰昔者)
(周公朝諸侯于明堂之位天子負扆/南鄉而立明堂者明諸侯之尊卑也)講文德　明禮義
(春秋説題辭曰諸侯執政尊卑有序各來朝講文德明/禮義議天下法制四方受度白虎通曰朝者見也五年)
(一朝備文德/明禮義也)賦晉傅𤣥朝㑹賦(仰二皇之文象詠帝德/乎上系考夏后之遺訓)
(綜殷周之典制采秦漢之舊儀定元正之嘉會于是先/期戒事衆官允勅萬國咸亨各以其職翼翼京邑巍巍)
(紫極閶闔闢天門開坐太極之正殿嚴嵳峩以崔嵬嘉/廣庭之敞麗美升雲之玉階相者從容俟次而入濟濟)
(洋洋肅肅習習就位重列靣席而立臚人齊列賔禮九/重羣后德讓海外來同束帛戔戔羔鴈邕邕獻贄奉璋)
(人肅其容是時天子盛服晨興坐武帳慿玉几正南靣/而聽朝平權衡乎砥矢羣司百辟進阼納觴皇恩下)
(降休氣上翔禮畢饗讌進止有章六樂遞奏磬管鏗鏘/淵淵鼓鐘嘒嘒笙簧搏拊琴瑟以詠先皇雅歌内協頌)
(聲外/揚)詩唐太宗正日臨朝詩(條風開獻節灰律動初/陽百蠻奉遐賮萬國朝)
(未央雖無舜禹跡幸欣天地康車輿同八表書文混四/方赫奕儼冠葢紛綸盛服章羽旄飛馳道鐘鼔震嵓廊)
(組練暉霞色霜㦸照朝光/晨宵懷至理終愧撫遐荒)隋煬帝冬至乾陽殿受朝詩
(北陸𤣥冬盛南至晷漏長端拱朝萬國守文繼百王至/德慙日用化道愧時康新邑建嵩岳雙闕臨洛陽圭影)
(正八表道路均四方碧空霜華靜朱庭皎日光纓珮既/濟濟鐘鼓何鍠鍠文㦸翊高殿采旄分修廊元首乏明)
(哲股肱貴惟良舟楫/行有寄庶此王化昌)陳江總賦得謁帝承明廬詩(霧開/仁壽)
(殿雲繞承明廬輪停紺幰引馬度紅塵餘香貂/拜黻衮花綬拂𤣥除謁帝升清漢何殊入紫虚)隋牛𢎞
奉和冬至乾陽殿受朝應詔詩(恭已臨萬㝢宸居馭八/埏作貢菁茅集來朝圭)
(黻連司儀三揖盛掌禮九賔/虔重欄映如璧複殿繞非烟)隋許善心同前詩(森森羅/陛衛噦)
(噦鏘璁珩禮殫五/瑞輯樂闋九功成)唐虞世南凌晨早朝詩(萬户霄光曙重/簷夕霧牧玉花)
(停夜燭金壺送曉籌日暉青𤨏殿霞/生結綺樓重門應啟路通籍引王侯)魏徴奉和正日臨
朝應詔詩(百靈侍軒后萬國會塗山豈如今睿哲邁古/獨光前聲敎溢四海朝宗引百川鏘洋鳴玉)
(珮灼爍耀金蟬淑景輝雕輦高旌揚翠烟庭實超王會/廣樂盛鈞天既欣東户日復詠南風篇願奉光華慶從)
(斯萬/億年)顔師古同前詩(七政璿衡始三元寶歴新負辰延/百辟􁹻旒御九賓肅肅皆鴛鷺濟)
(濟盛纓紳天涯致/重譯西域獻竒珍)岑文本同前詩(時雍表昌運日正叶/靈符德兼三代禮功)
(包四海圖踰沙紛在列執玉儼相趍清蹕喧輦道張樂/駭天衢拂蜺九旗映儀鳯八音殊佳氣浮仙掌薰風繞)
(帝梧天文光七政皇恩被九/區方陪瘞玉禮珥筆岱山隅)楊師道同前詩(皇猷被寰/宇端扆屬)
(元辰九重麗天/色千門臨上春)李百藥同前詩(化歴昭唐典承天順夏/正百靈警軒禁三辰揚)
(斾旌充庭富禮樂高讌齒簪/纓獻夀符萬歲移風韻九成)張文琮同潘屯田冬日早
朝詩(假寐懷古人夙興瞻曉月通晨禁門啓冠蓋趍朝/謁霜靄清九衢霞光照雙闕紛綸文物紀渙爛聲)
(明發腰劍動陸/離鳴玉和清越)頌岑文本三元頌(攝提改度孟陬順紀/歸餘既終獻歲方始)
(乃詔司存命掌故考憲章修法度三朝之禮畢陳九賔/之儀咸具庭燎晃以颷舉明燈􁸹以星布爾乃月正元)
(日節應勾芒浮祥烟而泛佳氣闢閭闔而敞德陽虞賔/光于列位呼韓厠于班行百寮濟濟萬國皇皇腰金鳴)
(玉執贄奉璋内自畿甸外被要荒輸賝王會納貢職方/司儀之職旡替臚人之列有章既伸腃于宸極亦矯首)
(于岩廊猶川流之歸海若湛露之晞陽張崇牙設柷敔/陳鼎實列樽俎梐枑肅而為衛戈鋋森以齊舉五輅接)
(軫九旗揚斾羽蓋葳蕤雲車晻藹/發聲明于文物備威儀于冠帶)
饗燕第五(敘/事)周禮曰以饗燕之禮親四方之賔客韓
詩外傳曰不脱屨而即席謂之禮跣而上坐謂之燕能
飲者飲不能飲者止謂之醧閉門不出客謂之湎毛詩
序曰鹿鳴燕羣臣嘉賔也棠棣燕兄弟也湛露天子燕
諸侯也事對賦湛露　歌大風(左傳曰衛寗武子來聘/公與之宴為賦湛露漢)
(書曰高祖十二年擊英布還過沛留置酒沛宮悉召故/人父老子弟佐酒發沛中兒百二十人敎之歌酒酣上)
(自擊筑歌曰大風起兮雲飛揚威加/四海兮歸故鄉安得猛士兮守四方)洪恩　渥惠(荀朂/從武)
(帝華林園宴詩曰習習春陽帝出乎震天施地生以應/仲春思文聖皇順時秉仁欽若靈則飲御嘉賔洪恩普)
(暢慶及衆臣牽秀宴曜武堂詩曰沐浴洪流飲服/清芳將結微根永晞朝陽恭承渥惠庶无怠荒)芳饌
　甘醴(潘尼詩曰聖朝命方岳爪牙同比隣皇儲延篤/愛設饌送逺賔誰應今日宴其惟廊廟臣置酒)
(宣猷庭撃鼔靈沼濵羽觴飛􁺁醁芳饌備竒珍劉􁺂詩/曰昔我從元后整駕至南鄉過彼豐沛都與君共翺翔)
(衆賔咸會坐明燈熺炎光清歌製妙聲/萬舞在中堂金罍含甘醴羽觴行無方)金罍　玉觴(金/罍)
(見上甘醴注中魏文帝詩曰清夜延賔客/明燭發高光豐膳漫星陳㫖酒盈玉觴)華樽　羽爵
(傅𤣥詩曰鸞鳥晞鳯皇望舒繼白日千秋遘嘉會來升/君子室華樽享清酤珍肴且盈溢魏文帝詩曰良辰啓)
(初節高構極歡娯通天拂景雲俯臨/四達衢羽爵浮象樽珍膳盈豆區)布惠　發德(阮瑀/詩曰)
(陽春和氣動賢主以崇仁布恵綏人物降愛常所親上/堂相娯樂中外奉時珍五味風雨集杯酌若浮雲禮記)
(曰奠酬而工升歌發德也鄭𤣥/注曰以詩之義發明賔主之德)嘉宴　樂飲(王濟從事/華林園詩)
(曰修罾灑鱗大庖妙饌物以時序情以化宣終温且克/有肅初筵嘉賔在兹干禄永年傅𤣥宴會詩曰日之既)
(逝情亦既渥賔委餘歡主容/不足樂飲今夕温其如玉)明貴賤　觀威儀(禮記曰/諸侯宴)
(禮之義俎豆牲醴薦羞皆有等差所以明貴賤也左傳/曰衛侯饗苦成叔寗惠子相成叔傲寗子曰苦成叔家)
(其亡乎古之為饗也以觀威儀省/禍福也今夫子傲取禍之道也)親賓客　宴朋友(周/禮)
(曰以饗宴之禮親四方之賔客來朝聘王為設饗宴之/禮以親之也毛詩曰伐木宴朋友故舊也自天子至於)
(庶人未有不湏友以成者也親親以睦/友賢不弃故舊不遺則民德歸厚矣)籩豆踐　樽俎
陳(毛詩曰我覯之子籩豆有踐張華詩曰聽/朝有暇延命羣臣冠葢雲集樽俎星陳)賦魏曹植
娯賔賦(遂衎賔而高會丹帷曄以四張辨中􁺃之豐膳/兮作齊鄭之妍倡文人騁其妙説兮飛輕翰而)
(成章談在昔之清風總賢聖之紀綱欣公子之高義兮/徳芬芳其若蘭揚仁恩于白屋兮踰周公之弃餐聽仁)
(風而忘憂兮美/酒清而肴甘)晉王沈宴嘉賔賦(朝陽曜景天氣和平/君臣合德禮儀孔明)
(酌羽觴以交歡兮接敬恭以申誠嘉膳備其八珍兮絲/竹獻其妙聲樂用徧舞金奏克諧鍾儀之聽南風是哀)
(義感君子慨然永懷思我王度求福不/回惟禮終而贊退兮實繫心乎玉階)晉成公綏延賔
賦(延賔命客集我友生高談清宴/講道研精誾誾侃侃娯心肆情)隋薛道衡宴喜賦(梁/孝)
(王帝子帝孫藉寵承恩名高西漢禮盛東蕃引雍容文/雅之客坐檀欒修竹之園水逶迤而繞砌風清泠而入)
(軒直凝神而廻矚乃惆悵而興言顧謂枚乘曰予聞氣/序環周人生萍浮補天立地之聖不能止日光西落疏)
(山奠川之力不能停河水東流韓王酸棗之觀荒疎蕪/漫楚國陽雲之臺空見塵埃固可以縱志縱心以遊以)
(逸窮宴樂于長夜混是非而為一于時霜重庭蘭秋深/氣寒横長河之耿耿挂孤月之團團乃有丹墀縹壁柘)
(館椒宮徘徊宛轉掩映玲瓏妖姬淑媛玉貌花叢織女/下而星落姮娥來而月空澄粧影于歌扇散衣香于舞)
(風圖雲刻雷之樽漬桂醸花之酒/拭珠􁺄于羅袂傳金杯于素手)詩唐太宗春日𤣥
武門宴羣臣詩(韶光開令序淑氣動芳年駐輦華林側/高宴栢梁前紫庭文樹滿丹墀衮紱連)
(九夷造瑶席五狄列瓊筵娯賔歌湛露廣樂奏鈞天盈/樽浮緑醑雅曲韻朱絃粤余君萬國還慙總八埏庶幾)
(保貞固虚/已厲求賢)又置酒坐飛閣詩(高軒臨碧渚飛簷逈架空/餘花攢漏檻殘桞散雕櫳)
(岸菊初含蘂園梨始帶紅/莫慮崑山暗還共盡杯中)又冬宵各為四韻(雕宮静龍/漏綺閣宴)
(公侯珠簾燭熖動繡柱月光浮塵起将歌/發風停與管逌瓊池任多士端扆更何憂)古詩曰(今日/良宴)
(㑹歡樂難具陳彈筝/奮逸響新聲妙入神)魏應瑒詩(巍巍主人德嘉會被四/方開館延羣士置酒于)
(新堂辨論釋鬰結援筆興文/章穆穆衆君子好合同歡康)魏文帝于講堂作詩(今日/樂相)
(樂酣飲不知醉悲箏/激新聲長􁸶吐清氣)又于譙作詩(清夜延貴客明燭發/高光豐膳漫星陳旨)
(酒盈玉觴絃歌奏新曲逰響拂丹梁餘音赴迅節慷慨/時激揚獻酬紛交錯雅舞何鏘鏘羅纓從風起長劍自)
(低/昂)曹植公宴詩(公子敬愛客終宴不知疲清夜逰西園飛/葢相追隨明月澄清景列宿正參差秋蘭)
(被長坂朱華冒緑池潛魚躍清波好/鳥鳴高枝神颷接丹轂輕輦隨風移)梁劉孝綽陪徐僕
射勉宴詩(大君追宴喜十日遞來過築室華池上開軒/臨芰荷方塘交密篠對霤接繁柯景移林改)
(色風去水餘波洛城/雖半掩愛客待驪歌)又侍宴擬劉公幹應令詩(副君西/園宴陳)
(王謁帝歸列位華池側文雅縱横飛小臣輕/蟬翼僶勉謬相追置酒陪朝日淹留望夕霏)梁庾肩吾
侍宴宣猷堂應令詩(副君德将聖陳王才掞天歸來宴/平樂置酒對林泉爐香雜山氣殿)
(影入池蓮艷舞時移節新歌屢/上絃聽曲慙廻顧思經徒欲眠)北齊魏收月下秋宴詩
(此夕具言宴月照露華浮使星疑向蜀劍氣不闗呉/良交契金石上客慰萱蘇何必應劉輩還来遊鄴都)北
齊楊訓羣公高宴詩(中郎敷奏罷司𨽻坐朝歸開筵引/貴客饌玉對春暉塵起金吾騎香)
(逐令君衣緑酒犀為椀鳴琴寶/作㣲寸隂良可惜千金本易揮)陳後主晚宴文思殿詩
(晚日落餘暉宵園翠葢飛荷影侵池浪雲色入山扉/螢光息復起暗鳥去翻歸樂極未言醉杯深猶恨稀)又
宴詹事陸繕省詩(禁闥九重中宴賞三春日雲收山樹/隱葉長宮槐宻水緑已浮苔花舒正)
(含/實)又入隋侍宴應詔詩(日月光天德山河壯帝居/太平無以報願上登封書)陳江
總秋日侍宴婁苑湖應詔詩(翠渚還鑾輅瑶池命羽觴/千門響雲蹕四澤動榮光)
(玉軸昆池浪金巵太液張紅旗照島嶼鳯葢繞林塘野/靜重隂闊淮秋水氣凉霧開樓闕近日逈煙波長洛宴)
(諒斯在鎬飲詎能方朽/劣叨榮遇簪笏奉周行)隋沈君道侍皇太子宴應令詩
(副君監撫暇禁苑暫停車水落金沙淺雲高玉葉疎/隨厨白羽翣逐釣紫鱗魚飽德良無巳榮陪終宴餘)隋
劉端和初春宴東堂應令詩(睿賞叶春芳開筵臨畫堂/庭梅飄早素簷栁變初黄)
(八珍羅玉俎九醖湛金觴筝響流飛閣/歌塵落妓行何必西園夜空承明月光)唐虞世南侍宴賦
韻得前應詔詩(芬芳禁林晚容與桂舟前横空一鳥度/照水百花燃緑野明斜日青山澹晚煙)
(濫得陪終宴/握管類窺天)杜正倫侍宴北門詩(大君端扆暇睿賞狎/林泉開軒臨禁籞藉)
(野列芳筵參差歌管颺容裔羽旗懸玉池流若醴雲閣/聚非煙湛露晞堯日薫風入舜絃大德侔𤣥造微物荷)
(陶甄謬陪瑶水宴仍厠栢梁篇闞名徒上月鄒辨記談/天既喜光華旦彌傷遲暮年猶冀升中日簪裙奉肅然)
薛曜正夜侍宴應詔詩(重關鐘漏過夕敞鳯皇宮雙闕/祥煙裏千門明月中酒筵浮湛)
(露歌曲唱流風侍臣/咸醉止恒慙恩遇崇)魏元忠侍宴銀潢宮應制詩(别殿/秋雲)
(上離宮夏景移寒風生玉樹涼氣下瑶池塹花/仍吐葉嵓木尚抽枝願奉南山夀千秋長若斯)杜審言
蓬萊三殿侍宴奉勅詠終南山應制詩(北斗挂城邊南/山倚殿前雲標)
(金闕逈樹杪玉堂懸半嶺通佳氣中/峯繞瑞煙小臣持獻夀長此戴高天)蘇瓌興慶池侍宴
應制詩(金闕平明宿霧收瑶池式宴仰清流瑞鳯飛來/隨帝輦祥魚出戲躍王舟帷齊緑樹當筵密葢)
(轉緗荷接岸浮如臨竊比/微臣懼若濟叨陪聖主逰)劉憲奉和春幸望春宮應制
詩(暮春春色最便妍苑裏花開列御筵商山積翠臨城/起滻水浮光共幕連鸎藏嫩葉歌相喚蝶礙芳叢舞)
(不前歡娯節物今如/此願奉宸逰億萬年)馬懷素興慶池侍宴應制詩(積水/逶迤)
(繞貝城含虚皎鏡有餘清圖雲曲榭連緹幕映日中塘/勝綵旌賞洽猶聞簫管並歡留更睹木蘭輕無勞海上)
(尋仙客即有/蓬萊在帝京)
冠第六(敘/事)禮記曰二十曰弱冠郊特牲曰冠于阼以著
代也醮于客位加有成也三加彌尊諭其志也冠而字
之敬其名也(始加緇布次皮弁次爵/弁冠益尊則志益大也)冠義曰冠者禮之
始也嘉事之重也凡冠筮日筮賔于廟見于母母拜之
見于兄弟兄弟拜之(以其成人/而與為禮)故冠而後服備服備而
後容體正顔色齊辭令順(言服未備未/可求以三始)左傳曰國君十
五而生子冠而生子禮也事對筮門　冠阼(儀禮曰士冠/禮筮于廟門)
(鄭𤣥注曰筮者問日吉凶于易也冠必筮日于廟門者冠布/重成人之禮郊特牲曰冠義始冠之緇布之冠也太古)
(齊則緇之其綏也孔子曰吾未之聞也/冠而敝之可也嫡子冠于阼以著代也)順德　敬名(儀/禮)
(曰士冠禮始加祝曰令月吉辰始加元服弃爾幼志順/爾成德夀考惟祺介爾景福再加曰吉月令辰乃中爾)
(服敬爾威儀淑慎爾德眉夀萬年永/受遐福禮記曰冠而字之敬其名也)成德　喻志(儀禮/曰士)
(冠禮三加曰以歲之正以月之令咸加爾服兄/弟具在以成厥德黄耉無疆受天之慶下見上)一獻
三加(儀禮曰冠者見于兄弟兄弟再拜冠者答拜見贊/者西靣拜亦如之入見姑姊如見母乃易服𤣥端)
(爵􁹅奠贄見于君遂以贄見于卿大夫鄉先生乃/醴賔以一獻之禮主人酬賔束帛儷皮三加見上)正體
　飾容(禮記曰凡人之所以為人者禮義也禮義之始/在于正容體齊顔色順辭令也故曰冠者禮之)
(始也應亨贈四王冠詩曰令月惟吉日/盛服加元首人咸飾其容鮮能離塵垢)卜日　筮賔(禮/論)
(云王彪之以為禮冠自卜日不必三元也又禮夏冠用/葛屨冬冠用皮屨明無定時也儀禮曰宗人告事畢主)
(人戒賔賔禮辭許主人再拜賔答拜前期三日筮/賔如求日之儀鄭𤣥注云筮賔筮可使冠子者)節金
石　陳鼎俎(左傳曰襄公九年晉會諸侯伐鄭公送晉/侯晉侯以公宴于河上問公年季武子對)
(曰會于沙隨之歲寡君以生晉侯曰十二年矣是謂一/終一星終也國君十五而生子冠而生子禮也君可以)
(冠矣大夫盍為冠具武子曰君寇必以祼享之禮行之/金石之樂節之以先君之祧處之今寡君在行未可具)
(也請及兄弟之國而假備焉東觀漢記曰馬防子鉅為/常從小侯六年正月齋宮中上欲冠鉅夜拜為黄門郎)
(御章臺下殿陳/鼎俎自臨冠之)敬威儀　齊顔色(並見/上)詩後漢應亨贈
四王冠詩(永平四年外弟王景系兄弟四人並冠故貽/之詩曰濟濟四令弟妙年踐二九令月惟吉)
(日成服加元首雖無/兕觥爵杯醮傳旨酒)頌後漢黄香天子冠頌(以三載之/孟春建寅)
(月之上旬皇帝将加𤣥冕簡甲子之元辰厥日正于太/皥厥時叶于百神既臻廟而成禮乃廻軫而及宮正朝)
(服以享宴撞太簇之庭鐘祚蕃屏與鼎輔暨/夷裔之君王咸進酌于金罍獻萬年之玉觴)表宋孝武
帝建平王宏冠表(宏筮辰協吉撰禮備容/資比成德允被休典)又廣陵王誕
冠表(臣誕年禮既升擇休申/冠順弃有成服美任典)文梁沈約冠子祝文(蠲兹/令日)
(元服肇加成德既舉童心自化行之則至無謂道賖敦/以秋實食以春華無恥下問乃致高車子孫千億廣樹)
(厥/家)
婚姻第七(敘/事)周禮大宗伯職曰以昏冠之禮親成男女
(親其恩/成其性)禮記曰合二姓之好上以祀宗廟下以繼後世
也又曰夫婚禮萬代之始也娶于異姓所以附逺厚别
也又曰男子五十而室女三十而嫁謂中古也(束晢論/曰男十)
(六可娶女/十四可嫁)昏禮曰壻執鴈而入再拜奠鴈壻出御婦車
授綏輪三周共牢而食合􁺅(謹/)而酳(音/􁹙)又曰婦人年十
五許嫁笄而禮之白虎通曰婚者謂昬時行禮故曰婚
姻者婦人因夫故曰姻(爾雅曰壻之父母曰姻婦之父/母曰婚又釋名曰婚者昬時成)
(禮凡姻者女媒也/三説互有異同)儀禮婚有六禮納采(鄭𤣥注曰将為/婚必先媒通其)
(言乃後使人納其采擇之禮用/鴈為摯取其隂陽往來之義也)問名(鄭𤣥注曰問名者/將婦卜其吉凶)
納吉(鄭𤣥注曰卜于廟得吉兆復/使往告㛰姻之事于是定也)納徴(白虎通曰納徴/用𤣥纁不用鴈)
請期(鄭𤣥注曰陽倡隂和期日宜由/夫家卜得吉日乃使人往告之)親迎(其納采問名/請期並用鴈)
(也/)方言曰自家而出謂之嫁公羊傳曰婦人謂嫁曰歸
考工記曰天子以榖圭聘女諸侯以大璋聘女(榖圭七/寸鄭𤣥)
(曰謂納徴/加于束帛)禮記曰男女非有行媒不相知名(鄭𤣥曰媒/之言謀也)
(謀合異類/使和成也)事對合好　和成(並見/上)附逺　厚别(附逺見/敘事禮)
(記曰娶妻為酒食以召/鄉黨僚友以厚其别)待禮　備物(毛詩曰綢繆束薪/三星在天毛萇傳)
(曰三星參也在天始見東方男女待禮而成若芻薪待/人事而束也列女傳曰邵南申女許嫁而夫家禮不備)
(女曰夫家輕我一物不/備守節持義必死不往)親成　判合(親成見叙事周禮/媒氏職曰掌萬民)
(之判注曰判半也/得偶合成夫婦)委禽　納幣(左傳曰鄭徐吾犯之妹/美公孫楚聘之子晢使)
(强委禽焉又崔駰婚禮文曰載納嘉贄申/結鞶褵委禽奠鴈配以鹿皮納幣見敘事)結帨　施鞶
(皇甫諡女怨詩曰婚禮既定婚禮臨成施衿結帨三命/丁寧春秋穀梁傳曰女嫁諸母施鞶紳戒曰謹慎從爾)
(父母之言徐邈注曰鞶佩囊也紳/帶也諸母為施佩帶又戒之也)結褵　施衿(毛詩曰/東山篇)
(曰親結其褵九十其儀傳曰褵婦人之禧禪/香纓也女将嫁母結䄜而戒之也施衿見上)百兩　三
周(毛詩曰之子于歸百兩御之毛萇傳曰兩乘也諸/侯之子嫁于諸侯送迎皆百乘也三周見敘事)御
輪　秣馬(御輪見敘事毛詩曰之子于歸言秣其馬毛/萇傳曰之子者是子也謂女嫁適夫之時)
宋子　齊姜(毛詩衡門篇云豈其娶妻必宋之子豈其/娶妻必齊之姜鄭𤣥箋云何必大國之女)
(然後可妻取其貞順而已以喻在臣何/必聖人取其誠孝而已宋子姓齊姜姓)辭父母　逺兄
弟(丁儀婦賦曰為女子之有行信異代之􁹱倫辭父母/而言歸奉君子之清塵毛詩泉水篇云女子有行逺)
(父母兄弟鄭𤣥箋云婦人有出嫁之/道逺于親故禮縁人情使得歸寧也)執巾櫛　備掃灑
(左氏傳曰晉太子圉為質于秦將逃歸謂嬴氏曰與子/歸乎對曰子晉太子而辱于秦子之欲歸不亦宜乎寡)
(君之使婢子侍執中櫛以固子也從子而歸弃君命也/不敢從亦不敢言杜預注曰嬴氏秦所妻子圉懷嬴也)
(婢子婦人之卑稱禮記曰納女于天子曰備百姓于國/君曰備酒漿于大夫曰備埽灑鄭注云納女猶致女也)
(壻不親迎則女之家遣人致/之此其辭也姓之言生也)共牢而食　合卺而酳(禮/記)
(昏義曰共牢而食合卺而酳謹案共牢是同一牲/體合卺是取一瓢㫁而為兩杯以酌酒酳飲酒也)男女
以正　父子以親(毛詩曰男女以正昬姻以時禮記昬/義曰婚禮所以成男女之别而立夫)
(婦之義也男女有别而後夫婦有義夫婦有義而後父/子有親父子有親而後君臣正故曰昏者禮之本也)
三日不舉樂　三夜不息燭(禮記曾子問曰娶婦之家/三日不舉樂思嗣親也嫁)
(女之家三夜不/息燭思相離也)仲春成婚　霜降送女(周禮媒氏職曰/仲春之月會合)
(男女鄭𤣥注云仲春隂陽交以成婚禮順天時也董仲/舒論曰聖人以男女隂陽其道同類天道向秋冬而隂)
(氣來向春夏而隂氣去故曰/霜降而迎女氷泮而止殺)皆以秋冬　必用昬昕(聖/證)
(論曰嫁娶古人皆以秋冬毛詩曰東門之楊其葉牂牂/毛萇傳曰男女失時不逮秋冬也儀禮昬禮曰凡行事)
(必用昬昕鄭𤣥注曰用昕使也用昏壻也謹案/遣使行𤣥纁吉禮必用昕時親迎乃用昏時)賦後漢
蔡邕協和婚賦(惟情性之至好歡莫偉乎夫婦受精靈/之造化固神明之所使事深微以𤣥妙)
(實人倫之端始考􁸿初之原本覧隂陽之綱紀乾坤和/其剛柔艮兊感其脢腓葛覃恐其失時標梅求其庶士)
(惟休和之盛代男女得乎年齒婚姻協而莫違播欣欣/之繁祉良辰既至㛰禮以舉二族崇飾威儀有序嘉賔)
(僚黨祈祈雲聚車服照路驂騑如舞既臻門屛結/軌下車阿傅御􁺆鴈行蹉跎麗女盛飾􁸹如春華)晉張
華感婚賦(方今歲在己巳将次四仲婚姻者競赴良時/粲麗之觀相繼于路嫁娶之會不乏乎目乃)
(作感婚賦曰彼婚姻之俗忌惡當梁之在/斯逼來年之且至迨星紀之未移云云)詩唐髙宗
太子納妃太平公主出降詩(龍樓光曙景魯館啟朝/扉艷日濃粧影低星降)
(婺暉玉庭浮瑞色銀牓藻祥徽雲轉花縈蓋霞飄葉綴/旗雕軒回翠陌星駕歸丹殿鳴珠珮曉衣鏤璧輪開扇)
(華冠列綺筵蘭醑申芳宴環階鳯樂陳玳席珍羞薦蝶/舞䄂香新歌分落素塵歡凝歡懿戚慶叶慶初姻暑䦨)
(炎氣息凉早吹華辰方/期六合泰共賞萬年春)後漢秦嘉述婚詩(羣祥既集二/族交歡敬兹)
(新姻六禮不愆羊鴈總備玉帛戔戔君/子将事威儀孔閑猗兮容兮穆矣其言)又曰(紛紛婚姻/禍福之由)
(衛女興齊褒姒滅周戰戰兢兢懼其不􁺇/神啟其吉果獲令攸我之愛矣荷天之休)晉張華感㛰
詩(駕言逰東邑東邑紛禳禳婚姻及良時嫁娶避當梁/窈窕出閨女嬿婉姬與姜素顔發紅華美目流清揚)
(韡韡衆親盛于我猶若常/譬彼暮春草榮華不再陽)晉嵇含伉儷詩(余執百兩轡/之子詠采蘩)
(我憐聖善色爾悦慈姑顔裁彼雙絲絹著于同功綿夏/播比翼扇冬坐蛩蛩氊饑食並根粒渴飲一流泉朝蒸)
(同心羮暮庖比目鮮挹用合卺酳受以連理盤朝/採同本芝夕掇駢穗蘭臨軒種萱草中庭植合歡)梁何
遜看新婚詩(霧夕蓮出水霞朝日照梁何如花燭夜輕/扇掩紅籹良人復灼灼席上自生光所悲)
(高駕動環/珮出長廊)陳周𢎞正看新婦詩(莫愁年十五來聘子都/家壻顔如美玉婦色勝)
(桃花帶啼凝暮雨含笑似朝/霞暫却輕紈扇傾城判不賖)唐楊師道初宵看婚詩(洛城/花燭)
(動戚里畫新蛾隱扇羞應慣含情愁已多輕啼/濕紅粉微睇轉横波更笑巫山曲空傳暮雨多)禇亮詠
花燭詩(蘭逕香風滿梅梁暖日斜言是東方騎來尋南/陌車靨星臨夜燭眉月隱輕紗莫言春稍晚自)
(有鎮/開花)陳子良七夕看新婦隔巷停車詩(隔巷遥停幰非/復為來遲只言)
(更尚淺未/是渡河時)鄭翼看新婦詩(初笄競桃李新籹應標梅疑/逐朝雲去翻隨暮雨来雜珮)
(含風響叢花隔扇開姮/娥對此夕何用久徘徊)李百藥戯贈潘徐城門迎兩新
婦詩(秦晉稱舊匹潘楊有世親三星宿已㑹四德婉而/嬪雲光鬢裏薄月影扇中新年華與籹靣共作一)
(芳/春)鄭軌觀兄弟同夜成婚詩(棠棣開雙萼夭桃照兩花/分庭合佩響隔扇䕶籹華)
(迎風俱似雪映綺共如霞/今霄二神女併在一仙家)郭正一奉和太子納妃公主
出降詩(桂宮初服􁺈蘭掖早升笄禮盛親迎晉聲芬出/降齊金龜開瑞鈕寶翟上仙枝轉扇承宵月揚)
(旌照/夕蜺)劉禕之同前詩(夢梓光青陛穠桃藹紫宮德優宸/念逺禮備國姻崇萬户聲明發三)
(條寶吹通香輪送/重景綵斾引仙虹)元萬頃同前詩(離光應春夕帝子降/秋期鳴瑜合薦響比)
(玉麗穠姿和聲躋/鳯掖交影步鸞墀)任知古同前詩(帝子升青陛王姬降/紫宸星光移雜珮月)
(彩薦重輪龍旌翻地杪鳯管颺/天濵槐隂浮淺瀨葆吹翼輕塵)箴晉潘岳答摯虞新婚
箴(先王制禮隨時為正俯從企及豈乖物性女無二歸/男有再聘女實存色男實存德德在居正色在不惑)
(新舊兼𢎞義申理得然性情之際/誠難處心君子過慮爰獻明箴)
死喪第八(敘/事)劉熙釋名云死者澌也消澌也諸侯曰薨
薨壞聲也大夫曰卒言終竟也士曰不禄不復食禄也
又以死為物故言諸物皆朽故也既定死曰尸尸舒也
骨節舒解不能復自勝斂也禮記曰生曰父死曰考(考/成)
(也/)生曰母死曰妣(妣比也言/比父亦然)壽考曰卒短折曰不禄死
寇曰兵男子不死于婦人之手婦人不死于男子之手君
夫人卒于路　大夫世婦卒于適寢内子未命則死于
下室士之妻皆死于寢小臣復復者朝服君以卷夫人
以屈狄大夫以𤣥頳命婦以䄠衣士以爵弁士妻以裞
衣凡復男子稱名婦人稱字春秋説題辭曰口實曰唅
象生時食也天子以珠諸侯以玉大夫以璧士以貝禮
記喪大記曰衣尸曰斂小斂于户内大斂于阼君以簟
席大夫以蒲席士以葦席白虎通曰在牀曰尸在棺曰
柩柩究也不復變也説文曰棺關也可以掩尸又曰櫬
又曰櫝小棺曰槥禮記曰有虞氏瓦棺夏后氏堲周(堲/子)
(逸/反)殷人棺椁周人牆置翣釋名云送死之器曰明器神
明之器異于人也白虎通曰賻助也賵者赴也所以助
生送死追恩重終副至意也貨財曰賻車馬曰賵玩好曰
贈衣被曰襚(貨財曰賻/亦見公羊)贈之為言稱也禭之為言遺也
春秋説題辭曰知生則賻知死則賵又榖梁傳曰乘馬
曰賵衣衾曰禭貝玉曰唅錢財曰賻事對氣散　形存
(荘子曰人之生氣之聚也聚則生散則死王充論衡曰/人死猶火之滅也人病且死與夫火之且滅無異火滅)
(光消而燭在人/死精亡而形存)數盡　物故(家語曰哀公問孔子曰人/之命與性何謂乎孔子對)
(曰分于道謂之命形于一謂之性化于隂陽象形而發/謂之生化窮數盡謂之死故命者性之始也死者生之)
(終也有始則必有終也劉熙釋名曰凡五材膠漆陶冶/皮革乾稿乃成也漢以來謂死為物故言其諸物皆就)
(朽/故)氣滅　精盡(王充論衡曰王莽之時省五經博士弟/子夜定舊説死于燭下精思不任脉絶)
(氣滅也楊泉物理論曰人含氣而生精盡而死死猶澌/也滅也譬如火焉薪盡而火滅則無光矣故滅火之餘)
(無遺炎矣人死/之後無遺魂矣)人所不免　物之自然(史記曰范睢説/秦昭王曰夫以)
(烏獲任鄙之力孟賁慶忌夏育之勇焉而死死者人之/所不免漢書文帝遺詔曰朕聞之蓋天下萬物之萌生)
(靡不有死死者天下之至/理物之自然奚足甚哀)忽然長逝　隱然長寢(傅𤣥/四言)
(詩曰忽然長逝火滅煙消曹植髑髏詩曰/牢落㝠寞與道相駈隱然長寝其樂無踰)為一棺土
託萬鬼鄰(淮南子云吾生有七尺之形死有一棺之土/又陸機王侯挽歌辭曰昔居四人宅今託萬)
(鬼/隣)璵璠歛　貝玉唅(孔子家語曰季平子卒将以君之/璵璠歛贈以珠玉孔子聞之曰送)
(死以寶玉是由暴尸于中原示人以姦利之端左氏傳/曰會呉伐齊陳子行命其徒具含玉杜預注曰唅玉示)
(必/死)説驂而賻　祭服以禭(禮記檀弓曰孔子之衛遇舊/館人之喪入而哭之哀出使)
(子貢説驂而賻之鄭𤣥注曰賻助喪用也駢馬曰驂檀/弓又曰衛有太史曰栁荘寝疾公曰若疾革雖當祭必)
(告公再拜稽首請于尸曰有臣栁荘也者非寡人之臣/社稷之臣也聞之死請往不釋服而往遂以禭之鄭𤣥)
(注曰不脱君祭服/以禭臣親賢也)賦漢張衡髑髏賦(死為休息生為役/勞冬水之凝何如)
(春水之消榮位在身不以輕于鴻毛巢許所恥伯成所/逃况我已化與道逍遥離朱不能見子野不能聽堯舜)
(不能賞桀紂不能刑虎豹不能害劍㦸不能傷以隂陽/同其流以元氣合其朴以造化為父母以天地為牀褥)
(以雷電為鼔扇以日月為燈燭以雲漢為川流以星辰/為珠玉合體自然無情無欲澄之不清混之不濁不行)
(而至不/疾而速)晉呂安髑髏賦(全膚消滅白骨連翩四支摧藏/于草莽孤魂悲悼乎黄泉生則)
(歸化明則反昏格/于上下何物不然)晉陸機大墓賦(諒歲時之揮霍豈壯/人生之可量知自)
(而得老體自老而得亡顧黄墟之杳杳悲下泉乎翳翳/挫千乘猶一毫當何數乎知慧徒假願于湏臾指夕景)
(而為誓忽呼吸而不振奄神殂而形/斃顧萬物而遺恨收百慮而長逝)宋鮑昭傷逝賦(晨/登)
(南山望彼中阿霧團秋槿風卷寒蘿淒淒傷心悲如之/何盡若窮煙離若斷絃如影滅地猶星霣天棄華室于)
(明世閉金扄于下泉永山河以自畢𦕈千/齡而弗旋思一言于向時邈衆代于古年)詩後漢阮瑀
七哀詩(丁年難再遇富貴不重來良時忽一過身體為/土灰㝠㝠九泉室漫漫長夜臺身盡氣力索精)
(魂靡所能嘉肴設/不御旨酒盈觴杯)晉張載七哀詩(北邙何纍纍高陵有/四五借問誰人墳皆)
(云漢代主恭文遥相望原陵鬰膴膴季葉喪亂起盗賊/如豺虎毁壌過一坏便房啓幽户珠匣離玉體珍寶見)
(剽/虜)宋呉邁逺臨終詩(傷歌入松路斗酒望青山/誰非一丘土參差前後間)劉元濟
見道邊死人詩(凄凉徒見日㝠寞不知年/魂兮不可問應為直如絃)
葬第九(敘/事)禮記曰葬也者藏也藏也者欲人弗得見也
左傳曰天子七月而葬同軌畢至諸侯五月同盟至大
夫三月同位至士踰月外􁺉至釋名曰葬不如禮曰埋
埋痗也(趨使腐/朽而已)不得埋曰棄不得其尸曰捐(捐于/他境)葬下
棺曰窆(左傳作翔/悲歛反)禮記曰君葬用輴四綍二碑御棺用
羽葆大夫葬用輴二綍二碑御棺用茅士葬用車二綍
無碑白虎通曰祖載者始載于庭乘軸車辭祖禰故曰
祖載釋名曰從前引曰紼紼發也發車使行也(紼音弗/周禮作)
(綍/)杜預要集曰凡挽天子六綍諸侯四大夫三士二事
對丹鳥　青烏(王子年拾遺記曰舜葬蒼梧之野有鳥/如丹雀自丹洲而來吐五色之氣氛氲)
(如雲名曰慿霄雀能羣飛啣土以成丘墳相冡書/曰青烏子稱山三重相連名連傘山葬之二千石)馬鬛
　龍耳(禮記曰孔子之喪有自燕来觀者舎于子夏氏/子夏曰聖人之葬人與人之葬聖人也子何觀)
(焉昔夫子言曰吾見封之若堂者矣見若防者矣見若/覆夏屋者矣見若釡者矣吾從若釡者焉馬鬛封之謂)
(也相冡書曰凡葬龍/耳者當貴出五侯)金鳬　玉匣(三輔故事曰秦始皇/葬驪山起墳高五十)
(丈下周三泉周廻七百步以明月珠為日月人魚膏為/燈燭水銀為大海金銀為鳬鴈西京雜記曰漢帝及侯)
(王送葬者皆珠襦玉匣形如鎧甲連以金縷匣/上皆鏤以蛟龍鸞鳯龜麟之象時謂蛟龍玉匣)防山
欒水(史記曰魯㐮公二十年而孔子生生而叔梁紇死/葬于防山在魯東由是孔子疑其父墓處呂氏春)
(秋曰昔王季歴葬于渦水之尾欒水齧其墓見棺之前/和文王曰譆先君必欲一見羣臣百姓也天故使明水)
(見之于是出而為之/張朝百姓皆見之)樹碑　開隧(周裴汝南先賢傳曰/周燕字少卿為决曹)
(椽平囚罪不當死太守劉虔欲殺之燕犯顔諫至于九/復虔怒竟殺之後死者家人有書稱寃使覆考虔見燕)
(曰太守相負燕一日引私隱陷人之罪傳詣長安當下/蠶室未至燕乃慷慨絶命由是葬王城之隱樹碑以旌)
(其葬謝綽宋拾遺録曰桓温葬姑孰之青山平墳不為/封域于墓傍開隧亡碑故謬其處令後代人不知所在)
玉棺　石椁(應劭風俗通曰鄴縣令王喬天下一玉棺/于㕔前喬謂曰天帝召我沐浴寝其中葬)
(于城東趙􁸹呉越春秋曰呉王闔廬有女自殺闔廬痛/之甚葬于邦西昌門外鑿地為池積土為山文石為棺)
(椁/)魚燈　龍匣(並見/上)北邙　南領(西京雜記曰安定嵩/真善算術成帝時真)
(嘗自算其年七十三至期果死又曰北邙青隴上孤檟/之西四丈所鑿之七尺吾葬地也真死依言往掘得古)
(時空椁即以葬焉又曰曹敞在呉章門下章後見殺令/無敢收葬者敞稱章弟子收葬其尸平陵人為立碑于)
(呉章葬側章葬于/龍首山南嶺上)旌車　羽盖(傅暢晉公卿禮秩曰時/進薨遣謁者監䕶軍喪)
(事賜東園祕器五時朝服各一具衣一襲給青徘徊赤/耳車挽歌四十人方相車建七旒車銘旌車丁孚漢官)
(儀曰孝靈皇帝葬馬貴人贈/步揺赤綴青羽葢駟馬也)飾輤　設旐(禮記曰其輤/有裧緇布裳)
(帷素錦以為屋而行鄭𤣥曰輤載柩将殯之車飾也又/曰孔子之喪公西赤為志焉飾棺牆置翣設披周也設)
(崇殷也綢練/設旐夏也)四寸之棺　五寸之椁(禮記檀弓有子曰/夫子制于中都四)
(寸之棺五寸之椁以/斯知不欲速朽也)朱器　畫棺(東觀漢記梁商傳云/商薨賜東園轜車朱)
(壽器銀鏤黄玉匣謝承後漢書曰和帝追封諡皇太/后父梁松為褒親愍侯改殯賜東園畫棺玉匣衣衾)止
柩就道　止哭聽變(禮記曰曾子問曰葬引至于堩日/有食之則有變且不行乎孔子曰)
(昔吾從老聃助葬于巷黨及堩而日有食之老聃曰丘/止柩就道右止哭以聽變既明反而後行曰禮也鄭𤣥)
(注曰堩道也/變謂異禮也)下不及泉　上無通臭(墨子曰古者聖人/制為葬埋之法桐)
(棺三寸足以朽體衣衾三領足以覆惡昔者堯北敎乎/八狄道死葬鞏山之隂禹東敎于越葬于會稽山下不)
(及泉上無通臭三王豈財/用不足哉以為葬埋之法)籍以黄壤　葬以土藏(范􁸹/後漢)
(書曰趙咨将終告其故吏朱祇蕭建等曰薄斂素棺藉/以黄壌欲令速朽且歸后土不聽子孫改之又楚國先)
(賢傳曰韓塈終遺言曰夫俗奢易之以儉儉則節之以/禮若曹敬聽吾言歛以時服葬以土藏穿畢便葬送以)
(瓦/器)施玉匣　埋珍寶(吕氏春秋曰含珠鱗施今葬皆用/之注曰含珠口實鱗施施玉匣于)
(死者之體如魚鱗潛夫論曰生不極養死乃崇喪或至/金縷玉匣致藏埋珍寶偶人馬車造起大冡廣樹松栢)
駟馬不行　大鳥徐步(博物志云漢滕公夏侯嬰死送/葬至東都門外駟馬不行掊地)
(悲鳴即掘馬蹄下得石椁其銘云佳城鬰鬰三千年見/白日于嗟滕公居此室乃葬斯地謂之馬冡華嶠後漢)
(書曰楊震為太尉中常侍樊豐驕恣震常切諌由是共/譖震罷遣歸本郡遂仰鴆薨葬日有大鳥来止停樹上)
(須臾下地行徐步到柩前止立/低頭淚出更共抱持終不驚駭)賦後漢張衡冡賦(乃立/厥堂)
(乃相厥宇在冬不寒在夏/不暑祭祀是居神明是處)晉陸機感丘賦(生矜跡于/當世死同)
(宅乎一丘翳形骸以下淪兮漂營魂而上浮隨隂陽以/融冶託山原以為疇妍􁺊混而為一孰云識其所修必)
(妙代以遠覧兮/夫何徇乎區陳)詩唐太宗望送魏徴葬詩(閭闔總金鞍/上林移玉輦)
(野郊愴新别河橋非舊餞慘日映峯沉愁雲隨盖轉哀/笳時斷續悲旌乍舒卷望望情何極浪浪淚空泫無復)
(昔時人芳/春共誰遣)梁何遜悲行路孤墳詩(行路一孤墳路成又/已毁空疑年歲積不)
(知陵谷徙幾經秋葉黄共見春流濔金蠶不可織玉樹/何曾蘂陌上驅馳人笑歌自侈靡今日非明日可憐詎)
(隣/此)梁虞騫逰潮山悲古冡詩(長林帶朝夕孤嶺枕江村/疎松含白水密篠滿平原)
(荒墳改凍葉低壟變年根/西光長檟落促爾膝前樽)陳隂鏗行經古墓詩(偃松将/古墓年)
(代理當深表柱應堪燭碑書欲有金廻墳由路毁荒隧/受田侵霏霏野霧合昏昏壟日沉懸劍今何在風楊空)
(自/吟)陳張正見和楊侯送袁金紫葬詩(𤣥泉開隧道白日/照佳城一朝嗟此)
(路千載幾傷情秋雨悲松色凄風咽晚聲歸雲/向谷晚還栁背山輕唯當三五夜壟月暫時明)隋庾信
送炅法師葬詩(龍泉今日掩石洞即時封玉匣摧談柄/懸河落辨鋒香爐猶是栢塵尾更成松)
(郭門未十里山廻已數重尚聞香閣梵猶聽竹林鐘/送客風塵擁寒郊霜露濃性靈如不滅神理定何從)
挽歌第十(敘/事)干寶搜神記曰挽歌者喪家之樂執紼
者相和之聲也挽歌詞有薤露蒿里二章出田横門人
横自殺門人傷之悲歌言人如薤上露易晞滅也亦謂
人死精魂歸于蒿里故有二章(其一章曰薤上朝露何易/晞露晞明朝更復結人死)
(一去何時歸二章曰蒿里誰家地聚歛魂魄/無賢愚鬼伯一何相催促人命不得少踟蹰)至李延年
乃分為二曲薤露送王公貴人蒿里送士大夫庶人使
挽者歌之(又有長歌短歌言夀/命長短不可妄求)事對虞殯　田歌(左傳/曰呉)
(與齊戰齊人公孫夏将戰命其徒歌虞殯杜預注云虞/殯葬歌示必死譙周法訓曰今有挽歌者高帝召田横)
(至于尸鄉自斃從者挽至宮不/敢哭故為此歌以寄哀音也)松雲　薤露(江智泉宣/貴妃挽歌)
(曰桂禭來塵寂筵俎竟虚存雲松方靄露風草已聲原/温子昇相國清河王挽歌曰高門詎改轍曲沼尚餘波)
(何言吹樓下/翻成薤露歌)鈴唱　紼謳(檀道鸞續晉陽秋曰武陵王/晞未敗四五年中喜為挽歌)
(自搖大鈴使左右唱和荘子曰紼謳所生必于斥苦司/馬彪注曰紼引疎索也斥慢緩苦用力也引紼所有謳)
(者為人用力慢/緩不齊促急也)梁會　袁遊(司馬彪續漢書曰大将軍/梁商三月上巳日會洛水)
(倡樂畢極終于薤露之歌坐中流淚裴啟語林曰張湛/好于齋前種松養雊鵒袁山松出逰好令左右行挽歌)
(時人謂張屋下陳/屍袁道上行殯)詩魏繆襲挽歌詩(生時遊國都死没/棄中野朝發高堂)
(上暮宿黄泉下白日入虞淵懸車息駟馬造化雖神明/安能復存我形容稍歇滅齒髪行常墮自古皆有然誰)
(能離/此者)晉陸機挽歌詩(中􁺋且勿諠聽我薤露詩生死必/異論祖載當有時舎爵兩楹位啟)
(殯進靈輀餞飲悵/莫反出宿歸無期)又(重阜何崔嵬𤣥廬竄其間磅礴立/四極穹崇於蒼天側聽隂溝涌卧)
(觀天井縣壙宵何遼廓大暮安可晨人往有返歲我行/無歸年昔居四人宅今為萬鬼隣昔為七尺體今成灰)
(與塵金玉昔所佩鴻毛今不振豐肌享螻蟻形骸永夷/冺壽堂延魑魅虚無自相賔螻蟻爾何怒魑魅我何親)
(拊心痛紊毒/永歎莫為陳)宋陶潛挽歌詩(荒草何茫茫白楊亦蕭蕭/嚴霜九月中送我出逺郊)
(四靣無人居高墳正岧嶤馬為仰天鳴風為自蕭條幽/室一已閉千年不復朝千年不復朝賢逹無奈何向来)
(相送人各亦歸其家親戚或餘悲他/人亦已歌死去何所適託體同山阿)北齊祖孝徴挽歌
詩(昔日驅駟馬謁帝長楊宮旌懸白雲外騎獵紅塵中/今来向漳浦素盖轉悲風榮華與歌笑萬事盡成空)
隋盧思道彭城王挽歌詩(旭早禁門開隱隱靈輿發纔/看鳯樓逈稍視龍山没猶陳)
(五營騎尚聚三河卒容/衛儼未歸空山照秋月)又樂平長公主挽歌詩(籹樓對/馳道吹)
(臺臨景舎風入上春朝月滿凉秋夜未言歌/笑畢已覺生榮謝何時洛水湄芝田觧龍駕)唐朱子奢
文徳皇后挽歌詩(神京背紫陌縞駟結行輈北去横橋道/西分清渭流寒光向壟没霜氣入松楸)
(今日泉臺路/非是濯龍逰)李百藥文德皇后挽歌詩(徘徊兩儀殿悵/望九成臺玉輦)
(終辭宴瑶筐遂不開野曠隂風積川/長思鳥來寒山寂已暮虞殯有餘哀)上官儀故北平公
主挽歌詩(木落園池曠庭虚風露寒北里清音絶南陔/芳草殘逺氣猶標劍浮雲尚冩冠寂寂琴臺)
(晚秋隂/入井翰)又謝都督挽歌詩(漠漠佳城幽蒼蒼松檟暮魯/幕飄欲卷宛駟悲還顧楚鐃)
(繞廬山邊笳臨武庫悵/然郊原靜煙生歸鳥度)又高密長公主挽歌詩(湘渚韜/靈跡娥)
(臺靜瑞音鳯逐清簫逺鸞隨幽鏡沉霜處華/英落風前銀燭侵寂寞平陽館月冷洞房深)又江王太
妃挽歌詩(黄鶴悲歌絶椒花清頌餘埃凝寫隣鏡網結/和扉魚銀消風燭盡珠滅夜輪虚别有南陵)
(路幽叢/臨葉疎)駱賔王樂大夫挽歌詩(嵩里誰家地松門何代/丘百年三萬日一别幾)
(千秋返照寒無影窮泉凍不/流居然同物化何處欲藏舟)劉禕之孝敬皇帝挽歌詩
(戒奢虚蜃輅錫號紀鴻名地叶蒼梧野途經紫聚城/重照掩寒色晨飈㫁曙聲一隨仙驥逺雪露愁隂生)崔
融則天皇后挽歌詩(宵陳虚禁夜夕臨空山隂日月昬/尺景天地慘何心紫殿金鋪澁黄)
(陵王座深鏡奩長/不啟聖主淚沾襟)又(前殿臨朝罷長陵合葬歸山川不/可望文物盡成非隂月霾中道軒)
(星落太微空餘天/子孝松上景雲飛)
　
　
　
　
　
　
　
　
　
　
　
　
　
　初學記卷十四
欽定四庫全書
　初學記卷十五
　　　　　　　　　　　　　唐　徐堅　撰
　　樂部上
雅樂第一(敍/事)左傳曰天子省風以作樂(世本曰夔作樂/又禮記曰夔始)
(制樂以/賞諸侯)禮記曰夫樂清明象天廣大象地終始象四時
周旋象風雨白虎通曰樂者樂也君子樂得其道小人
樂得其欲聲者鳴也音者飲也剛柔清濁和而相飲漢
書曰五聲者宫商角徴羽商章也物成熟可章度也角
觸也物觸地而出戴芒角也宫中也居中央暢四方唱
始施生為四聲綱也徴祉也物盛大而繁祉也羽宇也
物聚藏宇覆之也五行則角為木五常為仁五事為貌
商為金為義為言徴為火為禮為視羽為水為智為聽
宫為土為信為思以君臣民事物言之則宫為君商為
臣角為民徴為事羽為物爾雅釋樂曰宫謂之重商謂
之敏角謂之經徴謂之迭羽謂之柳(郭璞注皆五音之/别名其義未詳)
五經通義曰八音者金石絲竹匏土革木也金為鐘石
為磬絲為絃竹為管匏為笙土為塤皮為鼓木為柷敔
(柷昌六反敔音語􁺌智匠樂録曰金為鐘鎛鐲鐃石為/磬絲為琴瑟箜篌箏筑琵琶竹為箎笛籥簫管匏為笙)
(簧竽土為塤缶革/為鼔木為柷敔也)國語曰金尚羽石尚角竹尚商絲尚
宫匏土尚徴吕以和樂律以平聲金石以動之絲竹以
行之歌以詠之匏以宣之瓦以贊之革木以節之物得
其常曰樂樂之所集曰聲聲相保曰和細大不踰曰平
樂緯曰六律黄鐘(十一/月)大簇(正/月)姑洗(三/月)蕤賔(五/月)夷則(七/月)
無射(九/月)六吕大吕(十二/月)夾鐘(二/月)仲吕(四/月)林鐘(六/月)南吕(八/月)
應鐘(十/月)陽為律隂為吕總謂之十二月律黄帝之樂曰
咸池(池音施道施於/民故曰咸池)顓頊曰五莖(道有根莖/故曰五莖)帝嚳曰六
英(道有英華/故曰六英)堯曰大章(堯時仁義大行法/度章明故曰太章)舜曰簫韶(韶/繼)
(也舜繼堯之後循/行其道故曰簫韶)禹曰大夏(禹承二帝之後道/重太平故曰大夏)殷曰大
濩(湯承衰而起濩先王之/道故曰大濩濩音䕶)周曰勺又曰大武(周承衰而/起斟酌文)
(武之道/故曰勺)周禮奏大樂皆以鐘鼓奏九夏(夏樂章名若/今之奏鼓吹)一
曰王夏(天子出/入奏之)二曰肆夏(祭祀尸出入奏之亦主賔/入門奏之享四方奏之)三
曰昭夏(牲出入/奏之)四曰納夏(享四方/奏之)五曰章夏(納有功/奏之)六
曰齊夏(大夫祭/奏之)七曰族夏(族人侍/奏之)八曰祴夏(賔醉出/奏之)九
曰驁夏(公出入/奏之)天子祭祀用六代之樂(一曰雲門二曰/咸池三曰簫韶)
(四曰大夏五曰/大濩六曰大武)沈約宋書曰秦樂曰五行(始皇/所改)漢樂曰
文始(髙祖改韶/舞為之)武德(髙祖造舞人執干戚以象/天下樂已行武以除亂)安世(舊/曰)
(房中秦改為夀人/孝惠改為安世)昭容(髙祖造生/於武德)禮容(髙祖造生於/文始五行)嘉
至(叔孫通造/以迎神)四時(文帝/所造)昭德(孝武帝造薦/之太宗廟)盛德(孝宣造/薦之太)
(宗/廟)雲翹育命(並漢樂以/祀天地)巴渝(漢初巴渝助漢/有功作此舞)魏樂曰昭
武(改漢/巴渝)正世(改漢安世乂/為享神歌)迎靈(改漢/嘉至)武頌(改漢/武德)昭業(改/漢)
(昭/容)鳳翔(改漢/雲翹)靈應(改漢/育命)大韶(改漢/文始)大武(改秦/五行)周禮曰天
子宫懸(四面/如宫)諸侯軒懸(去南面餘三面其/形如軒亦曰曲懸)大夫判懸(又/去)
(其北/面)士特懸凡樂作謂之奏九奏乃終謂之九成樂終
謂之闋凡懸鐘磬之半為堵全為肆(半謂鐘磬各八共/十六枚而在一􁺍)
事對省風　考俗(左傳曰伶州鳩曰夫鼓音之輿也鐘/音之器也天子省風以作樂樂叶圖)
(徴曰樂聽其聲和以/音考以俗驗以物類)滌邪(五經通義曰功成作樂治/定制禮所以禁奢侈滌邪)
(志通中和也史記曰凡作樂者使萬/民咸蕩滌邪穢斟酌飽滿以飾厥性)合愛　定和
(禮記曰樂者異文合愛者也孫卿子/曰夫樂者審一以定和率一以定禮)昭德　表功(沈約/宋書)
(曰魏公卿奏曰烈祖未制樂舞非所以昭德著功夫歌/以詠德舞以象事於文武文武為斌兼秉文武聖徳所)
(以彰明也臣等謹制樂名曰章斌文武之舞/五經通義曰樂者所以象德表功因事之宜)同和　交
泰(禮記曰大樂與天地同和大禮與天地同節阮籍論/曰樂者使人精神平和衰氣不入天地交泰百物來)
(集/)五節　四㑹(許慎五經異義曰樂所以節百事也故/有五節漢書禮樂志曰有楚四㑹齊四)
(㑹宋玉髙唐賦亦云/聲似竽籟五變四㑹)升歌　列舞(儀禮曰主人升受爵/樂闋升歌鹿鳴張衡)
(東京賦曰雷鼓􁺎􁺎六變/既畢冠華秉翟列舞八佾)崇德　導志(周易曰雷出地/奮豫先王以作)
(樂崇德殷薦上帝以配祖考五經析疑曰先王之制禮/樂也制禮以節事修樂以導志故觀其禮樂理亂自知)
(也/)通神　全性(史記太史公曰音樂者所以動蕩血脉/通液精神而和正心也漢書曰聲樂蕩)
(滌人之邪意全其/正性移風易俗)飾節　成文(公孫尼子論曰樂者審/一以定和比物以飾節)
(禮記曰情動於中故形/於聲聲成文謂之音)鄭舞　齊謳(張衡南都賦曰齊/童唱兮列趙女坐)
(南歌兮起鄭舞崔琦七蠲曰暫唱却/轉時吟齊謳窮樂極懽濡首相煦)六成　五降(樂記/曰六)
(成復綴以崇天子鄭𤣥注曰六奏象兵還振旅也復綴/反位止也王肅注曰以象尊崇天地也許慎五經異義)
(曰先王之樂所以節百事故有五節遲/速本末中聲以降五降之後不容彈矣)燕竽　趙瑟(袁/安)
(夜酣賦曰拊燕竽調齊笙引宫徴唱清平史記曰秦王/飲酣曰寡人切聞趙王好音請王鼓瑟秦御史前書曰)
(某年某月秦王與趙王㑹于澠池秦王令趙/王鼓瑟鮑昭白紵詞曰秦箏趙瑟挾笙竽)羌笛　胡
笳(許慎説文曰笛七孔籥也羌笛三孔沈約宋書曰應/劭漢鹵簿云騎執菰晉先蠶儀注曰車駕住吹小菰)
(發改大菰菰即葭也又胡笳/漢録有其曲不記所出本末)五莖　六瑩(樂叶圖徴曰/帝顓頊樂曰)
(五莖宋均注曰能為五行之道立根莖也列子曰周穆/王時有化人來穆王敬之若神奏承雲六瑩九招晨露)
(以樂之張湛注曰承雲黄帝樂六/瑩帝嚳樂九招舜樂晨露湯樂)鈞天　調靈(史記曰/趙簡子)
(疾五日不知人扁鵲曰昔繆公嘗如此五日不知人七/日乃寤居二日半簡子寤語大夫曰我之帝所甚樂與)
(百神遊于鈞天廣樂九奏萬舞不類三代之樂其聲動/人心樂叶圖徵曰時元者受氣於天布之於地以時出)
(萬物者也四時之節動及各有分次不得相踰常以度/行也謂調露之樂宋均注曰以時出八月令十二月政)
(是也從其入則無災袄也/調露調和致於甘露也)大夏　成周(樂叶圖徵曰禹/樂曰大夏宋均)
(注曰其德能大諸夏也晏子春秋曰齊/太師曰成周之樂天子樂臣不敢為之)歌鐘　舞籥(左/傳)
(曰鄭賂魯侯歌鐘二肆杜預注肆列也周禮籥師掌教/國子舞羽吹籥鄭𤣥注文舞有持羽吹籥者所謂籥舞)
(也左傳曰吳季/札見舞南籥者)感天地　通鬼神(漢書曰夫樂者聖人/听以感天地通鬼神)
(安萬民故聽者無不虚已竦神悦而承流於是海内被/服其風光輝日新而不知所以然禮記曰夫禮樂之行)
(乎隂陽通/乎鬼神)燭日月　風山川(莊子曰黄帝張咸池之樂/於洞庭之野奏以隂陽之)
(和燭以日月之明國語曰晉平公既作新聲師曠曰夫/樂風德以廣之山川以達之賈逵注曰樂所以通山川)
(之風類以/達其德)節八風　成萬物(國語曰金摩之石擊之絲/木越之匏竹節之鼓而行)
(之以節八風賈逵注曰八風八卦之風也阮籍樂/論曰聖人之作樂將以順天地之體成萬物之性)天地
順　隂陽和(漢書曰至於萬物不天天地順而嘉應舉/故詩曰鐘鼔鍠鍠磬管鏘鏘降福禳禳禮)
(記曰樂由陽來者也禮由隂/作者也隂陽和而萬物得也)和邦國　化黎民(周禮曰/大合樂)
(以和邦國史記曰樂所以/上事宗廟下以變化黎民)暢於中　動於外(漢書曰樂/者四暢交)
(於中而發作於外此先王立樂之方也春秋元命苞曰/樂者和盈於内動發於外應其發時制禮作樂以成之)
(宋均注曰和盈於内鄉人邦國/咸歌之發於外形四方之風也)本在心　象其性(禮記/曰樂)
(者音之所由生其本在人心感於物也五經通義曰受/命而王者有六樂焉必象其性而為之制以樂其見祖)
(也/)聞韶樂　奏新聲(論語曰子在齊聞韶曰不圖為樂/之至於斯也韓子曰衞靈公於濮)
(水上聞新聲召/師涓撫瑟寫之)角惻隠　宫寛大(邯鄲綽五經析疑曰/聞角聲無不惻隠而)
(葱者韓詩外傳曰􁺏作大濩聞/其宫聲使人温良而寛大也)通八風　定萬物(淮南/子曰)
(夔作樂合六律調五音所以通八風阮籍/論曰先王之為樂將以定萬物之情也)道施民　德
潤物(五經通義曰黄帝樂所以為咸池者何咸皆池施/也黄帝時道皆施於民樂叶圖徴曰黄帝樂曰咸)
(池宋均注曰咸皆也池取無所不/浸德潤萬物故定以為樂名也)天地和　隂陽順(吕/氏)
(春秋曰凡樂天地之和隂陽之調君臣父子長少之所/歡欣而悦之詩記歴樞曰樂者非謂金石之聲管絃之)
(鳴謂隂陽/和順也)薦上帝　下太一(周易曰雷出地奮豫先王/以作樂崇德殷薦上帝以)
(配祖考樂叶圖徴曰鼓和樂/於東郊致魂靈下太一之神)致神祇　薦郊廟(周禮曰/大合樂)
(以致鬼神祇以和邦國以諧萬民以安賔客以悦逺人/以作動物漢書曰樂者歌九德誦六詩是以薦之郊廟)
(則鬼神/享之)商斷割　宫温雅(邯鄲綽五經析疑曰聞商聲/無不斷割而亡事也五經通)
(義曰聞宫聲無/不温雅而和之)致鱗羽　動風雲(周禮曰凡六樂者一/變而致羽物三變而)
(致鱗物鄭𤣥注變更也樂成則更奏也夏仲御别傳/曰激南楚吹胡笳風雲為之揺動星辰為之變度)徴
善養　商好義(五經通義曰聞徴聲無不善養而好施/者也韓詩外傳曰聞商聲使人方亷而)
(好/義)教胄子　掌成均(尚書曰帝曰夔命汝典樂教胄子/王肅注曰胄子國子也周禮曰大)
(司樂掌成均之法以治建國之學政而合國之子弟焉/鄭𤣥注曰均調也樂師主調其音大司樂主受此成事)
(已調/之樂)事宗廟　安賔客(上見史記云云/下見周禮云云)通神明　和人
理(漢書曰夫樂者聖人所以感天地通神明魏志曰文/帝行獵中道頓息問侍臣曰獵之為樂何如八音也)
(侍中劉􁸹對曰獵勝於樂兼侍中鮑勛抗辭曰/夫樂上通神明下和人理崇政致化萬邦咸乂)虛已竦
神　洞心駭耳(漢書曰夫樂通神明安民庶故聽者無/不虚已竦神司馬相如上林賦曰族居)
(遞奏金鼓迭起鏗/鏘闛鞈洞心駭耳)英英鼓腹　洋洋盈耳(吕民春秋曰/帝顓頊俞鱓)
(先為樂倡鱓乃偃寢以其尾鼓其腹其音英英論語曰/師摯之始闗雎之亂洋洋乎盈耳哉注曰魯大師摰識)
(闗雎之聲而首理其亂者/洋洋乎盈耳聽而美之)功成乃作　教尊後賞(禮記/曰王)
(者功成作樂治定制禮其功大者其樂備也白虎通曰/太平乃作樂所以防淫佚禮記曰故天子之為樂也以)
(賞諸侯之有德者也德盛而教/尊五穀時熟然後賞之以樂也)鄭聲亂雅　齊音害德
(論語曰惡紫之奪朱惡鄭聲之亂雅樂也注鄭聲淫聲/之哀者禮記曰鄭聲好濫淫志宋音燕女溺志衞音趍)
(數煩志齊音傲僻驕志此/四者淫於色而害於德)鐘鼓俱震　塤箎和鳴(曹植/七啟)
(曰鐘鼓俱震簫管齊鳴陸機七徴/曰金石諧而齊響塤箎合而和鳴)八音克諧　五色不
亂(尚書曰八音克諧無相奪倫禮記曰/五色成文而不亂八風從律而不姧)移風易俗　播
德通靈(孝經曰移風易俗莫善於樂魏名/臣奏事曰夫樂所以播德通靈)號鐘之琴
空桑之瑟(楚辭曰破伯牙之號鐘王逸注曰號鐘琴名/又傳𤣥琴賦曰齊桓公有鳴琴曰號鐘周禮)
(曰空桑/之琴瑟)鳳歌鸞舞　玉管朱絃(庾闡詩曰蕭史吹鳴管/王子吐鳳歌抱朴子曰)
(鸞鳥聞樂而舞則主國安應劭風俗通曰章帝時零陵/太守舜祠下得笙白玉管尚書大傳曰大琴朱絃而達)
(越/)寶瑟綺琴　赤簫紫笛(漢書曰莽何羅行觸寶瑟張/衡擬四愁詩曰佳人遺我緑)
(綺琴又傳𤣥琴賦曰蔡邕有琴曰緑綺蕭方等三十/國春秋曰涼州人發涼土張駿墓得赤玉簫紫玉笛)天
籟地籟　南音北音(莊子曰汝聞人籟而未聞地籟女/聞地籟而未聞天籟郭象注曰簫)
(管參差雖萬殊而不異也吕氏春秋曰塗山女令其妾/往候禹女作歌始作南音有娀氏二女候帝令鷰遺二)
(卵北飛不還二女/作歌始作北音)雲和之琴　霜條之箎(周禮曰孤竹/之管雲和之)
(琴瑟冬日至於地上圜丘奏之鄭𤣥注雲和空桑龍門/皆山也郭子横洞㝠記曰建元二年帝起騰光臺以望)
(四逺于臺上横碧玉之鐘掛懸黎之/磬吹霜條之箎唱來雲往日之曲)詩唐太宗三
層閣上置音聲詩(綺筵移暮景紫閣引宵烟隔棟歌塵/合分階舞影連聲流三處管響匝一)
(重絃不似秦樓/上吹簫空學仙)梁王暕觀樂應詔詩(趙瑟含清音秦箏/凝逸響參差陳九)
(夏依遲紛四上從風繞金梁含雲映珠網遞奏豈二八/繁絃非一兩幸叨東郭吹厠陪南風賞忘味信鏗鏘飡)
(和終俯仰輕塵已飛散游魚亦/翻蕩恩光實難遇詠言寧易放)隋何妥奉勅於太常寺
修正古樂詩(大樂遺鐘鼓至樂貴忘情俗久淳和變年/深禮教生嶰谷調孤管崙山學鳳鳴浮雲)
(成舞曲白雪作歌名聞詩六義辦觀樂八風平肅穆皇/威暢淪漣河水清鈞天動絲竹括地響錞鉦盡美兼韶)
(濩威德總咸英寥亮鳬鍾徹飄揚翟羽輕小臣/屬千載時幸預簮纓行欣負蒼璧衢壇聽九成)又樂部
曹觀樂詩(東海餘風大陶唐遺思深何如觀徧舞奏鼓/間摐金清管調絲竹朱絃韻雅琴八行陳樹)
(羽六德審知音至道兼韶濩充庭總韎任髙天度流火/落日廣城隂百神諧景福萬國仰君臨天樂非鍾鼓且)
(用戒/民心)薛道衡奉和月夜聽軍樂應詔詩(旌門臨古堞徼/道度深隍月冷)
(疑秋夜山寒落夏霜遥空澄暮色清景散餘光笳聲諠/隴水鼓曲噪漁陽沈鬱興神思眺聽發天章嵩岱終難)
(學丘陵/徒自强)孔徳昭觀太常奏新樂詩(大君膺寶歴出豫/表成功鈞天金石)
(響洞庭絃管清八音動繁㑹九變叶希聲和雲留睿賞/薰風悦聖情盛烈光韶濩易俗邁咸英切吹良無取率)
(舞抃/輕生)卞斌觀太常奏新樂詩(背人夢黄帝尚喜頌鈞天况兹/開景業作樂武功宣大雅廢還)
(理乗風毁更懸中和誠易擬韶夏詎相沿犍為/磬響徹嶰谷管聲傳小臣濫清耳長奉南風絃)許善心
於太常寺聽陳國蔡子元所校正聲樂詩(維陽成禮/樂治定昔)
(君臨虞庭觀樹羽漢帝仰摐金既因鐘石變將隨河海/沈湛露廢還序承風絶復尋袞章無舊迹韶夏有餘音)
(澤竭英莖散人遺憂思深悲來未減瑟涙下正聞琴詎/似文侯睡聊同微子吟鐘奏殊南北商聲異古今獨有)
(延州聽應/知亡國音)詔梁武帝問羣臣音樂詔(夫聲音之道與政/通矣所以移風易)
(俗明貴下賤而韶濩之稱空傳咸英之實靡記漢魏已/來陵替滋甚遂使雅鄭混淆鐘石斯謬天人缺九變之)
(節朝宴失四懸之儀歴年永久將墮于地朕昧爽坐朝/思求厥㫖而舊章匪存未獲釐正寤寐有懐所為歎息)
(卿學術通明/可陳所見)
雜樂第二(叙/事)左傳曰煩手淫聲慆堙心耳乃忘和平謂
之鄭聲(許慎五經通義曰鄭國有溱洧之水男女聚㑹/謳歌相感今鄭詩二十一篇説婦人者十九故)
(鄭聲淫也又云鄭衞/之音使人淫逸也)梁元帝纂要曰古艶曲有北里靡
靡激楚結風陽阿之曲又有百戲起於秦漢有魚龍曼
延(假作獸/以戲)髙絙鳳皇安息五案(並石季龍所/作見鄴中記)都盧尋橦
(今之縁竿/見西京記)丸劍(丸一名鈴/見西京記)戲車山車興雲動雷(見李尤/長樂觀)
(賦/)跟挂腹旋(並縁竿所作見/傅𤣥西都賦)吞刀履索吐火(見西/京賦)激水
轉石嗽霧扛鼎(並見李尤長樂觀/及傅𤣥西都賦)象人(見漢書常昭/曰今之假面)怪
獸含利之戲(並見西/京賦)事對流鄭　激楚(桓譚新論曰夫/不剪之屋不如)
(阿房之宫不琢之掾不如磨礱之桷𤣥酒不如蒼梧之/醇控揭不如流鄭之樂淮南子曰揚鄭衞之淫樂結激)
(楚之遺風此齊人之/所以淫泆流湎也)楚巫　宋溺(吕氏春秋曰楚之衰/也作為巫音髙誘注)
(曰男曰覡女曰巫禮/記曰宋音燕女溺志)好俗　聽新(孟子齊宣王對孟子/曰寡人非能好先王)
(之樂直好世俗之樂耳禮記曰魏文侯問於子夏曰吾/端冕以聽古樂則唯恐卧聽鄭衞之音則不知倦敢問)
(古樂之如彼何也/新樂之如此何也)東舞　南歌(魏文帝詩曰齊倡發東/舞秦箏奏西音張衡南)
(都賦曰坐南歌兮起鄭/舞白鶴飛兮蠒曳緒)麗妙　竒偉(劉慎魯都賦曰龍/燭九枝逸稻壽陽)
(賦湛露以留客召麗妙之新倡劉向列女傳曰夏桀末/四方羙人積之後宫狀俳優侏儒狎徒而為竒偉之戲)
魯幕　秦帷(榖梁傳曰定公十一年夾谷㑹齊人使優/施舞於魯君之幕下孔子曰笑君者罪當)
(死使司馬行法焉劉向説苑曰秦始皇既兼天下興驪/山之役錮三泉之底闗中建離宫四百所皆有鐘磬帷)
(帳婦人/倡優)歌容　舞態(漢書曰哀有哭踊之節樂有歌舞/之容正人足以副其誠邪人足以)
(防其失邊讓章華賦曰舞無常態/鼓無定節尋聲響應脩短靡跌)趙舞　燕歌(張華上/已篇曰)
(妙舞起齊趙悲歌出三秦魏文帝燕歌行曰别日何易/㑹日難山川悠逺浮漫漫鬰陶思君未敢言寄聲浮雲)
(往不/還)清歌　妙舞(夏仲御别傳曰仲御從父家女巫章/舟陳殊二人妍姿洽媚清歌妙舞狀)
(若飛/仙)東山妓　西巴唱(郭子曰謝公在東山畜妓簡文/日安石必出與人同樂亦不得)
(不與人同憂張華輕薄篇曰美女興齊趙/妍唱出西巴一顧城國傾千金寧足多)侏儒戲　爛
漫樂(家語曰魯定公與齊侯㑹於夾谷孔子攝行相事/齊宫中之樂俳優侏儒戲於前列女傳曰夏桀既)
(棄禮儀淫於婦人求四方美/人積之後宫造爛漫之樂)詩梁元帝夕出通波閣
下觀妓詩(娥月漸成光燕姬戲小堂袖舞開齊閣鈴盤/出步廊起龍調節鼔却鳳㸃笙簧樹交臨舞)
(席荷生夾妓航竹密無分影花疎/生異香捉盃特笑語歡茲樂未央)又和林下作妓應令
詩(日斜下北閣髙宴出南榮歌清隨澗響舞影向池生/輕花亂粉色風篠雜絃聲獨念陽臺下願待洛川笙)
昭明太子林下作妓詩(炎光向夕斂徙宴臨前池泉/將影相得花與面相宜箎聲)
(如鳥哢舞袖寫風枝歡/樂不知醉千秋長若斯)沈約樂將殫恩未巳應詔詩
(淒鏘笙管道參差舞行亂輕肩既屢舉長巾亦徐換/雲鬢垂寳花輕粧染微汗羣臣醉又飽聖恩猶未半)
劉孝綽同武陵王看妓詩(燕姬奏妙舞鄭女發清歌迴/羞出曼臉送態表頻蛾寧殊)
(遏行雨詎減見凌波想/君愁日落應羨魯陽戈)北齊蕭放冬夜對妓詩(佳麗盡/時年合)
(瞑不能眠銀龍銜燭燼金鳳起爐煙吹箎先弄曲調箏/更撮絃歌還團扇後舞出妓行前絶代終難及誰復數)
(神/仙)後梁沈君攸待夜出妓詩(簾間月色度燭定妓成行/迴身釧玉動頓履珮珠鳴)
(低衫拂鬟影舉扇起歌聲/匣中曲猶奏掌上體應輕)陳隂鏗侯司空宅詠妓詩(佳/人)
(遍綺席妙曲動鴖絃樓似陽臺上池如洛浦邊鶑/啼歌扇後花落舞衫前翠柳將斜日偏是晚粧鮮)劉刪
侯司空宅詠妓詩(石家金谷妓粧罷出蘭閨看花爭/欲笑聞瑟不勝啼山邊歌落日池)
(上舞前溪將人當/桃李何處不成蹊)周庾信和趙王看妓詩(緑珠歌扇薄/飛燕舞衫長)
(琴曲隨流水簫聲逐鳳皇細縷纏鐘格/圓花釘鼓牀懸知曲不誤無事顧周郎)又看妓詩(長思/浣沙)
(石空憶擣衣砧臨邛/若有便為説解琴心)隋江總和衡陽殿下髙樓看妓詩
(起樓侵碧漢初日照紅粧絃心艷卓女曲誤動周郎/並歌時轉黛息舞暫分香挂纓銀燭下莫笑玉釵長)盧
思道夜聞鄰妓詩(娼樓對三道吹臺臨九重笙隨山/上鶴笛奏水中龍怨歌聲易斷妙)
(舞態難逢誰能暫/留客解珮一相從)虞茂衡陽王齋閣奏妓詩(金溝低/御道玉)
(管正吟風拾翠天津上迴鸞鳥路中鏡前看/月近歌處覺塵空今宵織女見言是望仙宫)薛道衡和
許給事善心戲場轉韻詩(京洛重新年復屬月輪圓/雲閒璧獨轉空裏鏡孤懸)
(萬方皆集㑹百戲盡來前臨衢車不絶夾道閣相連驚/鴻出洛水翔鶴下伊川艶質迴風雪笙歌韻管絃佳麗)
(儼成行相攜入戲場衣類何平叔人同張子房髙髙城/裏髻峩峩樓上粧羅裙飛孔雀綺席垂鴛鴦日映班姬)
(扇風飄韓壽香竟夕魚負燈徹夜龍銜燭戲笑無窮已/歌詠還相續羌笛隴頭吟競舞龜茲曲假面飾金銀盛)
(服揺珠玉霄深戲未䦨妙為人所難卧驅飛玉勒立騎/轉銀鞍縱横既躍劍揮霍復跳丸抑揚百獸舞盤跚五)
(禽戲狻猊弄斑足巨象垂長鼻青羊跪復跳白馬迴旋/騎忽覩羅浮起俄看鬱昌至峯嶺既崔嵬林叢亦青翠)
(麋鹿下騰倚猴猿或蹲跂金徒列舊刻玉律動新灰甲/荑垂陌栁殘花散苑梅繁星漸寥落斜月尚徘徊王孫)
(猶勞戲公子未歸來共酌瓊酥酒同/傾鸚鵡盃普天逢聖日兆庶喜康哉)陳李元操詶蕭侍
中春園聽妓詩(微雨散芳菲中園照落暉紅樹揺歌扇/緑珠飄舞衣繁絃調對酒雜引動思歸)
(愁人當此夕/羞見落花飛)陳子良賦得妓詩(金谷多懽宴嘉䴡盡芳/菲流雲席上轉迴雪掌)
(中飛明月臨歌扇行雲接舞/衣何必桃將李别有代春暉)𢎞執恭和平凉公觀趙郡
王妓詩(小堂羅薦陳妙妓命燕秦翠質疑假黛紅臉自/含春合舞俱迴雪分歌共落塵齊竿不可厠空)
(願上/龍冿)釋法宣和趙郡王觀妓應教詩(桂山留上客蘭室/命淫妖城中畫眉)
(黛宫内束纎腰舞袖風前舉歌聲/扇後驕周郎不相顧今日管絃調)唐王勣咏妓詩(妖姬飾/靚粧􁺐)
(窕出蘭房日照當軒影風吹滿路香早時歌/扇薄今日舞衫長不應令曲誤持此試周郎)
四裔樂第三(敘/事)周禮春官鞮鞻氏掌四裔之樂(鄭𤣥注/曰東方)
(曰昧南方曰任西方/曰朱離北方曰禁)禮記曰昧東裔之樂任南蠻之樂
事對德及　澤被(班固東都賦曰四裔間奏德廣所及/禁侏兜離罔不具集五經通義曰舞)
(四裔之樂明德/澤廣被四表也)納魯廟　獻漢庭(禮記曰納蠻裔之樂/於太廟廣魯於天下)
(也後漢書曰永寧元年西南裔撣國王獻月樂及伶/人明年元㑹作之於庭安帝與羣臣共觀大竒之)狄
鞮倡　扶婁伎(司馬相如上林賦曰徘優侏儒狄鞮之/倡郭璞注曰狄鞮西方之樂名也王子)
(年拾遺記曰成王之時南垂之南有扶婁國或於掌中/備百獸之樂婉轉屈曲於指間人形或長數分神怪歙)
(忽樂府傳此伎/末代猶學焉)被四表　穆八荒(上見五經通義云左/思魏都賦曰鞮鞻所)
(掌之音韎任昧禁之曲以娛/四夷之君以穆八荒之俗)詩後漢逺裔慕德歌詩(蠻/裔)
(所處日入之部慕義向化歸自明主聖德恩深與人富/厚冬多霜雪夏多和雨寒温時適部人多有涉危歴險)
(不逺萬里㣲外/歸德心歸慈母)又逺裔懐德歌詩(荒服之外土地墝埆/食肉衣皮不見鹽榖)
(吏譯傳風大漢安樂/攜負歸仁長願臣僕)
歌第四(叙/事)尚書曰詩言志歌永言(永長也/長言之)蔡邕月令章
句曰歌者樂之聲也毛詩序曰情動於中而形於言言
之不足故嗟嘆之嗟嘆之不足故詠歌之詠歌之不足
不知手之舞之足之蹈之山海經曰帝俊八子是始為
歌爾雅曰聲比於琴瑟曰歌徒歌曰謡亦謂之咢(謂無/絲竹)
(之類獨/歌之)韓詩章句曰有章曲曰歌無章曲曰謡梁元帝
纂要曰齊歌曰謳吳歌曰歈楚歌曰艶淫歌曰哇又有
清歌髙歌安歌緩歌長歌浩歌雅歌酣歌怨歌勞歌(韓/詩)
(曰饑者歌食/勞者歌事)振旅而歌曰凱歌堂上奏樂而歌曰登歌
亦曰升歌古之善歌者有咸黒(帝嚳歌者見/吕氏春秋)秦青薛談
(秦青/弟子)韓娥(齊人三人/見列子)王豹(處於淇而/河西善謳)綿駒(處髙堂而/齊右善歌)瓠
梁(見淮/南子)魯人虞公(見劉向/别録)李延年(見漢/書)古歌曲有陽陵
白露朝日魚麗白水白雲江南陽春淮南駕辨渌水陽
阿採菱下里巴人(並見襄陽耆舊傳/及梁元帝纂要)八闋(葛天氏之歌/見吕氏春秋)
唐歌(帝嚳/之歌)南風卿雲(並虞/舜歌)晨露(湯歌並見/吕氏春秋)漢歌曲有大
風(髙祖/所作)芝房白麟朱雁交門天馬房中(已上並/郊祀歌)盛唐樅
陽(武帝/歌)瓠子(武帝觀決河所/作並見漢書)𤣥雲步雲(西王母歌見/武帝内傳)古
樂府有燕歌行艶歌行長歌行(魏武/帝作)朝歌行怨歌行前
緩聲歌行櫂歌行鞠歌行放歌行短歌行蔡歌行陳歌
行又古今樂録晉末已後歌曲有淫豫歌楊叛兒歌(南/齊)
(有揚旻母為巫入宫童婦/呼為楊婆兒婆轉為叛)扶風歌(晉劉/琨作)百年歌(晉王道/中陸機)
(並/作)白日歌(宋沈攸之所作亦曰落日/歌其歌曰白日落西山)九曲歌(宋何承/天作)採
葛婦歌(古越/人作)桃葉歌(晉王獻/之作)同聲歌(漢張/衡作)碧玉歌(晉孫/綽作)
四時歌(出於/子夜)子夜歌(古有女名子/夜造此歌)上聲歌(亦名促柱哀/悲之古曲)
白紵歌(起於吳孫/皓時作)襄陽白銅鞮歌前溪歌(晉車騎將軍/沈玩所作)
歡聞歌(晉穆帝初歌畢輒/呼歡聞因以為名)丁督䕶歌(宋髙祖女夫徐逵/之為魯軏所殺髙)
(祖使督䕶丅旿收殯之逵之妻呼旿至閣下自問斂送/之事每問輒歎􁺑曰丁督䕶其聲哀切後人因其聲廣)
(為曲/焉)團扇歌(晉中書令王珉好提白團扇/其侍人謝芳歌之因以為名)懊惱歌(晉石/崇為)
(緑珠/作)事對發德　詠功(禮記曰奠酬而工升歌發德也/歌者在上匏竹在下貴人聲也)
(張載鞞舞賦曰葢以歌以詠所/以象德足之蹈之所以盡情)白麟　赤鳳(漢書曰武/帝幸雍祠)
(五畤獲白麟作歌西京雜記曰賈佩蘭説在宫時常以/管絃歌舞相娛競為妖服以趣良時十月五日共入靈)
(女廟吹笛擊筑歌上雲之曲既而/相連臂蹋地為節歌赤鳳皇來)八闋　九序(吕氏春/秋曰昔)
(葛天氏之樂三人操牛尾投足以歌八闋一曰載民二/曰𤣥鳥三曰遂草木四曰集五榖五曰敬天常六曰達)
(帝功七曰依地德八曰總禽獸之極髙誘注曰樂之八/篇名也尚書曰禹曰於帝念哉德惟善政政在養民水)
(火金木土榖惟修正德利用厚/生惟和九功惟序九序惟歌)永言　厚志(尚書曰詩/言志歌永)
(言律和聲五經通義曰歌之言驩/也以厚志意故發聲而歌長言)含徴　吐角(魏文帝/詩曰比)
(坐髙閤下延賔作名倡絃歌隨風厲吐羽含徴商習鑿/齒襄陽耆舊記曰昔有善歌者歌陽春白雪朝日魚麗)
(含商吐角/絶節赴曲)靈芝　寶鼎(班固漢頌論功歌曰因露寢兮/産靈芝象三德兮瑞應圖延壽)
(命兮光此都配上帝兮象大微參日月兮揚光輝漢書/曰武帝得寶鼎於后土祠旁又馬生渥洼水中作寶鼎)
(天馬/之歌)齊右　郢中(上見孟子宋玉對問曰楚襄王問於/宋玉曰先生有遺行歟何士庶不譽)
(之甚也玉對曰客有歌於郢中者曰下里巴人屬而和髙/者數千人為陽春白雪國中和者不過數十人其曲彌)
(其和/彌寡)遺聲　遊響(列子曰昔韓娥東之齊匱糧過雍門/䰞歌假食故雍門之人至今善歌放)
(娥之遺聲魏文帝詩曰絃歌奏新詩遊/響拂丹梁繁音赴促節慷慨時激揚)振木　涌泉(列/子)
(曰秦青折節悲歌聲振林木響遏行雲紀義宣城記曰/臨城縣南二十里有葢山登百許步有舒姑泉俗傳云)
(有舒氏女未適人與其父析薪於此女坐泉處縴挽不/動遽告家比還唯見清泉湛然母云女好音樂乃作絃)
(歌泉涌/迺流)浩唱　曼聲(楚辭曰揚枹兮拊鼓䟽緩節兮安/歌陳竽瑟兮浩唱靈偃蹇兮姣服)
(芳菲菲兮滿堂列子曰昔韓/娥曼聲長歌一曲老幼喜抃)出塞　升隴(西京雜記曰/髙帝令戚夫)
(人歌出塞望歸之曲侍婢數百皆為之後宫齊唱聲入/雲霄秦州記曰隴西郡隴山其上懸巖吐溜於中嶺泉)
(渟因名萬石泉泉溢漫散而下溝澮皆注故北人升此/而歌曰隴頭流水流離四下念我行役飄然曠野登髙)
(逺望涕/零雙落)傳谷　遏雲(盛𢎞之荆州記曰臨賀馬乗縣有/老姥善歌餘音傳谷數日張華博)
(物志曰薛談學謳於秦青未窮青之技而辭歸青餞/於郊乃撫節悲歌聲振林木響遏行雲乃謝求反)落
日　流風(檡智匠古今樂録曰白日落西山歌者沈攸/之發荆州下未敗之前思歸京師所作歌張)
(協霖雨詩啾啾絲竹作伶人奏/竒祕悲歌浩流風實響回秋氣)石城　金闕(釋智匠古/今樂録曰)
(莫愁樂者亦因石城樂而有此歌石城西有女子名莫/愁善歌謡且石城樂和中有忘愁聲因有此歌韋昭㓊)
(歴記曰紂無道比干知極/諌必死作枺馬金闕歌)送易水　望秦川(燕太子丹/送荆軻荆)
(軻作歌曰風蕭蕭兮易水寒壯士一去兮不復還辛氏/三秦記曰隴渭西闗其阪九迴上有水四注下俗歌云)
(隴頭流水鳴聲幽咽/遥望秦川肝腸斷絶)發皓齒　動朱唇(𫝊毅舞賦曰盻/般鼓則騰清眸)
(吐哇聲則發皓齒曹植/七啟曰動朱唇發清音)棗下纂纂　花上盈盈(潘岳笙/賦曰輟)
(張文之哀彈流廣陵之名散詠桃園之夭夭歌棗下之/纂纂劉敬叔異苑曰臨川聶包死數年忽詣南豐相沈)
(道襲作歌其歌笑甚有倫次毎歌輒作/花上盈盈正聞行當歸不聞死復生)賦唐楊師道聽歌
管賦(爾乃闢飛閣之臨空望雕梁之架虹奏東城之妙/曲命南荆之結風莊華艶於朝日長袖曳於芳叢)
(度参差以儀􁺒響飉飉以驚鴻伊小臣之庸瑣預恩私/之嘉宴聞仙管於帝臺聽鈞天於蘭殿悵崦嵫之易晚)
(惜宮羽之難遍撫長笛而多慙覽洞簫/而興怨徒𨽻齒於羣龍信庸音其已薦)謝偃聽歌賦(干/時)
(日下梧宫隂清竹殿羣雲始落光風初扇餘霞未斂殘/虹猶見玉輦既陳蘭肴乃薦登飛閣以騁目臨曲池而)
(遊盼於是徵趙女命齊倡動瓊珮出蘭房横寶釵而曜/首覩鉛花而飾粧低翠蛾而斂色睇横波而流光聲欲)
(抽而含態氣未理而騰芳作綿連以爛熳時頓挫而抑/揚始折宫而合徴終分角而和商掩餘姿於雕扇散輕)
(塵於畫梁若夫振幽蘭飛激楚俯仰艶逸顧盼容與故/其繁㑹也類春禽振響而流變其微引也若秋蟬輕吟)
(而曳緒似將絶而更連疑欲止而復舉短不可續長不/可去延促合度舒縱有所聽之者慮蕩而憂忘聞之者)
(意悦而情抒歌未終君王乃喟然嘆曰夫樂者所以通/神明節情欲和天地調風俗觀往哲之遺風鑒前賢之)
(輕躅莫不治亂斯在興亡攸屬是/故聖人以為深誠君子以之自朂)詩梁元帝詠歌詩
(汗輕紅粉濕坐久翠眉愁/傳聲入鐘磬餘轉雜箜篌)劉孝綽和詠歌人偏得日
照詩(獨明花裏翠偏光粉上津/屢將歌罷扇迴拂影中塵)北齊劉逖清歌發詩(扇/中)
(通慢臉曲裏奏陽春久/應迷座客何啻起梁塵)陳周𢎞正詠歌人偏得日照詩
(斜光入丹扇的的最分明/欲持照彫拱仍作繞梁聲)隋庾信聽歌詩(協律新教罷/河陽始學歸)
(但令聞一曲/餘聲三日飛)
舞第五(敘/事)蔡邕月令章句曰舞者樂之容也有俯仰張
翕之容行綴長短之制吕氏春秋曰陶唐氏之始隂多滯伏
民氣壅閼故為作舞以宣導之禮記曰治民勞者其舞
行綴逺治民逸者其舞行綴短故觀其舞知其徳(民勞徳薄/舞人少)
左傳曰天子八佾(六十/四人)諸侯六(四十/八人)大夫四(三十/二人)士二
(十六/人)夫舞所以節八音而行八風故用八周禮樂師曰
凡舞有帗舞有羽舞有皇舞有旄舞有干舞有人舞(帗/舞)
(者全羽也羽析羽也皇雜五采羽如鳳皇毛持以舞也/旌舞者氂牛之尾也干舞者兵舞也人舞者手舞也社)
(稷以帗宗廟以羽四方以皇辟/雍以旄兵事以干星辰以人也)韓詩曰萬大舞也爾雅
曰婆娑舞也又歴代舞名有象箾南籥之舞(周文/王樂)武德
文始五行之舞(漢髙/廟舞)昭德舞(孝文/廟舞)盛德舞(孝武/所作)四時舞
(孝文/所作)雲翹育命之舞(並光武/所作)大武舞(光武/廟舞)昭武鳳翔靈
應武頌武始咸熙章斌之舞(並魏宋/廟舞)以土地名之有周
舞鄭舞趙舞巴渝舞淮南舞燕餘舞古之舞曲有迴鸞
舞七鞶舞(張衡有七/鞶舞賦)縈塵舞集羽舞(見王子年/拾遺記)翹袖舞
折腰舞(並戚夫人所作/見西京雜記)白符舞(吳孫皓/時所作)羨水舞(見何承/天纂文)
柸槃舞公莫舞灑舞拂舞(並晉初時俗所/作見沈約宋書)事對象功
明德(後漢書詔曰歌所以象德舞所以象功光武廟樂/舞名曰大武之舞史記曰孝景皇帝元年制詔御)
(史葢聞歌者所以發德舞者所以/明德髙廟始奏文始五行之舞)執盾　持矛(尚書曰/苗民逆)
(命帝誕敷文德舞干羽于兩階孔安國注干盾羽翳也/皆舞者之所執也五經通義曰東裔之樂持矛舞助時)
(之生南裔之樂持/羽舞助時之養)躡節　應度(傅毅舞賦曰躡節鼔陳/舒意日廣游心無瑕逺)
(思長想郝黙舞賦曰哀則哭踊有節樂則賡歌有章男/則踊躍逸豫凌厲矜莊女則委迤詰屈窈窕幽房俯仰)
(應規度進/退合宫商)俯仰　抑揚(蔡邕月令章句曰樂容曰舞有/俯仰張翕方綴長短之制崔駰)
(七依曰表飛縠之長袖舞細腰以抑/揚紛屑屑以曖曖昭灼爍而復明)千童　八佾(漢書/郊祀)
(禮歌曰千童羅舞成八/佾合好交歡虞太一)鸞逝　龍婉(邊讓章華賦曰振/弱支而紆繞若緑)
(蘩之垂幹忽飄飄以輕游似鸞飛於天漢傳𤣥却東西/門行曰和樂唯有舞運體不失機退似潛龍婉進如翔)
(鸞/飛)超絶　殊妙(張載􁹅舞賦曰􁹅舞煥而特奏兮冠衆/妓而起絶采干戚之遺武兮同數度於)
(二八夏侯湛􁹅舞賦曰專竒巧於樂府兮苞殊/妙乎伶人匪繁手之末流兮乃皇世之所珍)應聲
合節(𫝊毅舞賦曰其少進也若翔若行若竦若傾兀動/赴度指顧應聲楚辭曰翾飛兮翠曽展詩兮㑹舞)
(應律兮合節靈之來兮蔽日王逸注乃復/舒展詩曲作為雅樂合㑹六律以應舞節)鳳翔　鴻翥
(成公綏七唱曰奮長袖以飇迴擢纎腰以煙起鎮抗首/而委蛇䬃頓足而立跱紛龍轉而鳳翔忽若倒而中止)
(曹植七啟曰凌躍超騰蜿蟬揮霍翻爾鴻翥/濈爾鳬没縱輕軀以迅赴景追形而不逮)波迴　風
轉(成公綏琵琶賦曰飛龍列舞趙女駢羅進如驚鶴轉/似回波𫝊𤣥西都賦曰奏新聲理祕舞飈回風轉流)
(采成文脩袖連娟長裾繽/紛赴若翔龍降若頽雲)餘姿　逸態(𫝊𤣥却東西門/行曰迴目流神)
(光傾亞有餘姿劉劭趙都賦曰乃進夫中山名倡襄國/妓女狄鞮妙音邯鄲才舞姿絶倫之逸態實倬然而寡)
(偶/)北里　西城(張華輕薄篇曰北里獻竒舞大陵奏名/歌新聲殊激楚妙妓絶陽阿陸雲詩曰)
(西城多雅舞總章饒清彈/鳴簧發丹唇朱絃繞素腕)飛輕裾　紆長袖(張載􁹅舞/賦曰手運)
(無方足不及帶輕裾鸞飛漂微逾曳左思/蜀都賦曰紆長袖而屢舞翩仙仙而洩洩)樂賔主　諧
君臣(張衡舞賦曰且夫九德之歌九韶之舞化如凱風/澤譬時雨移風易俗混一齊楚以祀則神祇來假)
(以饗則賔主樂胥方之於此孰者為優夏侯湛􁹅舞賦曰/在廟則格祖考兮在郊則降天神納和氣於兩儀兮克)
(諧乎君臣協至羙於九/成兮等太上乎睿文)或遲或速　若竦若傾(卞蘭許/昌宫賦)
(曰興七鞶其遞奏觀輕㨗之翩翾或遲或速/乍在乍旋𫝊毅舞賦曰其少進也若竦若傾)賦後漢傅
毅舞賦(楚襄王既游雲夢將置酒宴飲謂宋玉曰寡人/欲觴羣臣何以娛之玉曰臣聞激楚結風陽阿)
(之舞材人之窮觀天下之至妙噫可進乎王曰試為寡/人賦之玉曰唯唯爾乃鄭女並進二八徐侍姣服極麗)
(姁媮致態貌嫽妙以妖冶紅顔􁸹其揚華眉連娟以增/繞目流睇而迴波珠翠的皪而照曜兮華袿飛髾而雜)
(纎羅顧形影自整裝順微風揮若芳動朱唇紆清揚抗/音髙歌為樂之方其始興也若俯若仰若來若往雍容)
(惆悵不可為象羅衣從風長袖交横駱驛飛散䬃沓合/幷綽約閑靡機迅體輕於是合場遞進按次而俟埒材)
(角妙夸容乃理軼態横出瑰姿譎起迴身還入迫於急/節紆形赴逺漼似催折纎縠蛾飛繽猋若絶遷延微笑)
(退復次列觀者稱/麗莫不怡悦云云)張衡舞賦(昔客有觀舞於淮南者美/而賦之曰音樂陳兮㫖酒)
(施擊靈鼓兮吹參差叛淫衍兮漫陸離於是飲者皆醉/日亦既昃美人興而將舞乃修容而改襲服羅榖而雜)
(錯申綢繆而自飾拊者啾其齊列盤鼔煥以駢羅抗脩/袖以翳面展清聲而長歌歌曰驚雄逝兮孤雌翔臨歸)
(風兮思故鄉搦纖腰以互折嬛傾倚兮低昂増芙蓉之/紅華兮光的皪以發揚騰􁹙日以顧眄眸爛爛以流光)
(連翩絡繹乍續乍絶􁺓似飛鷰袖如迴雪於是粉黛施/兮玉瑱粲珠簮挺兮緇髪亂然後飾笄整髮被纎垂縈)
(同服駢奏合體齊聲/進退無差若影追形)梁簡交帝舞賦(酌蒲萄坐柘觀命/妙舞徴清彈丱髮)
(初笄參差俱集倍身輕而釵重亦腰嬴而帶急響玉砌/而遲前度金扉而斜入似斷霞之照彩若飛燕之相及)
(既相看而縣視亦含姿而俱立於是徐鳴嬌節薄動輕/金奏巴渝之麗曲唱碣石之清音扇纔移而動步鞞輕)
(宣而遂吟爾乃優游容與顧眄徘徊强紆顔而未笑乍/雜怨而成猜或低昂而失侣乃歸飛而相附或前異而)
(始同乍初離而後赴不遽不疾若輕若重眄鼓微吟/迴巾自擁髮亂難持簮輕易捧牽福恃恩懐嬌妒寵)陳
顧野王舞影賦(燿金波兮繡户列銀燭兮蘭房出妙舞/於仙殿唱雅韻於清商頓珠履於瓊簟)
(影嬌態於雕梁圖長袖於粉壁寫纎腰於華堂縈紆雙/轉芬馥一房類隻鸞於合鏡似雙鴛之共翔愁冬宵之)
(尚短欣此/樂之方長)謝偃觀舞賦(羅薦周設黼帳髙舒露凝珠網/風清玉除煙浮暉於緹幕燭籠)
(光於綺疏爾乃咀清哇揚激徵金石奏絲桐理竒調間/發新聲互起促宴冶而忘疲歡情暢而未已於是燕餘)
(齊列絳樹分行曳綃裾兮拖瑶珮簮羽釵兮珇鳴璫擢/纎腰之孤立若卷旌之未揚紆移袂而將舉似驚鴻之)
(欲翔退不失倫進不踰曲流而不滯急而不促絃無差/袖聲必應足香散飛巾光流轉玉若乃巴姬並進鄭女)
(俱前對席齊舉分庭共旋乍差池以燕接又䬃沓而鳬/連止有餘態動無遺妍似兩艶之同發類雙花之偶然)
(進止合度俯仰如一節緩則顧遲唱逺則迴疾殊姿異/制不可殫悉若夫金翠的皪緗綺參差方趨應矩圓步)
(中規飛鉛雪落頽鬢雲垂舒類飛霞曵清漢屈若垂栁/縈華池既而曲變終雅奏闋清角止流商絶頓華履以)
(自持整文袿而竚節始綽/約而迴步乃遷延而就列)詩梁簡文帝詠舞詩(戚里多/妖麗重)
(娉蔑燕餘逐節工新舞嬌態似凌虚扇開衫/影亂巾度履行疎徒勞交甫憶自愧專城居)又(嬌情因/曲動弱)
(步逐風吹懸釵隨/舞落飛袖拂鬟垂)又(可憐稱二八逐節似飛鴻懸勝河/陽妓闇與淮南同入行看履進轉)
(面望鬟空腕動苕華玉衫隨如/意風上客何須起啼烏曲未終)又詠獨舞詩(因羞强正/釵顧影時)
(迴􁺔非闗善留/客更是嬌夫壻)劉遵應令詠舞詩(倡女多艶色入選/盡華年舉腕嫌衫)
(重迴腰覺態妍情繞陽春吹影逐相思絃履度/開裙襵鬟轉匝花鈿所愁餘曲罷為欲在君前)王訓
應令詠舞詩(新粧本絶世妙舞亦如仙傾腰逐韻管斂/色聽張絃袖輕風易入釵重步難前笑態)
(千金動衣香十里傳将/持比飛鷰定當誰可憐)楊皦詠舞詩(紅顔自燕趙妙/妓邁陽阿就行)
(齊逐唱赴節闇相和折腰送餘曲斂䄂待新歌嚬/容生翠羽慢睇出横波雖稱趙飛鷰比此詎成多)何遜
詠舞詩(逐唱迴纎手聽曲動蛾眉/日暮能留客相看詎此時)王暕詠舞詩(從/風)
(迴綺袖映日轉花鈿同/情依促柱共影赴危絃)劉孝儀和詠舞詩(迴履裾香/散飄衫袖)
(響傳低釵依促/管慢睇八繁絃)又舞就行詩(依歌移弱步傍燭艶新粧/徐來翻應節去去反成行)
庾肩吾詠舞詩(飛鳬袖始拂啼烏曲未終/聊因斷續唱試託往還風)又詠舞曲
詩(歌聲臨畫閣舞袖出芳林/石城聽若逺前溪應幾深)殷芸詠舞詩(斜身含逺/意頓足有)
(餘情方知難再/得所以遂傾城)何敬容詠舞詩(因風且一顧揚袂𨼆/雙蛾曲終情未已含)
(睇目/増波)陳徐陵詠舞詩(十五屬平陽因來入建章王家能/教舞城中巧畫粧低鬟向綺席舉)
(袖拂花黄燭送窗邊影衫傳篋/裏香當由好留客故作舞衣長)周庾信詠舞詩(洞房花/燭明燕)
(餘雙舞輕頓履隨疎節低鬟逐上聲步轉行初進衫飄/曲未成鸞迴鏡欲滿鶴顧市應傾已曾天上學詎是世)
(中/生)唐虞世南詠舞詩(繁絃奏渌水長袖轉迴鸞/一雙俱應節還似鏡中看)楊師道詠
舞詩(二八如迴雪三春類早花/分行向燭轉一種逐風斜)蕭德言詠舞詩(低身鏘/玉佩舉)
(袖拂羅衣對筵疑/鷰起映雪似花飛)
　
　
　
　
　
　
　
　
　
　
　
　
　
　
　
　初學記卷十五
欽定四庫全書
　初學記卷十六
　　　　　　　　　　　　　唐　徐堅　撰
　　樂部下
琴第一(叙/事)琴操曰伏羲作琴以修身理性反其天真也
(又案世本説文曰桓譚新論/並云神農作琴二説不同)風俗通曰琴者樂之統也
君子所常御不離於身非若鐘鼓陳於宗廟列於簴懸
也以其大小得中而聲音和大聲不諠譁而流漫小聲
不湮滅而不聞適足以和人意氣感發善心也白虎通
曰琴者禁也禁止於邪以正人心也琴操曰琴長三尺
六寸六分(象三百六/十六日)廣六寸(象六/合)文上曰池(池者水也/言其平)
下曰濵(濵者/服也)前廣後狹象尊卑也上圓下方法天地也
五絃象五行(風俗通曰琴長四尺五寸者/法四時五行七絃以法七星)大絃為君小
絃為臣文王武王加二絃以合君臣之恩(釋智匠樂録/曰文王加一)
(武王加一今稱/二絃為文武絃)三禮圖曰琴第一絃為宫次絃為商次
為角次為羽次為徴次為少宫次為少商爾雅云大琴
謂之離(郭璞曰大者十絃樂録曰/大琴二十絃今無此器)梁元帝纂要曰古琴
名有清角(黄帝/之琴)鳴亷修况藍脅號鐘自鳴空中(號鐘齊/桓公琴)
繞梁(楚莊/王琴)緑綺(司馬相/如琴)焦尾(蔡邕/琴)鳯皇(趙飛/燕琴)古之善鼓
琴者有瓠巴師文師襄(並見列子師襄亦見家語/孔子師之韓詩為師堂子)成連
伯牙方子春鍾子期(並見/琴操)漢有渤海趙定梁國龍徳(見/劉)
(向别/録)風俗通曰凡琴曲和樂而作命之曰暢(暢者言其/道之美暢)
(猶不敢/自安)憂愁而作命之曰操(操者言困阨窮/迫猶不失其操)琴操曰古
琴曲有詩歌五曲一曰鹿鳴二曰伐檀三曰騶虞四曰
鵲巢五曰白駒又有十二操一曰將歸操(孔子所作孔/子之趙聞殺)
(竇鳴犢而/作此曲)二曰猗蘭操(孔子所作/傷不逢時)三曰龜山操(孔子作/季桓子)
(受齊女樂孔子欲諫不得退而望魯/龜山作此曲喻季氏若龜山之蔽魯)四曰越裳操(周公/所作)
五曰拘幽操(文王作文王拘/於羑里作此曲)六曰岐山操(周人為文/王所作)七
曰履霜操(尹吉甫子伯竒無罪/見逐自傷作此曲)八曰朝飛操(牧犢子所/作牧犢子)
(七十無妻見雉朝/飛感而作此曲也)九曰别鶴操(商陵牧子所作娶妻五/年無子父母欲為改娶)
(其妻聞之中夜悲嘯/牧子感之作此曲)十曰殘形操(曽子所作曽子夢一/狸不見其首而作此)
(曲/)十一曰水仙操(伯牙/所作)十二曰懐陵操(伯牙/所作)又有九引
一曰烈女引(楚樊/妃作)二曰伯妃引(魯伯妃/所作)三曰貞女引(魯/次)
(室女/所作)四曰思歸引(衛女/所作)五曰霹靂引(楚商梁所作商梁/出遊九臯之澤遇)
(風雷霹靂畏懼/而歸作此引)六曰走馬引(樗里牧恭作為父報寃殺/人而亡藏於山林之下有)
(天馬引之感/之作此引)七曰箜篌引(樗里子髙所作/即公無渡河曲)八曰琴引(秦/時)
(屠高/門作)九曰楚引(楚龍丘子/髙所作)又有河間雜歌二十一章琴
厯曰琴曲有蔡氏五弄雙鳯離鸞歸風送遠幽蘭白雪
長清短清長側短側清調大遊小遊明君胡笳廣陵散
白魚歎楚妃歎風入松烏夜啼(宋臨川王義慶為江州/刺史為文帝所徴家人)
(大懼妓妾夜聞烏/啼憂思而成曲)楚明光石上流泉臨汝侯子安之流
漸涸雙燕離陽春弄説人弄連珠弄中揮清暢志清蠏
行清看客清便僻清婉轉清事對防心　得意(琴操曰/伏犧作)
(琴所以禦邪僻防心淫韓詩外傳曰孔子學琴於師襄/子曰丘得其意未得其人有間曰丘已得其人矣未得)
(其類也有間邈然遠望曰洋洋/乎翼翼乎其唯文王之間乎)納正　禁邪(嵇康琴讚/曰閑邪納)
(正宣和養素/禁邪已見上)宣情　理性(戴逵琴讚曰至人託玩導徳/宣情微音虚遠感物悟靈理)
(性已見上/叙事中)歸風　積雪(西京雜記曰趙后有寶琴曰鳯/皇皆以金玉隱起為龍鳯螭鸞)
(古賢列女之象亦善為歸風送遠之操宋玉諷賦曰臣/常行僕飢馬疲正值主人門開主人出獨有主人女在)
(欲置臣堂上太高堂下太卑乃為蘭房奥室止臣其/中中有鳴琴焉臣援琴而鼔之為秋竹積雪之曲)落
霞　流水(郭子横洞㝠記曰恒山夕望東邊有青雲髣/髴俄而見雙白鵑集於臺上倐忽化為二神)
(女舞於臺上握鳯管之簫拊落霞之琴歌清吳春波之/曲吕氏春秋伯牙鼔琴志在泰山鍾子期曰巍巍乎志)
(在流水曰湯湯乎鍾子期死伯/牙絶絃破琴終身不復鼔之)正聲　雅操(嵇康琴賦/理正聲奏)
(妙曲揚白雪發清角紛淋浪以流離渙淫衍以優/渥劉向琴賦曰葳蕤心而自愬兮伏雅操之循則)養氣
　怡心(嵇康琴賦曰穆穆重華託心五絃宣和養氣介/乃遐年成公綏琴賦曰清飈因其流聲兮游絃)
(發其逸響心怡懌而踊/躍兮神感宕而惚怳)一絃　五曲(晉書曰孫登彈一/絃琴蔡氏五曲已)
(見叙/事中)音之首　樂之輿(桓譚新論曰八音之中唯絃為/最而琴為之首應邵風俗通曰)
(琴者樂之輿八音/並行君臣以相御)離鸞　别鶴(西京雜記張安世十五/為成帝侍中善鼔琴能)
(為雙鳯離鸞之曲别/鶴已見上叙事中)陽柯　孫枝(張協七命曰搆雲梯/陟崢嶸翦蕤賓之陽)
(柯剖大吕之隂莖營匠斵其樸伶倫均其聲􁺕舉樂奏/促調高張音朗號鐘韻清繞梁嵇康琴賦曰顧兹桐以)
(興慮思假物以託心乃斵孫枝/凖量所任至人攄思制為雅琴)通萬物　協四氣(桓譚/新論)
(曰神農氏為琴七絃足以通萬物而考理亂也成公/綏琴賦曰四氣協而人神穆兮五教泰而道化通)白
鵠翔　𤣥鶴舞(瑞應圖曰師曠鼔琴通於神明而白鵠/翔韓子曰師曠鼔琴有𤣥鶴啣珠於中)
(庭/舞)窮變化　通神明(成公綏琴賦曰窮變化於無極兮/盡人心之好善桓譚新論曰神農)
(氏繼宓羲而王天下亦上觀法於天下取法於地近取/諸身遠取諸物於是始削桐為琴繩絲為絃以通神明)
(之徳合天/人之和焉)梁甫吟　楚妃歎(蔡邕琴賦繁絃既抑雅聲/乃揚仲尼思歸鹿鳴三章)
(梁甫悲吟周公越裳青雀西飛别鶴東翔石崇楚妃歎/序曰楚妃歎莫知其由楚之賢妃能立徳垂名於後唯)
(楚妃焉故/歎詠之)子期聽聲　君山獻曲(子期已見流水注中/後漢書曰桓譚字君)
(山善鼔琴成公綏琴賦曰遂創新/聲改舊用君山獻曲伯牙奏弄)賦後漢傅毅琴賦(歴/嵩)
(岑而將降睹鴻梧於幽阻高百仞而不枉對脩條而特/處蹈通涯而遠遊圖兹梧之所宜信唯琴之麗樸乃升)
(伐其孫枝命離婁使布繩施公輸之剞劂遂雕琢而/成器揆神農之初制盡聲變之奥妙抒心志之鬱滯)蔡
邕琴賦(凊聲發兮五音舉韻宫商兮動徵羽曲引興/兮繁絃撫然後哀聲既發祕弄乃開左手抑)
(揚右手裵徊指掌反覆抑按藏摧於是繁絃既抑雅韻/乃楊仲尼思歸鹿鳴三章梁甫悲吟周公越裳青雀西)
(飛别鶴東翔飲馬長城楚曲明光走獸/率舞飛鳥下翔感激絃歌一低一昂)晉嵇康琴賦(錯/以)
(犀象藉以翠綠絃以園客之絲徽以鍾山之玉爰有龍/鳯之象古人之形伯牙揮手鍾期聽聲華容灼爍發彩)
(揚明伶倫比律田連操張進御君子新聲寥亮及其初/調則角羽俱起宫徴相證㕘發並趨上下累應若乃髙)
(軒飛觀廣厦閒房冬夜肅清月明垂光新衣翠粲纓徽/流芳觸攙如志唯意所擬初涉淥水中奏清徵撫絃按)
(歌新聲代起曲引向闌衆音將歇改韻易調竒音乃發/裴徊顧慕擁鬱抑按盤桓毓養從容袐翫英聲發越彩)
(彩粲粲穆温柔以怡懌婉順序而逶迤或乗險投㑹邀/隙趣危嚶若離鵾鳴清池翼若遊鴻翔増崖逺而聽之)
(若鸞鳯和鳴戱雲中迫而察也若衆葩敷榮曜春風若/次其曲引所宜則廣陵止息東武泰山飛龍鹿鳴鵾鷄)
(游絃更唱逸奏聲若自然下逮謡俗蔡氏五曲王昭楚/妃千里别鶴論其體勢詳其風聲器和則響逸張急故)
(聲清閒遼故音􁺖絃長則徽鳴性潔靜以端理含/至徳之和平誠可以感盪心志而發洩幽情云)梁成
公綏琴賦(伯牙彈而駟馬仰秣子野揮而𤣥鶴翔/鳴清角發而陽氣亢白雪奏而風雨零)陳陸
瑜琴賦(龍門竒樹上籠雲霧根帶千仞之溪葉泫三危/之露忽紛糅而交下終摧殘而莫顧逢蔡子之)
(見矜識竒響於餘煙飛青雀兮歌綺殿引黄鶴兮慘離/筵吟髙松兮落春葉斷輕絲兮改夏絃歡曲舉而情踊)
(躍引調奏而涕流漣亦/有辭鄉去國對此悲年)詩南齊謝朓詠琴詩(洞庭風雨/幹龍門生)
(死枝雕刻分布濩沖響鬱清危春風揺蕙/草秋月滿堦池是時别鶴呌侵淫客淚垂)梁劉孝綽秋
夜詠琴詩(上宫秋露結上客夜琴鳴/幽蘭暫罷曲積雪更傳聲)到溉詠琴詩(寄語/調絃)
(者客子心易驚離泣/已將墜無勞别鶴聲)北齊馬元熈日晚彈琴詩(上客敝/前扉鳴)
(琴對晚暉掩抑歌張女淒清奏楚妃稍視紅/塵落漸覺白雲飛新聲獨見賞莫恨知音稀)陳沈炯賦
得為我彈清琴詩(為我彈清琴琴鳴傷我襟半死無人/覺入竈始知音空為貞女引誰達楚)
(妃心雍門何假/説落淚自淫淫)趙蕭慤聽琴詩(洞門涼氣滿閒館夕隂/生絃隨流水急調雜秋)
(風清掩抑朝飛弄淒斷夜啼/聲至人齊物我持此説髙情)隋江總賦得詠琴詩(可憐/嶧陽)
(木雕為緑綺琴田文垂睫淚卓女弄絃心戲鶴/聞應舞游魚聽不沈楚妃幸勿歎此異丘中吟)又侍宴
賦得起坐彈鳴琴詩(絲傳園客意曲奏楚妃情/罕有知音者空勞流水深)楊希道
賦得起坐彈鳴琴詩(北林鵲夜飛南軒日斜進調絃發/清徽蕩心祛褊恡變作離鴻聲還)
(入思歸引長歎未/終極秋風飄素鬢)又詠琴詩(久擅龍門質孤竦嶧陽名/齊娥初發弄趙女正調聲)
(嘉客勿遽反/繁絃曲未成)劉允濟詠琴詩(昔在龍門側誰想鳳鳴時/雕琢今為器宫商不自持)
(巴人緩疏節楚客弄繁絲/欲作髙張引翻成下調悲)劉希夷夏彈琴詩(碧山卒岑/寂素絲何)
(清幽彈為風入松崖谷颯已秋鳴呼鍾子/期零落歸山丘死兮若有知魂兮從我遊)讚晉殷仲堪
琴讚(五聲不彰孰表大音至人善寄/暢之雅琴聲由動發趣以虚深)王珣琴讚(穆穆/和琴)
(至至愔愔如彼/清風冷然經林)宋謝惠連琴讚(嶧陽孤桐裁為鳴琴體/兼九絲聲備五音重華)
(載揮以養人心孫/登是玩取樂山林)銘後漢李尤琴銘(琴之在音蕩滌邪/心雖有正性其感)
(亦深存雅却鄭浮侈是/禁條暢和樂樂而不淫)
箏第二(叙/事)風俗通曰箏秦聲也或曰蒙恬所造五絃筑
身并涼二州箏形如瑟(傅𤣥箏賦曰上圓象天下平象/地中空準六合絃柱擬十二月)
(斯乃仁智之器豈蒙恬亡/國之臣所能開思運巧)釋名曰箏施絃髙箏箏然阮
瑀箏賦曰箏長六尺以應律數絃有十二象四時柱髙
三寸象三才事對素質　朱絃(顧愷之箏賦曰其器也/則端方修直華文素質)
(侯瑾箏賦曰物順合於律吕音叶同於/宫商朱絃㣲而慷慨兮哀氣切而懐傷)應六律　總八
風(應六律已見上叙事中陶融妻陳氏箏賦曰列柱/成陣既和且平總八風而熈泰羌貫微而洞靈)不
疾不徐　或離或合(阮瑀箏賦曰平調定均不疾不徐/遲速合度君子之衢傅𤣥箏賦曰)
(追赴促彈急擊扣危/洪纎雜奮或合或離)移風易俗　推故引新(侯瑾箏賦/曰上感天)
(地下動鬼神享祀宗祖酬酢嘉賔移風易俗混同人倫/莫有尚於箏矣𫝊𤣥箏賦曰隂沈陽升柔屈剛興𤣥黄)
(之分推故引新迭/為主賔四時之陳)有始有終　不盈不縮(傅𤣥箏賦曰/清濁代興有)
(始有終哀起清羽樂混大宫陶融妻/陳氏箏賦曰度中楷模不縮不盈)賦後漢侯瑾箏賦
(於是急絃促柱變調改曲清商流轉兮若將絶而復屬/若乃察其風采練其聲音美哉蕩乎樂而不淫雖懷思)
(而不怨似豳風之遺音於是雅曲既闋鄭衞仍修新聲/順變妙弄優游微風飄裳冷氣輕浮感悲音而増歎愴)
(顦悴而/懐愁)魏阮瑀箏賦(惟夫箏之竒妙極五音之幽㣲苞/羣聲以作主冠衆樂而為師稟清)
(和於律吕籠絲木以成資故能凊者/感天濁者合地五聲並用動靜簡易)晉陶融妻陳氏箏
賦(伊夫箏之為體惟髙亮而殊特應六律之攸和與七/始乎消息括八音之精要超衆器之表則后夔創制)
(子野考成牙氏攘袂而奮手鍾期傾耳以靜聽奏清角/之要妙詠騶虞與鹿鳴獸連軒而率舞鳳踉蹌而集庭)
賈彬筝賦(温顔既緩和志向説賔主交歡鼓鐸品列/鍾子授筝伯牙擊節唱葛天之髙韻讃幽)
(蘭與白雪剖狀同形兩象著也設絃十二大簇/數也列柱參差招揺布也分位允諧六龍御也)顧愷
之箏賦(其器也則端方脩直天髙地平華文素質爛蔚/波成君子嘉其斌麗知音偉其含情磬虛中以)
(揚德正律/度而儀形)梁簡文帝箏賦(爾乃促筵命友銜觴置酒耳/熱眼花之娛千金萬年之壽)
(白日蹉跎時淹樂久翫飛花之度窗看春風之動柳命/麗人於玉席陳寶器於紈羅撫鳴箏而動曲譬輕薄之)
(經過若夫釣竿復發蛺蝶初揮動玉匣之餘怨鳴陽烏/之始飛遂東趨於鄭女和西舞於荆妃足使長廊之瓦)
(虛墜梁上/之塵染衣)陳顧野王箏賦(調宫商於促柱轉妙音於繁/絃既留心於别鶴亦含情於)
(採蓮始掩抑於紈/扇時怡暢於升天)詩梁元帝和彈箏人詩(横箏在故/帷忽憶上)
(絃時舊柱未移處銀帶手經/持悔道啼將别交成今日悲)又曰(瓊柱動金絲秦聲發/趙曲流徴含陽春美)
(手過/如玉)昭明太子詠彈箏人詩(故箏猶可惜應度新人/邉塵多澁移柱風燥脆)
(調絃還作三州/曲誰念九重泉)沈約詠箏詩(秦箏吐絶調玉柱揚清/曲絃依髙張斷聲隨妙)
(指續徒聞音繞/梁寜知顔如玉)王臺卿詠箏詩(依歌時轉韻按曲動/花鈿促調移輕柱亂)
(手度繁絃唯有髙/秋月秦聲獨可憐)陳陸瓊𤣥圃宴各詠一物得箏詩(三/五)
(併時年二八共來前今逢泗濵樹定/减琴中絃鶴别霜初𦂳烏啼月正懸)
琵琶第三(叙/事)風俗通曰琵琶近代樂家所作不知所起
長三尺五寸法天地人與五行也四絃象四時也釋名
曰琵琶本胡中馬上所鼓也推手前曰琵引手却曰琶
因以為名(傅𤣥琵琶賦序曰世本不載作者故老云漢/送烏孫公主念其行道思慕使知音者於馬)
(上作/之)傅𤣥琵琶賦曰中虛外實天地象也盤圓柄直隂
陽叙也釋智匠古今樂録曰琵琶出於絃鞉(杜摯以為/興之秦末)
(葢苦長城役百/姓絃鞉而鼓之)古之善於彈琵琶者有朱生(見傅/子傳)阮咸
(見竹林/七賢傳)事對馬上　牖下(馬上見叙事中劉義慶世説/曰謝仁祖在北牖下彈琵琶)
(故自有/天際意)丹桂　素桐(成公綏琵琶賦曰樂則齊州之丹/桂柱則梁山之象犀孫該詠琵琶)
(賦曰惟素桐之竒生于丹澤之北垠下脩條以迴/固上紛糺而干雲開黄鍾以挺幹表素質於蒼春)駭耳
　娛心(成公綏琵琶賦曰好和者唱讃善聽者咨嗟眩/睛駭耳失節蹉跎又傅𤣥歌詩曰所樂亦非琴)
(唯言琵琶與/箏能娛我心)緩調　急節(孫該琵琶賦曰緩調平絃原/本反始温雅沖泰𢎞暢通理)
(成公綏琵琶賦曰改調髙彈急/節促撾飛龍引舞趙女駢羅)奏六引　理五章(傅𤣥/琵琶)
(賦曰然後衆弄雜㑹六引遞奏纎絃振舞迅手繁騖成/公綏琵琶賦曰掇止金石屏斥笙篁彈琵琶於私宴授)
(西施與毛嬙撰理/㕘暢五齊五章)梁山象柱　岱谷絲絃(梁山象柱已/見上丹桂注)
(中孫該琵琶賦曰絃則岱谷檿絲篚貢天府/伯竒執軛把妻抽緒大不過宫細不過羽)聞促聲髙
　中虛外實(嵇康元聲哀樂論曰平和之人聽箏笛琵/琶則形躁而志越聞琴瑟之音則體靜而)
(心開夫琵琶箏笛聞促聲髙故使人/形躁而志越中虚外實已見上叙事)賦晉孫該琵琶賦
(延年度曲六彈俱成絀邪存正疎密有程離而不散滿/而不盈沈而不重浮而不輕綿駒遺謳岱宗梁甫淮南)
(廣陵郢中激楚曲終歌闋亂以衆契上/下奔騖鹿奮猛厲波騰雨注飈飛電逝)成公綏琵琶
賦(八音之用調於曲藝簫韶九奏物有容製惟此琵琶/興自末裔爾乃託巧班倕妙意横施因形造美洪殺)
(得宜柄如翠虬之仰/首盤似靈龜之觜觹)傅𤣥琵琶賦(素手分其若飄兮/逸響薄於髙梁弱)
(腕忽以競騁兮象驚電之絶光飛纎指以促柱兮創發/越以哀傷時􁺗搦以刼蹇兮聲檄耀以激揚啟飛龍之)
(祕引兮逞竒妙於清商哀聲内結/沈氣外澈舒誕沈浮徊翔曲折)唐薛収琵琶賦(惟兹器/之為宗)
(總羣樂而居妙應清角之髙節發號鍾之雅調處躁靜/之中權執疎密之機要遏浮雲而散彩揚白日以垂耀)
(爾其狀也龜腹鳳頸熊據龍旋戴曲履直破觚成圓虚/心内受勁質外宣磅礴象地穹崇法天候八風而運軸)
(感四氣而鳴絃金華徘徊/而月照玉柱的歴以星懸)虞世南琵琶賦(尋斯樂之惟/始乃絃鼗之)
(遺事强秦創其濫觴盛漢盡其深致爰有達人演茲竒/器㕘古今而定質擬神明而攄思慰逺嫁之羈情寛絶)
(域之歸志既而班爾運能鈞䋲相設求嘉木於五嶺取/殊材於九折析文梓以縱分剖㕿檀而横列木𤓰貞柘)
(盤根錯節或散錦而花開或絲縈而綺結徒觀其為狀/也則衆形斗極殊姿巧製隨良璞之脩短任規模之巨)
(細既異材而合體亦刓方而就鋭唯適道以從宜故無/取乎凝滯若乃聲備角商韻包宫羽横却月於天漢寫)
(迴風於洛浦始聞絃之既調乃長弄而徐撫應緩步之/疎節隨輕身之妙舞悲紫塞之昭君泣烏孫之公主季)
(倫觀金谷之宴仲容暢竹林之聚宛如長河草緑髙樓/月下入小苑而看花游上蘭而藉野泛澄波而轉鷁息)
(長松而繫馬臨清流而揮絃與殊方而俱寫音則抑揚/嘈􁺘聯綿斷續紆餘雙鶴之吟清壯三秦之曲望髙山)
(之遥翠見西/河之始緑)詩唐太宗皇帝詠琵琶詩(半月無雙影金/花有四時摧藏)
(千里態掩抑幾重悲促節迎紅袖清音滿翠帷駛/彈風響急緩曲釧聲遲空餘闗隴恨因此代相思)南齊
王融詠琵琶詩(抱月如可明懷風殊復清絲巾傳意緒/花裏寄春情掩抑有竒熊凄鏘多好聲)
(芳袖幸持拂/龍門空自生)梁徐勉詠琵琶詩(雖為逺道怨翻成今日/歡含花已灼灼類月復)
(團/團)隋陳叔達聽鄰人琵琶詩(本自龍門桐因妍入漢宫香/由羅袖裏聲逐朱絃中離有)
(相思韻翻將入塞同闗山臨却月花/蕊散迴風為將金谷引添令曲未終)
箜篌第四(叙/事)風俗通曰箜篌一曰坎侯漢武帝祠太一
后土令樂人侯調依琴作坎侯言其坎坎應節也侯以
姓冠章也或曰空侯取其空中(釋名曰箜篌師延所作/靡靡之樂葢空國之侯)
(所/好)琴操曰朝鮮津卒霍里子髙作箜篌引事對漢祠
晉解(漢祠已見叙事中晉永和起居注曰/詔太史解土非祠典可給琵琶箜篌)濮水　前溪
(劉熈釋名曰箜篌師延所作後出桑間濮上之音曹毗/箜篌賦曰發愁吟引吳妃湖上䬃沓以平雅前溪摧藏)
(而懐歸東郭念於逺/人參覃愁於永違)湖上　桑間(並見上/濮水注)孫賦　霍歌
(鈕滔母孫氏有箜篌賦文具下孔衍琴操曰箜篌引者/朝鮮津卒霍里子髙所作也有一征夫被髪提壺涉河)
(而渡其妻追止之不及墜河而死乃號天嘘唏鼓箜篌/而歌曰公無渡河公竟渡河渡河而死當奈公何曲終)
(投河死子髙援琴作其歌故曰/箜篌引操曰朝鮮里子髙爾)依琴　考筑(依琴已見/叙事中楊)
(方箜篌賦序曰羽儀采緑承先軾韍裳起於造衣箜/篌祖琴琴考筑箏作茲器於漢代猶擬易之𤣥經)宋
女揮　吳妃引(孫氏賦曰后夔正樂唱引參列宋女/揮絲秦娥撫節吳妃引見錢溪注中)賦
晉鈕滔母孫氏箜篌賦(伊茲器之所起實侯氏之所營/逺不假於琴瑟顧無取於竽笙)
(爾乃陟九峻之層巖晞承温之朝日剖嶧陽之孤桐伐/楚宫之椅漆徴班輸以造器命伶倫以調律浮音穆以)
(遐暢沈響幽而若絶樂操則寒條早榮哀曼則晨華朝/滅邈漸離之清角超子野之白雪思超梁甫願登華岳)
(路險悲秦道難怨蜀遺逸悼行邁之離秋風哀年時之/速凌危柱以頡頏憑哀絃以躑躅於是數轉難測聲變)
(無方或拂搦以飄沈或㥧挫以抑/揚或散角以放羽或攄徴以騁商)曹毗箜篌賦(嶧陽之/桐植穎)
(嵓標清泉潤根女蘿被條爾乃楚班製器窮妙極巧龍/身鳳頸連翩窈窕纓以金彩絡以翠藻其絃則烏號之)
(絲用應所任體勁/質朗虚置自吟)宋臨川康王劉義慶箜篌賦(侯牽化/而始造)
(魯幸竒而後珍名啟端於雅引器荷重/於吳君等齊歌以無譬似秦箏而非羣)詩梁簡文帝賦
得箜篌詩(捩遲初挑吹弄急時催舞釧響逐絃鳴/衫迴半障柱欲知心不平君看黛眉聚)
鐘第五(叙/事)釋名曰鐘空也空内受氣多故聲大白虎通
曰鐘之為言動也陽氣用事萬物動成五經通義曰秋
分之音也世本曰倕作鐘(又出山海經/曰鼓延為鐘)爾雅曰大鐘謂
之鏞(音/庸)其中謂之剽(匹妙/反)小者謂之棧(仕板/反)周禮曰鳬
氏為鐘兩欒謂之銑(鄭𤣥曰故書欒作樂杜/子春云銑鐘口兩角也)銑間謂之
于于上謂之鼓鼓上謂之鉦鉦上謂之舞(此四者鐘體/也鄭司農云)
(于鐘脣之上/袪鼓所擊處)鐘懸謂之旋旋蟲謂之幹(旋屬鐘柄所以/懸也鄭司農云)
(旋蟲者旋以蟲為飾也𤣥謂今/之旋有蹲熊盤龍辟邪之蟲)鐘帶謂之篆篆間謂之
枚枚間謂之景(帶所以分其名鄭/司農云枚鐘乳也)凡鐘磬各有筍(思尹/反)
虡寫鳥獸之形大聲有力者以為鐘虡清聲無力者以
為磬虡釋名云横曰簨(與筍/同)在上峻也植曰虡虡舉也
從傍舉也(毛詩注曰設大板以飾虡為懸為/業又曰崇牙樹羽並以飾為簨虞)尚書大傳
曰天子左五鐘右五鐘樂叶圖徴曰鐘有九乳三禮圖
曰凡鐘十六枚同為一簨虡為編鐘特懸者謂之鎛(音/博)
古今樂録曰凡金為樂器有六皆鐘之類也曰鐘曰鎛
曰錞(音/淳)曰鐲(音/濁)曰鐃(奴/交)曰鐸(大各/反)鎛如鐘而大錞錞于
也圓如椎頭上大下小所謂金錞和鼓也鐲鉦也形如
小鐘軍行為鼓節鐃如鈴而無舌有柄而執之鐸如大
鈴古鐘名有大林之鐘(見國/語)景鐘(見管/子)九龍之鐘(見淮/南子)
十龍之鐘(見賈/子)千石之鐘(見説苑及相/如上林賦)事對生一　紀
三(樂叶圖徴曰黄鐘生一一生萬物故君子鑠金為鐘/王粲鐘銘曰紀之以三平之以六度量以加氣齊允)
(淑/)雷師　鳬氏(傅𤣥歌詞曰雷師鳴鐘鼔風伯吹笙簧/西母出穴聽王父吟東廂鳬氏見叙事)
周編　鄭抱(周禮曰磬師掌考擊編鐘尸子曰鄭簡公/謂子産曰飲酒之不樂鐘鼓之不鳴寡人)
(之任也國家之不人朝廷之不治與諸侯交之不得志/子之任也子無入寡人之樂寡人無入子之朝自是已)
(來子産治鄭城門不閉國無盜賊道無餓人/孔子曰若鄭簡之好樂雖抱鐘而朝可也)思武　錫
文(禮記曰鐘聲鏗鏗以立號號以立横横以立武君子/聽鐘聲則思武臣王子年拾遺記曰帝顓頊居位文)
(德者則錫以鐘磬武/德者則錫以干戈)左三　右五(戴延之西征記曰洛/陽大極殿前左右各)
(三銅鐘相對大者三十二圍小者二十五圍韓詩外傳/曰古者天子左右五鐘將出則撞黄金之鐘而鐘皆應)
(之/)旋蟲　繞獸(旋蟲已見上叙事陸翽鄴中記曰銅鐘/四枚如鐸形髙二丈八寸大面廣外一)
(丈二尺小面廣七尺或作/蛟龍或作鳥獸繞其上)發鯨　雊雉(張衡西京賦發/鯨魚鏗華鐘薛)
(綜注曰海中大魚名鯨海島又有大獸名蒲牢蒲牢畏/鯨魚鯨魚一擊蒲牢輒大鳴吼凡鐘欲令聲大故作蒲)
(牢於上以所擊之者為鯨魚有篆刻文故曰華鐘淮南/子曰齊景公族鑄大鐘撞之于庭下郊雉皆雊許慎注)
(曰族聚也其鐘聲/如雷震雉皆應之)二肆　一虡(左傳曰鄭人賂晉侯歌/鐘二肆注曰肆列也懸)
(鐘十六為一肆二肆三十二枚三禮圖曰鎛鐘/之大者也形如鐘但大耳其任虡亦一名而已)攻罪
銘勲(樂叶圖徵曰聖王祇承天定禄爵人者不過其能/尊卑有位位有物物有宜功成者賞功敗者罰故)
(樂用鐘宋均注曰不過其能謂量能授爵也有罪鳴鐘/以攻之也國語曰晉克潞之役秦來圖敗晉攻魏顆以)
(身却退秦于輔氏親止/杜回其勲銘之景鐘)萬鈞　千石(張衡西京賦曰洪/鐘萬鈞猛虡趪趪)
(薛綜注曰洪大也三十觔曰鈞三輔黄/圖曰始皇造虡髙二丈鐘小者千石)兩欒　九乳(兩/欒)
(已見叙事中樂叶圖徴曰君子鑠金為鐘四時九乳是/以撞鐘以知君鐘調則君道得宋均注曰九乳法九州)
(也/)母感　子鳴(東方朔傳曰漢武帝時未央宫殿前鐘/無故自鳴三夜三日不止大怪之召待)
(詔王朔問之朔對有兵氣上更問東方朔朔對曰王朔/知其一不知其二臣聞銅者土之子以隂陽氣類言之)
(子母相感山恐有崩弛者故鐘先鳴易曰鳴鶴在隂其/子和之上曰應在幾日朔曰在五日内居三日南郡太)
(守上言山崩延袤二十餘/里上大笑賜帛三十疋)齊毁　魯鑄(晏子春秋曰齊/景公為大鐘將)
(懸之仲尼伯常騫晏子三人俱來朝皆曰鐘將毁撞之/果毁公召三子問之晏子曰鐘大非禮是以曰將毁仲)
(尼曰鐘大懸下其氣不得上薄是以曰將毁伯常騫曰/今日庚申雷日也隂莫勝於雷是以曰將毁慎子曰魯)
(莊公鑄大鐘曹翽入見曰今/國褊小而鐘大君何不圖之)霍山文　江水字(何法盛/晉中興)
(書曰義熈十一年霍山崩毁出銅鐘六枚上有文科斗/書人莫能識又虞喜志林曰吳時於江水中得鐘有百)
(餘字募求讀/者竟無人曉)吳札去　杜蕢入(左傳曰吳公子札自衞/如晉將宿於戚聞鐘聲)
(焉曰異哉夫子之在此也猶鷰之巢於幕上君又在殯/而以樂乎遂去之禮記曰智悼子卒未葬平公飲酒師)
(曠李調侍鼓鐘杜蕢自外來聞鐘聲曰安在曰在寢杜/蕢入寢歴階而升酌曰曠飲斯又酌曰調飲斯又酌堂)
(上北面/坐飲之)鳴三日　聞百里(鳴三日已見上母感注中漢/官儀曰髙祖廟鐘十枚撞之)
(聲聞/百里)賦漢賈誼虡賦(妙雕文以刻鏤兮象巨獸之屈竒/兮戴髙角之峩峩負大鐘而顧飛)
(美哉爛兮亦/天地之大式)銘後漢王粲蕤賔鐘銘(有魏匡國成功允/章格于上下光于)
(四方休徴時序人説時康造茲衡鐘有命自皇三以紀/之六以平之厥量孔嘉厥齊孔時音聲和協人德同熈)
(聽之無射/用以啟期)後魏温子昇鐘銘(宫商遞變律吕相生立號/則起從革以成調之必應)
(擊而不横銅盤韻響火鳥/和聲出入成則明宵有數)唐岑文本太極殿前鐘銘(夫金/之為)
(德冠五材以稱寶鐘之為器諧八音而表節成物兼於/軍國致用適於洪纎故習戎者用之以警衆司厯者俟)
(之以考辰其由來也尚矣粤以貞觀之十四載嵗在上/章乃詔工者鳬氏鑠銅為鐘陳諸路寢之庭以紀壺人)
(之節爾乃卭都作貢虞倕騁神六齊不忒四時合度大/小允窕摦之中清濁得舒疾之和聲隨曉唱則貴賤有)
(序響應漏盡則士庶知禁同夏后之喻義異周王之鮮/材加以搏採故實無忘彝典股肱之績必紀爪牙之功)
(是勒永貽懿/範被之無疆)
磬第六(叙/事)世本曰無句作磬(樂録又曰磬叔所造未/知孰是無句堯臣也)五
經要義曰磬立秋之樂也白虎通曰磬者夷則之氣象
萬物之成爾雅曰大磬謂之毊(許喬/反)徒擊磬謂之寋(郭/璞)
(曰磬形似犁琯/以玉石為之)周禮曰磬人為磬倨句一矩有半其博
為一三禮圖曰股廣三寸長尺三寸半十六枚同一筍
虡謂之編磬周禮注曰在東方曰笙磬在西方曰頌磬
(笙生也頌作/庸庸功也)古磬名有離磬(見禮/記)湘隂之磬(見漢武内/傳西王母)
(侍女成花/君所拊)出磬石有泗濵(尚書曰泗/濱浮磬)九真浮嶽(見劉欣/期交州)
(記/)小華之山涇水鳥危之山(並見山/海經)事對泗濵　瀛上
(尚書曰徐州泗濵浮磬孔安國曰泗水中見石可以為/磬也王子年拾遺記曰浮磬即瀛洲也上有青石可為)
(磬磐長一丈/而輕若鴻毛)懸石　浮金(王韶之始興記曰縣下流有/石室内有懸石扣之聲若磬)
(響十餘里郭子横洞㝠記曰漢武帝起招/仙閣于甘泉宫西其上懸浮金輕玉之磬)禹懸　夔拊
(淮南子曰禹以五音聽政懸鐘鼓磬鐸置鞀以待四方/之士為號曰教寡人以道者擊鼓喻寡人以義者擊鐘)
(告寡人以事者振鐸告寡人以憂者擊磬有獄訟告寡/人者揺鞀吕氏春秋曰堯命夔拊石擊石以象上帝玉)
(磬之音以舞百獸孔注/尚書曰拊擊也石磬也)鳥應　獸舞(東觀漢記曰王阜/為重泉令鸞鳥集)
(學宫阜擊磬而舞尚書/曰擊石拊石百獸率舞)魯堂　漢閣(漢書魯恭王好修/宫室壊孔子舊宅)
(以廣宫室聞鐘磬琴瑟之音遂/不復壊漢閣已見浮金注中)山陽石　水上金(山海/經曰)
(烏危之山其陽多磬石郭子横洞㝠記曰漢武帝懸浮/金輕玉之磬浮金者自浮於水上輕玉者其質貞明而)
(輕/也)賔媚賂晉　臧文告齊(左傳曰晉師從齊師入自丘/輿擊馬陘齊侯使賔媚人賂)
(以紀甗玉磬國語曰魯饑/臧文仲以玉磬如齊以糴)
鼓第七(叙/事)風俗通曰鼓者郭也春分之音萬物皆鼓甲
而出故謂之鼓易曰鼓之以雷霆則其所象也不知誰
之所造禮記曰伊耆氏蕢桴土鼓三禮曰夏后足鼓殷
人置鼓(置作植/亦作樹)周人懸鼓周禮曰以雷鼓鼓神祀(鄭𤣥/曰雷)
(鼓八/面)以靈鼓鼓社祭(靈鼓六面/社祭地祇)以路鼓鼓鬼享(路鼓四/面鬼享)
(享宗/廟)以鼖(音/墳)鼓鼓軍事(大鼔為鼖/長八尺)以鼛(音/髙)鼓鼓役事(鼛/鼓)
(長一丈/二尺)以晉鼓鼓金奏(晉鼓長六/尺六寸)又曰王執路侯執鼖
將軍執晉鼓師帥執提旅帥執鼙易通卦驗曰冬至鼓
用馬革圓徑八尺一寸夏至鼓用牛皮圓徑五尺七寸
(鄭𤣥注曰馬/坎類牛離類)爾雅云小鼓謂之應纂要曰應鼓曰鞞鼓
亦曰􁺙鼓(朄音𦙍亦曰田鼓𦙍者引也言先/擊鼔以引大鼓也乂見三禮圖)樂之所成
曰鞉鼓(一作鼗音/逃見毛詩)大鼗謂之麻小鼗謂之料徒擊鼓謂
之咢(見爾/雅)又有鼉鼓(見毛詩又司馬相如上/林賦曰建靈鼉之鼓)鷺鼓鶴鼓
(毛詩曰振振鷺鷺于飛鼓咽咽又曰鷺者鼔精也古今/樂録及吳録曰吳王夫差移於建康之宫南門有雙鶴)
(從鼓中而飛/上入雲中)玉鼓(見春/秋緯)布鼓(見西漢書/王遵傳)銅鼓(見馬/援傳)石鼓
(見鄧德明/南康記)聖鼓(王韶之始興記曰秦鑿楊山桂楊縣/閣下鼔便自奔逸息於臨武遂之洛)
(陽因名聖鼓今/臨武有聖鼓城)節鼓(𫝊𤣥有/節鼓賦)鞉料鼓(樂録曰鼗如鼓而/小執其柄揺其耳)
(傍邊自相擊而鳴爾雅曰/小鞉曰料今併而稱之)馬上之鼓曰提鼓(見周禮有曲/木可提執)
施於朝曰登聞鼓(堯置敢諫/鼓即此也)施於府寺曰朝晡鼓在村
墅曰枹鼓(枹一作桴音/俘謂擊鼔物)在邊徼曰警鼓崔豹古今注曰
漢有黄門鼓吹一名樓車古今樂録曰鼓吹有龍頭大
棡(古浪/反)中鼓獨揭(音/桀)小鼓(皆有品秩天子以賜/臣下及軍旅用之)事對殷
樹　周懸(並見叙/事中)擊玉　獻銅(春秋孔演圖曰有人叩/金豐擊玉鼓駕六龍虞)
(喜志林曰建武二十四年/南郡男子獻銅鼓有銘)廟西　座左(禮記曰廟堂之/上罍樽在阼犧)
(樽在西廟堂之下懸鼓在西應鼓在東吳質答曹植書/曰近者之歡實蕩鄙心秦箏發徽二人迭奏塤簫擊於)
(華幄靈鼓/動於座左)豫章伐木　交趾鑄銅(盛𢎞之荆州記曰始/興郡山陽縣有豫木)
(本徑可二丈名為聖木秦時伐此木為鼓顙鼓顙成忽/自奔逸北至山陽范曄後漢書曰馬援好騎善别馬名)
(交趾得駱越銅鼔/乃鑄為馬式進上)賦晉陸士衡鼓吹賦(宫備衆聲體僚/君器飾聲成文)
(彫音作蔚響以形分曲以和綴放嘉樂於㑹通宣萬變/於觸類適清響以定奏期要妙于豐金邈拊搏之所管)
(務戛歴/之為最)詩梁劉孝威賦得鳴􁺙應令詩(雜扇雖俱斂交/行忿自分轉袖)
(時繞腕揚/履自開裙)蕭琛詠鞞鼓應詔詩(抑揚動雅舞擊享逗和/音却馬既云在將帥止)
(思/心)
簫第八(叙/事)風俗通曰舜作簫其形參差以象鳳翼白虎
通曰簫者中吕之氣也易通卦驗曰簫夏至之樂五經
通義曰編竹為之長尺有五寸博雅曰簫大者二十四
管無底小者十六管有底三禮圖曰無底者謂之洞簫
有雅簫長尺四寸頌簫長尺二寸古之善吹簫有秦女弄
玉仙人蕭史(見列/仙傳)漢元帝(能吹簫/見漢書)靈帝(見謝承/後漢書)事對七
數　九成(易通卦驗曰夏至之樂以簫鄭𤣥注曰簫亦/管也形似鳳翼鳳火禽也火數七夏時又火)
(用事尚書曰簫韶/九成鳳皇來儀)帶牙　編竹(王褒洞簫賦曰班匠施/巧夔襄准法帶以象牙)
(掍其㑹合五經通義/曰簫者編竹已見上)象鳳　致鶴(象鳳已見上劉向列/仙傳曰簫史者秦繆)
(公時人善吹簫能致孔雀白鶴繆公女弄玉好之公妻/焉其後隨鳳去故秦人作鳳女祠於雍宫代有簫聲云)
魚瞰　鳳飛(王褒洞簫賦曰蟋蟀尺蠖跂行喙息螻蟻/蝘蜓蠅蠅翊翊遷延徙迤魚瞰雞睨垂喙)
(蜿轉瞪瞢忘食/鳳飛已見上)薊宅　張墓(葛洪神仙傳曰薊子訓少/嘗仕郡人莫知其道三百)
(餘年容色不老及死殯之宿昔棺輷然作雷電音光照/宅宇見棺葢飛在庭棺中無復人但餘履爾須臾聞陌)
(上有人馬及簫鼓聲蕭方等三十國春秋曰涼州人胡/安據盜發掠州人張駿墓見駿貌如生得赤玉簫紫玉)
(笛/)越宫　吳市(吕氏春秋曰客有以吹籟見越王者上/下宫商和而越王不喜或為之野音而)
(王反説之亦有如此者要在好之而已廣雅曰籟/謂之簫史記曰伍子胥鼓腹吹簫乞食于吳市中)賦漢
王褒洞簫賦(原夫簫幹之所生兮于江南之丘墟洞條/暢而罕節兮標敷紛以扶疎惟詳察其素)
(體兮宜清靜而弗喧幸得諡為洞簫兮蒙聖主之渥恩/可謂惠而不費兮因天性之自然若乃徐聽其曲度兮)
(亷察其賦歌啾咇㘉而將吟兮行鍖銋以和囉風洪洞/而不絶兮優嬈嬈以婆娑翩綿連以牢落兮漂乍棄而)
(為它要復遮其蹊徑兮與謳謡乎相和故聽其巨音則/周流汎濫并包吐含若慈父之畜子也其妙聲則清靜)
(厭㥷順叙卑迖若孝子之事父也科條譬類誠應義理/澎濞慷慨一何壯士優柔温潤又似君子故其武聲則)
(若雷霆輘鞫佚豫以沸渭其仁聲則若凱風紛披客與/而施惠或雜還以聚斂兮或拔摋以奮棄悲愴怳以惻)
(惐兮持恬淡以綏肆被淋灑其靡靡兮時横潰以陽遂/哀悁悁之可懐兮良醰醰而有味故饕餮者聽之而亷)
(隅狠戾者聞之而不懟剛毅强􁺚反仁恩兮嘽唌逸豫/戒其失鍾期牙曠悵然而􁺛立把梁之妻不能為其氣)
(師襄嚴春不敢竄其巧兮浸淫叔子逺其類嚚頑朱均/協復慧兮桀跖鬻博儡以頓悴吹參差而入道德兮故)
(永御而/可貴)詩梁劉孝儀詠簫詩(危聲合歌鼓絶弄混笙箎/管饒知氣促叙動覺唇移)
(簫史安為貴/能令秦女隨)
笙第九(叙/事)釋名曰笙生也象物貫地而生以匏為之其
中空以受簧也白虎通曰笙之言施也牙也萬物始施
而牙太簇之氣也説文曰笙正月之音物生故謂之笙
有十三簧象鳳之聲世本曰隨作笙(禮記曰女/媧之笙簧)爾雅曰
大笙謂之巢小笙謂之和白虎通曰笙有七政之節焉
有六合之和焉天下樂之故謂之笙古之善吹笙者有
王子晉(見列仙傳周/靈王太子)董雙成(見漢武内傳/西王母侍者)漢桓帝(見東/觀漢)
(記/)魏杜夔(見魏/志)事對珠垂　玉振(潘岳笙賦曰明珠在/咮若銜若垂王廙笙)
(賦曰金清/而玉振)離鴻　别鶴(潘岳笙賦曰荆王喟其長吟楚/妃歎而増悲夫其悽唳辛酸嚶)
(嚶闗闗若離鴻之鳴子也王廙賦曰親眺逺/遊登山送離發千里之長思詠别鶴于路岐)通氣　和
神(蔡邕月令章句曰季秋之月上丁入學習吹所以通/氣也管簫笙竽塤箎皆以吹鳴者也許慎説文曰舜)
(祠下得笙玉管夫以玉作/音故神人以和鳳皇來儀)達隂陽　移風俗(邯鄲綽五/經析疑曰)
(夫笙者法萬物始生導達隂陽之氣故有長短黄鐘之/始象法鳳皇王廙笙賦曰直而不倨曲而不悱疏音簡)
(節樂不巧妙足可以易俗移風興洽至/教𢎞義著于典謨兮歴萬代而彌劭)賦晉潘岳笙賦
(河汾之寶有曲沃之懸匏焉鄒魯之珍有汶陽之孤篠/焉若乃綿蔓紛敷之麗浸潤靈液之滋固衆作者之所)
(詳余可得而畧也徒觀其制器也審洪纎面短長􁺜生/幹裁熟簧設宫分羽經徴列商基黄鐘以舉韻望儀鳳)
(以擢形寫皇翼以插羽摹鸞音以厲聲於是乃有始泰/終約前榮後悴激憤於今賤永懐於故貴衆滿堂而飲)
(酒獨向隅而掩淚援鳴笙而將吹先嗢噦以理氣或按/衍夷靡或竦勇剽急或既往而不反或已出而復入徘)
(徊布濩渙衍葺襲舞既蹈而中輟節將撫而不及輟張/女之哀彈流廣陵之名散詠圜桃之夭夭歌棗下之纂)
(纂歌曰棗下纂纂朱實離離宛其死矣化為枯枝人生不能/行樂死何以空諡為爾乃引飛龍鳴鵾雞雙鴻翔白鶴飛子)
(喬輕舉明君懐歸荆王喟其長吟楚妃歎而増悲新聲/變曲竒韻横逸縈纒歌鼓網羅鍾律爛熠爚以放艷鬱)
(蓬勃以氣出秋風詠于燕路天光重于朝日大不踰宫/細不過羽唱發章夏導揚韶武協和陳宋混一齊楚邇)
(不逼而逺無攜聲/成文而節有序)王廙笙賦(其制器也則取不周之/竹曽城之匏生懸崖之)
(絶嶺邈崫崒以崇髙延修頸以亢首獻瑶/口之陸離舞靈蛟之素鱗衘明珠於帶垂)夏侯湛笙
賦(嗟萬物之殊觀莫比美乎音聲總衆異以合體匪求/一而取成雖琴瑟之既麗猶靡尚乎清笙爾乃抑揚)
(嘘吸或􁹙或吹擪拈挹按同覆互移初進飛龍重繼鵾/雞振引合和如㑹如離若夫􁹠綿約殺足使放達者羞)
(察通豫平曠足使亷規者棄節沖虚冷澹足使貪榮者/退讓開明爽亮足使慢惰者進謁豈衆樂之能倫邈竒)
(特而/殊絶)陳顧野王笙賦(聲流洛渚器重汾陽協歌鐘於宿/夕詠月扇於繞梁同離鴻於流徴)
(㑹别鶴/於清商)詩梁陸罕詠笙詩(管清羅袖拂響合絳唇吹人/情應節轉逸態逐聲移所美)
(周王子弄/羽一參差)沈約詠笙詩(彼美實枯枝孤篠定參差鵾/難已嘲􁺝棗下復林離本期)
(王子宴寧/待洛濵吹)唐楊希道詠笙詩(短長插鳳翼洪細摹鸞音能/令楚妃歎復使荆王吟切切)
(孤竹管來/應雲和琴)
笛第十(叙/事)風俗通曰笛漢武帝時丘仲所作也(又按宋/玉有笛)
(賦玉在漢前恐此説非也又馬/融長笛賦云近代雙笛從羌起)笛滌也所以滌邪穢納
之於雅正也長一尺四寸七孔笛音一定諸絃歌皆從
笛為正笛之所出有雲夢之竹(見魏文與/吳質書)衡陽之幹(見/宋)
(玉笛/賦)柯亭之竹(見伏滔/長笛賦)古之善吹笛者有馬融(見融/自叙)游
楚(見魏/志)宋褘(見世説褘石/崇緑珠弟子)桓子野及奴顧(見語/林)事對竒
寶　良幹(宋玉笛賦曰芳林皓幹有竒寶兮博人通明/樂斯道兮李尢笛銘曰剡削長幹三孔脩長)
(流離浩蕩/壯士抑揚)昭華琯　柯亭竹(西京雜記曰髙祖初入咸/陽宫周行府庫金玉珍寶)
(不可稱言其尤驚異者笛長二尺三寸六孔銘曰昭華/之琯伏滔長笛賦序曰余同僚桓子野有故長笛傳之)
(耆老云蔡邕所製也初邕避難江南宿於柯亭之館以/竹為椽邕仰而盼之曰良竹也取以為笛竒聲獨絶歴)
(代傳之以/至于今)攄憤　滌邪(蔡邕瞽師賦曰天何蒙昧之瞽/兮心窮忽以鬱伊目㝠㝠而無)
(瞭兮嗟懐煩以愁悲撫長笛以攄憤/兮氣轟鍠以横飛滌邪已見叙事)諭意　暢神(馬融/長笛)
(賦曰可以通靈感物寫神諭意致誠効志率作興事伏/滔長笛賦曰雲禽為之婉翼泉鱏為之躍鱗逺可以通)
(靈達㣲近可/以寫情暢神)激朗　清哀(馬融長笛賦曰彷徨縱肆曠/瀁敞罔老莊之槩也温直優)
(毅孔孟之術也激朗清厲隨光之介也陶潛閑情賦曰/起攝帶以伺晨繁霜粲於素階雞斂翅而未明逺笛鳴)
(而清/哀)雜引　竒曲(沈約宋書曰晉太始十年中書監荀/朂中書令張華令郝玉鼓箏宋同吹)
(笛以為雜引相和宋玉笛賦曰招伯竒於涼隂追申子/于晉城夫竒曲雅樂所以禁淫也錦繡黼黻所以禦寒)
(也/)寫神　怡志(寫神已見上諭意注中伏滔長笛賦曰/達足以協德宣猷窮足以怡志保身兼)
(四德而稱雋故/名流而器珍)水龍鳴　雲禽婉(馬融長笛賦曰龍鳴/水中不見已截竹吹)
(之聲相似雲禽婉/已見上暢神注中)納雅正　雪垢滓(納雅正已見叙事/馬融長笛賦曰可)
(以致誠効志率作興事/溉滌汚穢澡雪垢滓)離南楚　出西涼(宋玉長笛賦/云八音和調)
(咸稟受兮善善不衰為時保兮絶鄭之遺離南楚兮美/風洋洋而暢茂兮李尤笛銘曰出自西涼流離浩蕩)
賦楚宋玉笛賦(余嘗觀於衡山之陽見竒篠異幹罕節/簡枝之叢生也其處磅磄千仞絶溪陵)
(阜崇崛萬丈盤石雙起丹水涌其左醴泉流其右師曠/將為陽春北鄙白雪之曲取其雄焉宋意將送荆卿於)
(易水之土得其雌焉於是天旋少隂白日西靡命嚴春/使午子延長頸奮玉手摛朱脣曜皓齒頳顔臻玉貌起)
(吟清商/追流徴)後漢馬融長笛賦(融既博覽典雅精覈數術又/性好音能鼓琴吹笛而為督)
(郵無留事獨卧郿縣平陽鄔中有洛客舍逆旅吹笛融/去京師逾年暫聞甚悲而樂之作長笛賦其詞曰惟籦)
(籠之竒生兮于終南之隂崖託九成之孤岑臨萬仞之/石溪是以間介無蹊人跡罕到猨蜼晝吟鼯鼠夜呌於)
(是放臣逐子棄妻離友攅乎下風收精注耳䕫襄比律/子野協吕十二畢具黄鐘為主詳觀夫曲引之繁㑹藂)
(雜何其富也紛葩爛漫誠可喜也波散廣衍實可異也/律吕既和哀聲亦降曲終闋盡餘絃更興繁手累發密)
(􁺞叠重上擬法於韶箾南籥中取度於白雪渌水下采/制於延露巴人于時綿駒吞聲伯牙毀絃瓠巴輟柱師)
(襄弛懸近代雙笛從羌起羌人伐竹未及已龍鳴水中/不見已截竹吹之聲相似京房君明識音律故本四孔)
(加以一君明所加孔後/出是謂商聲五音畢)陳傅縡笛賦(貞筠翠節冒霜停/雪江潭薦竿巴人)
(所截五音是備六孔斯設殊響抑揚似出平陽曲凝髙/殿聲幽洞房既逐舞而迴袖亦將歌而繞梁忽從弄而)
(危短乍調吹而柔長於是時也趙瑟輟謳/齊竽息唱見象筵之説耳聽清笛之寥亮)詩陳周𢎞讓
賦長笛吐清氣詩(商聲傳後出龍吟鬱前吐情斷山陽/舍氣咽平陽塢邊騎爭北歸偏知别)
(鄉苦羈旅情易/傷零淚如交雨)賀徹賦得長笛吐清氣詩(邉闗氛霧/侵羌笛吐)
(清音韻切山陽曲聲悲隴上吟栁折城邊/樹梅舒嶺外林方知出塞虜不憚武溪深)隋姚察賦得
笛詩(作曲是佳人製名由巧匠鵾絃時莫並鳳管還相/向隨歌響更發逐舞聲彌亮宛轉度雲窓逶迤出)
(黼悵長隨畫堂/裏承恩無所讓)劉孝孫詠笛詩(涼秋夜笛鳴流風韻九/成調髙時慷慨曲變或)
(淒清征客懐離緒鄰人思舊/情幸以知音顧千載有竒聲)
　
　
　
　
　
　
　初學記卷十六
欽定四庫全書
　初學記卷十七
　　　　　　　　　　　　　　唐　徐堅　撰
　　人部
聖第一(叙/事)尚書曰睿作聖又曰聖作則易曰備物致用
立成器以為天下利莫大乎聖人又曰知進退存亡而不
失其正者其惟聖人乎禮記曰大哉聖人之道洋洋乎發
育萬物峻極于天又曰譬如天地之無不持載無不覆燾(徒/到)
(切/)如四時之錯行如日月之代明家語曰昔哀公問曰
何謂聖人孔子對曰所謂聖人者知通乎大道應變而
不窮能測物之情性者也六韜曰聖人與天下之人
皆安樂管子曰聖人若天然無私覆也若地然無私載
也私者亂天下也老子曰聖人無常心以百姓之心為心
善者吾善之不善者吾亦善之莊子曰夫卜梁倚者有
聖人之才而無聖人之道我有聖人之道而無聖人之
才吾教之其果為聖人也孫卿子曰天下無二道聖人
者天下利器也説苑曰聖人之於百姓其猶赤子乎餒
者食之寒者衣之將之養之育之長之唯恐其不至於
大也事對受圖　加算(尚書考曜靈曰四千五百六十/嵗精反初握命一起河圖聖受)
(思鄭𤣥注曰聖謂堯也天握命人當起者河乃出圖一/帝堯受而思之以受厯數也河圖曰黄帝曰凡人生)
(日天帝賜算三萬六千入賜紀二十聖人得三萬六千/七百二十凡人得三萬六千一紀主一嵗聖人加七百)
(二/十)燭逺　照微(尸子曰聖人之身猶日也夫日圜尺光/盈天地聖人之身小其所燭逺顔延之)
(論檢曰聖人者靈/照燭微理絶功外)虚心　正巳(老子曰聖人虛其心而/實其腹尸子曰聖人中)
(一正巳也故/曰天地之府)參天　配地(易曰昔者聖人之作易也幽/賛於神明而生蓍參天兩地)
(而倚數大戴禮曰哀公問曰何謂聖人者其事/大配乎天地參乎日月若天之司莫之能識)合節
應樞(韓詩外傳曰舜生於諸馮遷於負夏卒於鳴條東/夷之人也文王生於岐周卒於畢郢西夷之人也)
(地相去縣隔然得志而行乎中國如合符節孔子曰先/聖後聖其揆一也殷康論易曰昔伏羲始畫八卦觀象)
(以應/樞)穆穆　洋洋(大戴禮曰哀公問曰何謂聖人孔子/對曰所謂聖人者智通乎大道應變)
(而不窮穆穆純純莫之能循此則聖/人也尚書曰聖謨洋洋嘉言孔彰)随時舉事　以徳
分人(文子曰聖人随時而舉事因資而立功守清道拘/雌節因循而應變常後而不先莊子曰以徳分人)
(謂之聖智似深淵/明如日月謂之聖)窮神知化盡妙體當(姚信士緯曰聖人/髙不可極深不可)
(測窮神知化此所稟於天也五行論曰聖人/盡衆妙體至當故不求有所示而物自親之)先識　𤣥
照(妠信士緯曰聖人獨見先識仁若陽春信若影響揚/雄五經鈎沈曰聖之生必資於隂陽隂陽之理即聖)
(人所盡但盡隂陽之理則𤣥照之本自/見此謂不求於自知而理盡自然知者)兼應　兩忘(祖/台)
(之道論曰大道以至虛順通聖人以忘懐兼/應劉瑾論曰聖人體蘊乾坤故有無兩忘也)不相　無
名(史記曰唐舉相蔡澤曰吾聞聖人不相殆先/生乎莊子曰至人無己神人無功聖人無名)感而後
應　言而後行(莊子曰聖人感而後應廹而後動不得/已而後起管子曰聖人擇可言而後行)
(偷得利而後害偷得樂/而有憂上聖人不為也)致用　備徳(易曰備物致用立/成器以為天下利)
(莫大乎聖人禮記曰聖人之記事也慮之以大愛之以/敬行之以禮修之以孝始之以義終之以仁是故古之)
(人一舉事而衆皆/知其徳之備也)成務　創物(易曰夫易聖人之所以/極深而研幾唯深也故)
(能通天下之志唯幾也故能成天下之務唯神也故不/疾而速不行而至周禮曰智者創物巧者述之百工之)
(事皆聖/人之作)神化　天行(文子曰聖人者與天地合其徳與/日月合其明能以神化者也莊子)
(曰聖人之生也天行其死也物化静而與隂/同徳動而與陽同波不為福先不為禍始)天縱　𤣥
達(論語曰太宰問於子貢曰夫子聖者與何其多能也/子貢曰固天縱之將聖又多能也文子曰聖人誠使)
(耳目精明𤣥達無所誘慕精神内守形骸不/越即觀乎往代之外来事之内何足見也)純純　蕩
蕩(大戴禮哀公問曰何謂聖人也孔子對曰所謂聖人/者穆穆純純莫之能循此則可謂聖人矣列子曰孔)
(子曰西方有聖者焉不治而不亂不言而/自信不化而自行蕩蕩乎人無能名焉)本天地　參
日月(禮記曰聖人作則必以天地為本以隂陽為端以/四時為柄以日星為紀大戴禮曰孔子曰聖人者)
(事大配乎天地參乎/日月而雜以雲霓)備九徳　綜三綱(孔融聖人優劣/論曰以為聖人)
(俱受乾坤之淳靈稟造化之和氣該百行之髙善備九/徳之淑懿摰虞孔子讃曰仲尼大聖遭時昏荒河圖沉)
(翳鳯鳥幽藏爰整禮樂以綜/三綱因史立法是謂素王)禀四時　貫萬物(姚信士/緯曰聖)
(人所禀於四時也所禀於元氣也淮南子曰聖人内修/其道術而不外飾仁義不知耳目之宜而游乎精神之)
(和若然者横廓六合兼/貫萬物此聖人之游也)幽贊神明　彌綸天地(易曰聖/人作易)
(幽贊於神明參天兩地而倚數又揚雄五經鈎沉曰生/而知之者上也問曰孰生而知之乎答曰聖人二儀既)
(判懸象列暉八風有序四氣錯御覽日月而達隂陽之/數消揺八節俯仰𤣥黄彌綸天地之體窮竞有生之機)
(瞻天為師用醒已心/故曰生知不亦審乎)論後漢孔融聖人優劣論(孔子稱/大哉堯)
(之為君唯天為大唯堯則之是為覆盖衆聖最優之明/文也堯作天子九十餘年政化洽於人心雅頌流於衆)
(聴是以聲徳發聞遂稱為首易所謂聖人久於其位而/天下化成百年然後勝殘去殺必世而後仁者也故曰)
(大哉堯之為君堯之為聖也明其/聖與諸聖同但以人見稱為君爾)梁沈約辨聖論(聖人/遺情)
(忘己常以兼濟為念若不登九五之位則其道不行非/以黄屋玉璽為尊貴也文王造周而未集武王集之而)
(未成周公雖無王禄而父兄二聖之烈不可以不終若/不表示聖功制禮作樂則太平之業不著二聖之羙不)
(彰/)晉華譚新論(夫體道者聖遊神者哲體道然後寄意/形骸之外遊神然後窮理變化之端故)
(寂然不動而萬物為我用/塊然𤣥黙而衆機為我運)殷仲堪天聖論(天者為萬物/之根本㝠然)
(而不言百姓生而不有其功萬物成而不疲其/勞聖者承天之照用天之業聖宣其道者也)頌唐張
文琮太宗皇帝頌(赫矣神武繼期作聖下括九圍上齊/七政業統文武勲邁髙光何險不濟)
(何患不攘士女胥説篚厥𤣥黄斯物之至昭於我皇我/皇覆育資生懐造配堯登唐成周在鎬翕受敷施明徴)
(定保允迪厥德惟清帝道帝道欽明天下和平三時不/害百榖以成我庾斯積如坻如京既富而敎訟息刑清)
顔師古聖徳頌(天下文明日月貞觀百神受職三靈叶/贊太階既平光華照爛超軒跨皥騰周)
(軼漢萬夀無/疆永延遐算)後漢張超尼父頌(巖巖孔聖異代稱傑/量合乾坤明參日月)讚
晉湛方生孔公贊(邈哉孔公龍見九二闡化繫象/素王洙泗發暉中葉道映周季)
賢第二(叙/事)語林曰賢者國之紀人之望自古帝王皆以
之安危故書曰惟后非賢不乂惟賢非后不食昔者周
公體大聖之徳而勤於吐握由是天下之士爭歸之向
使周公驕而且吝士亦當高翔逺去所至寡矣後漢李
固上表曰臣聞氣之清者為神人之清者為賢理身者
以鍊神為寶理國者以積賢為道黄石公三畧曰傷賢
者殃及三代蔽賢者身當其害達賢者福流子孫嫉賢
者名不全吕氏春秋曰信賢而任之君之明也議賢而
下之臣之忠也又曰得地千里不如得一賢士物理論曰
黄金累千不如一賢列子曰治國之難在於知賢而不
在自賢論語曰見賢思齊焉見不賢而内自省也孫卿
子曰古之賢者食則􁺟鬻不足衣則短褐不完然而非
禮不進非義不受説苑曰夫絶江海者託於舟致遠道
者託於乘欲伯王者託於賢西京雜記曰漢文帝為太
子立思賢苑以招賔客周書陰符曰凡治國有三常一
曰君以舉賢為常二曰官以任賢為常三曰士以敬賢
為常夫然雖百代可知也事對順徳　樂道(周禮曰以/賢制爵則)
(民順徳孔叢子曰魯人有公儀/潛賢者也樂道好古恬於榮利)建官　制爵(尚書曰建/官惟賢位)
(事唯能崇徳報功垂拱/而天下治制爵見上)配聖　法天(西京武昭王賢明/魯顔回頌曰聞一)
(洞十速於神機用舍行藏配徳聖師黄/帝素問曰賢人者法則天地象以日月)季子𤣥覽　林
宗洞照(孫子荆八賢讚曰季子聰哲思心精微𤣥覽幽/寤觸類應機李尤九賢郭有道頌曰峩峩有道)
(英風霞爽𤣥覽/洞照慧心秀朗)詩喻鶴鳴　易稱鴻漸(毛詩曰鶴鳴誨/宣王也鶴在野)
(聞其鳴聲喻賢者雖隠居人咸知之易曰山上有水/漸君子以居賢徳善俗鴻漸于陸其羽可為為儀吉)管
生抱璞　楚老含真(李尤九賢管徴君頌曰管生含道/養志頤神抱璞秉和履信依仁謝)
(萬八賢楚老頌曰楚老潛一寂/翫無為含真内外載戢羽儀)積禮　富義(任嘏道徳/論曰夫賢)
(入者積禮義於朝播仁風於野使天下欣欣然歌舞其/徳吕氏春秋曰魏文侯過段干木之閭而軾曰干木葢)
(賢人也干木富乎/義賈人富乎財)國器　人表(王褒聖主得賢臣頌曰/夫賢者國家之器用也)
(所任賢則趨含省而功施普器用利則功用少而就效/衆班孟堅幽通賦曰天造草昧立性命兮復心𢎞道惟)
(賢聖兮渾元運物周流而不/處兮保身遺名人之表兮)宰予風舉　戴矯雲停(王/􁹛)
(宰我讚曰翩翩宰我首名言語志表義章英辭風舉吳/先賢傳故揚州别駕從事戴矯讚曰猗猗茂才執節雲)
(停志勵秋霜/氷潔玉清)顧承鴻飛　史胄鳳立(吳先賢傳奮武將/軍顧承讚曰於鑠)
(奮武奕奕全徳在家必聞鴻飛髙涉又上虞令史/胄讚曰猗猗上虞金鎣玉貞鳯立鸞跱邈矣不傾)玉粹
　金貞(孫綽原憲讚曰原憲𤣥黙氷清玉粹志逸九霄/身安陋術常景古賢詩曰嚴公體沉靜立志明)
(霜霄素節邁金/貞清標凌玉澈)避世　絶俗(論語子曰賢者避世其次/避地其次避色其次避言)
(徐整豫章列士傳曰舒令施陽字季儒宜春人也為人/沉重謐靜清白絶俗常以禮讓先人後己為行稱為賢)
(者/)贈帛　推衣(韓詩外傳曰孔子遇齊程本子於談郯/之間傾葢而語終日甚説顧子路曰由)
(來取束帛以贈先生子路曰由也聞之於夫子士不中/道相見女無媒而嫁者君子不行也孔子曰詩云有美)
(一人消掦婉兮邂逅相遇適我願兮且夫齊程本子天/下之賢士也吾於是而贈蔡邕琴操曰昔思革子成文)
(子叔儋子三人相為友聞楚成王好士相與俱徃見之/於豪嶔巖之間卒遇飄風暴雨俱伏於空桞之下衣寒)
(糧乏度不俱活三人相視歎曰與其俱死也豈/若併衣糧於一人哉二子以革為賢推衣讓之)摛光
戢景(謝萬八賢頌曰皎皎屈原玉瑩氷鮮舒采翡林摛/光虬川李尤九賢陳太丘頌曰懿矣太丘惟徳之)
(紀弭迹下邑/戢景百里)飛鸞　翔鳳(孫子荆八賢管仲讚曰管生/彎弓與桓是讐駿奔從糾塊)
(為纍囚沐浴西郊鸞飛詹丘李尤九賢華太尉/頌曰亹亹敬侯誕縱淑姿令迹鳳翔清塵龍飛)主神明
　安社稷(家語曰夫賢人百福之宗也神明之主也徐/幹中論曰大賢之為行也是非不與俗辨曲)
(直故得其志則邦國以和社稷/以安兆人受其福羣生頼其祚)辨星辰　罩宇宙(黄帝/素問)
(曰賢人者辨星辰逆順分别四時李尤九賢嵇中/散頌曰肅肅中散俊明宣哲籠罩宇宙髙蹈𤣥轍)克勤
克儉　知章知㣲(尚書曰帝曰來禹克勤於邦克儉於/家弗自滿假惟汝賢摰虞顔子讚曰)
(顔子亹亹仁心不違/行無貳過知章知㣲)宣慈惠和　温良恭儉(左傳曰昔/髙辛氏有)
(才子八人伯奮仲堪叔獻季仲伯虎仲熊叔豹季貍忠/肅恭懿宣慈惠和天下之人謂之八元論語曰夫子温)
(良恭儉讓/以得之)勞身苦體　砥節礪行(樂動聲儀曰召公賢/者也明不能與聖人)
(分職常戰慄恐懼故舍於樹下而聴㫁焉勞身苦體然/後乃與聖人齊是周南無羙而召南有之孔叢子曰魯)
(人有公儀潛賢者也砥節礪行不/事諸侯穆公因子思欲以為相)揮金　讓玉(裴啓語/林曰管)
(寧嘗與華子魚少相親友共園中鉏菜見地有片金揮/鉏如故與瓦石無異華提而擲去劉向新序曰宋人有)
(得玉者獻諸司城子罕子罕不受獻者曰玉人以為寳/故獻之子罕曰子以玉為寳我以不貪為寳若與我皆)
(喪寳也不若各有其寳故宋國長/者曰子罕非無寳也所寳異也)虚已　忘心(任嘏别/傳曰為)
(人純粹愷悌虚已如不足恭敬如有畏其修徳履義皆/沉黙潛行莊子曰養志者忘形養形者忘利致道者忘)
(心/)天授　神輔(周裴汝南先賢傳曰黄憲潔靜通理齊/聖廣淵不矜名以詭時不抗行以矯俗)
(論者咸曰顔子復生乎漢代矣而其祖族出自孤鄙父/為牛醫少無度敎而後能傑然秀出可謂天授者也文)
(子曰積道徳者天與/之地助之鬼神輔之)參日月　象天地(莊子曰余將去/汶入無窮之門)
(以遊乎無極之野與日月參光與天地為常譙周法訓/曰好學以崇智故得廣業力行而卑體故能崇德是以)
(君子居謙而𢎞道/然後徳能象天地)論魏髙貴鄉公顔子論(心不違仁行/無貳過用行)
(舍藏與聖合契聴承微言罔有不諭序之於易以章殊/異死則悲慟謂天喪已所以殷勤至於此者聖人嘉賢)
(哲之/効也)碑後漢禰衡顔子碑(睿哲之姿誕自初育英絶之/才著於孩嬰知微知章聞一)
(覺十仲尼無舜禹之/功先生抱元凱之烈)讚晉夏侯湛左丘明讚(世亂讒勝/君子道憂)
(丘明達聖致意春秋/㣲言逃難傍行不流)後漢王粲正考父讚(恂恂正父應/徳孔盛身為)
(國卿族則公姓年在耆耋三葉聞政誰能不怠中/兹約敬饘粥予口傴僂受命名書金鼎祚及後聖)西晉
嵇康原憲讚(原憲味道財寡義豐栖遲蓽門安賤固窮/絃歌自樂體逸心沖進應子貢邈有清風)
晉摰虞左丘明讚(丘明作史時惟衰周錯綜墳籍思𢎞/徽猷闡明王典光演春秋誕宣聖㫖)
(曠代/彌休)東晉謝萬七賢嵇中㪚讚(邈矣先生英標秀上希/巢洗心擬莊託相乃放)
(乃逸邁兹俗網鍾/期不存竒音誰賞)
忠第三(叙/事)韓詩外傳曰忠之道有三有大忠有次忠有
下忠以道覆君而化之大忠也以徳調君而輔之次忠
也以是諫非而怨之下忠也周公於成王可謂大忠也
管仲於桓公可謂次忠也子胥於夫差可謂下忠也禮
記曰為人臣殺其身有益於君則為之左傳曰楚子
囊死遺言謂子庚必城郢(郢楚所徙都/未有城郭)君子謂子囊忠
君薨不忘增其名將死不忘衛社稷可不謂忠乎忠人之
望也又曰晉獻公使荀息傅奚齊對曰臣竭股肱之力
加之以忠貞其濟君之靈也不濟則以死繼之公曰何
謂忠貞對曰公家之利知無不為忠也送徃事居偶俱
無猜貞也又狐突曰子之能仕父教之忠策名委質貳
乃辟也又季文子卒無衣帛之妾無食粟之馬無藏金
玉無重器備君子是以知季文子之忠於公室也相三君
矣而無私積可不謂忠乎東觀漢記曰鮑永字君長行
縣過更始冡引車欲下從事諫止之永曰親北面事人
何忍車過其墓雖獲罪司𨽻不辟也遂下車哭盡哀上
聞之問公卿曰奉使如此何如大中大夫張堪對曰仁
者百行之宗忠者禮義之宗仁不遺舊忠不忘君行之
髙者上悦説苑曰卑身賤體夙興夜寐進賢不觧數稱
徃古以厲主意以安國家如此者忠臣也又曰逆命利
君謂之忠東觀漢記曰上於大㑹中指王常謂羣臣曰
此家率下江諸將輔翼漢室心如金石真忠臣也是曰
遷常為漢中將軍事對孔達成衛　安于定趙(左傳曰/晉以衛)
(之救陳也討焉使人弗去曰罪無所歸將加而師孔達/曰茍利社稷請以我説遂縊而死衛人以説於晉而免)
(衛人以為成勞後以其子復代其位又曰智文子使告/趙孟曰范中行氏雖為亂董安于則發之是安于與謀)
(亂也趙孟患之安于曰我死而晉/國寧趙氏定將焉用生乃縊而死)揚仁被甲　應詹負
戈(司馬續漢書曰揚仁字文義明帝待詔補北宫衛士/及帝崩時諸國貴盛各爭欲入宫仁被甲持㦸嚴勒)
(門衛莫敢輕進者王隠晉書曰王敦將作逆明帝問應/詹曰如何詹曰陛下宜奮赫斯之威臣等當負戈從戎)
(不顧族命之禍以順討逆即/日以詹為䕶軍將同心滅敦)張飛横矛　銚期奮㦸(蜀/志)
(曰先主奔荆州曹公追之先主弃妻子走使張飛將二/十騎距後飛據水㫁橋瞋目横矛曰身張翼徳也可來)
(共决無敢近者東觀漢記曰銚期従光武畧地時王郎/檄書到薊中起兵應王郎上趍駕出百姓聚觀喧呼滿)
(道遮路不得行期騎馬奮㦸瞋目/大呼左右曰走衆皆披靡銚音姚)耿恭推誠　傅彤授
命(范曄後漢書曰耿恭守疎勒明帝崩救兵不至車師/復叛與匈奴共攻恭與士推誠同死生故皆無二心)
(蜀志曰先主退軍義陽傅彤㫁後拒戰兵人死盡吳將/語彤令降罵曰吳狗豈有漢將軍降者遂戰死拜子僉)
(為左中郎將後為關羽都督景曜六/年又臨危授命論者嘉其奕世忠義)紀信傳纛　嵇紹
端冕(史記曰項羽圍漢王於滎陽紀信説漢王曰事已/急矣請為王王可以間出紀信詐為漢王乃乗黄)
(屋車傳左纛曰城中食盡漢王降楚軍皆呼萬歳王隱/晉書曰嵇紹以天子蒙塵馳詣行在王旅敗績於蕩隂)
(百官左右皆奔散唯紹儼然端冕以身/扞衛兵交御輦飛箭雨集遂以見害)王堪杖節　周
處奮劍(傅𤣥晉諸公讚曰惠帝幸長安東海王越表王/堪為尚書右僕射假節都督奉迎諸軍事進於)
(灞水上與郭偉力戰堪杖節臨陣慷慨氣冠六軍即斬/偉迎惠帝還洛陽其後為石勒所襲壘破左右扶堪上)
(馬堪慷慨歎曰我國家大將不能禦難以至於此奈何/面目復還朝廷終不動騎遂至被害周處别傳曰氐賊)
(齊萬年為亂以處為建威將軍進軍大戰奮劍/慷慨仰天歎曰有進無退以身殉國遂戰而死)柳隱堅
壁　羅獻保地(常璩華陽國志曰栁隱字休然魏鍾㑹/伐蜀入漢川大城多下唯隱堅壁不動)
(後主既降以手令勅隱隱乃詣㑹晉文帝聞而義之習/鑿齒襄陽耆舊記曰魏伐蜀羅獻為巴東守吳聞蜀已)
(敗遣盛獻等水陸並到説獻以合同之計獻衘枚夜/出擊破獻旋軍保城告誓將士勵以節義莫不用命)當
熊　授馬(漢書曰孝元帝馮昭儀上幸虎圏鬬獸後宫/皆坐熊遽逸出圏攀檻欲上殿左右貴人皆)
(驚走昭儀直當熊前而立左右格殺熊上問人情驚懼/何故前當熊對曰猛獸得人而止妾恐熊至御坐故以)
(身當之帝歎嗟因為敬重焉魏志曰曹洪字子㢘太祖/從弟也太祖兵敗失馬洪以馬授太祖太祖辭讓洪曰)
(天下可無洪不可無君遂步從到汴水/水深不得渡洪循水得船與太祖共濟)申蒯斷臂　𢎞
演納肝(劉向新序曰崔杼弑莊公申蒯漁於海將入死/之門者以告崔杼令勿内之申蒯曰汝疑我乎)
(吾與汝臂乃斷左臂而與門者以示崔杼杼陳八列令/入申蒯援劍呼天而鬬吕氏春秋曰狄人逐衛懿公於)
(滎澤見殺盡食其肉獨舍其肝𢎞演使還哭畢呼/天而號盡哀而止因自出其肝以内懿公之肝)碎首
　袒背(公羊傳曰宋萬弑閔公仇牧聞之趍而至遇之/於門手劍而叱之萬批殺仇牧碎其首齒著于)
(門闔仇牧可謂不畏強禦矣左傳曰齊襄公田于貝丘/喪屨反誅屨於徒人費弗得鞭之見血走出遇賊于門)
(劫而束之費曰我奚禦哉袒而示之背/信之費請先入伏公而出鬬死于門中)銜鬚　瞋目(范/曄)
(後漢書曰温序為護羌校尉行部至襄武為隗囂别將/荀宇等所劫宇謂序曰子若與我并威同力天下可圖)
(序曰受國重任分當効死義不貪生宇賜以劍序受劍/銜鬚於口頋左右曰既為賊所廹殺無令鬚汙遂伏劒)
(死魏統曹公之敗於張繡也唯校尉典韋力戰門中/兵散賊從他門入韋突殺數人重創瞋目大罵而死)令
徳　髙行(左傳曰忠為令徳管子/曰忠者臣下之髙行)季孫相魯　諸葛興
漢(左傳曰晉人執季文子舎之於苕丘范文子謂欒武/子曰季孫於魯相三君矣妾不衣帛馬不食粟可不)
(謂忠乎蜀志曰諸葛亮表曰今南方已定兵甲已足庶/竭駑鈍攘除姦兇興復漢室還于舊都此臣所以報先)
(帝而忠於陛/下之職分也)抉目　剖心(史記曰吳王賜子胥屬鏤之/劍以死子胥仰天歎曰抉吾)
(眼著吳東門上以觀越寇之滅吳也乃自剄而死尚書/曰斮朝涉之脛剖賢人之心孔安國注曰比干忠諫謂)
(其心有異於/人剖而觀之)奉初　推後(左傳曰楚平王信䜛使奮揚/殺太子太子奔宋王召奮揚)
(曰言出於余口入於爾耳誰告建也對曰臣告之君王/命臣曰事建如事余臣不佞不能茍貳奉初以還不忍)
(後命故遣之漢書曰公孫𢎞奏事有所不可不/肯庭辨常與汲黯請間黯先發之𢎞推其後)復楚
歸邾(左傳曰初伍員與申包胥友其亡也謂包胥曰我/必覆楚國包胥曰子勉之子能覆之我必興之及)
(昭王在隨包胥如秦乞師立依於庭而哭日夜不絶聲/勺飲不入口如是秦師乃出又曰師入邾邾衆保於繹)
(邾茅夷鴻以束帛乗車請救於/吳吳子伐魯而邾子歸之也)勃蘇晝吟　許肅夜泣
(戰國䇿曰吳入郢棼冒勃蘇嬴糧潛行十日而薄秦朝/鶴立而不轉晝吟宵泣七日不得水漿無入於口秦王)
(聞而走之冠劍不相及左奉其首右濡其口於是秦救/楚退吳師復楚國許肅列傳曰肅為愍帝侍中帝送平)
(陽頃之劉聰隂行鴆毒帝因食心悶欲見肅肅馳詣前/帝已不能語執肅手流涕肅歔欷登床帝遂殂於扶抱)
(之中晝夜號/泣哀感異類)城郢　復陳(城郢見叙事中家語曰孔子/讀史楚復陳曰賢哉楚莊王)
(也輕千乗之國而重一言之信非申叔時之/忠不能建其義非莊王之賢弗能受其訓)衛難　犯
顔(禮記曰公叔文子卒其子成請謚於君君曰昔衛國/有難夫子以死衛寡人不亦貞乎漢書曰汲黯字長)
(孺好面折不能容人之過其諌犯/主顔色常慕傅伯袁盎之為人)束帛　臝粮(事並已/見上注)
冒難　經險(許肅冒難持愍帝左右賊共讓曰此晉之/忠臣也又枹朴子曰竭身命以殉國經夷)
(險而一節/者忠臣也)龔勝推印　胡剛懸冠(漢書曰王莽簒位遣/使奉璽書印綬馳馬)
(迎龔勝勝輙推不受曰吾受漢家大厚之恩無以仰報/豈以一身事二姓范􁸹後漢書曰胡廣六葉祖剛清髙)
(有志節平帝時大司馬辟之王/莽居攝解其衣冠縣府門而去)石碏滅親　樂羊食子
(左傳曰衛州吁弑桓公石厚從州吁如陳石碏使告于/陳曰此二人者實弑寡君敢即圖之陳人執之而請於)
(衛衛人使右宰醜莅殺州吁于濮石碏使其宰獳羊肩/莅殺石厚于陳君子曰石碏純臣也惡州吁而厚與焉)
(大義滅親其是之謂乎韓子曰樂羊為魏將攻中山其/子在中山中山之君烹其子而遺之樂羊坐於幕下而)
(饗/之)李不顧宗　祭不念屬(東觀漢記曰王郎遣將攻信/都大姓馬寵開城内之收李)
(忠母妻子而令親屬招呼忠時寵弟從忠為校尉忠時/召見責數之以背恩反城因格殺之諸將皆驚曰家屬)
(在人手中殺其弟何也忠曰若縱賊不誅則二心也上/聞而謂忠曰今吾兵已成矣將軍可歸救若母妻子忠)
(曰蒙明公大恩忠得効命誠不敢内顧宗親又曰信都/反為王郎所置信都王捕繫祭彤父弟及妻子使為手)
(書呼彤曰降者封爵不降者滅族彤泣報曰事君者不/得顧家彤親所以至今得安於信都者劉公之恩公事)
(方争國不得/復念私屬)文太宗文皇帝祭比干文(道䘮時昏奸邪/並用暴君虐主)
(正直難居雖識鑒存亡詎能遣凶殘之累智周萬物不/能離顛沛之間然則大厦將崩非一木之能正天道去)
(矣豈一賢之能全奮不顧身有死無二蹈斯節者罕有/其人所以悽愴風烟靡尋餘蹟暄凉丘壟空有其名雖)
(古今殊塗年代冥寞式遵故實爰贈太師諡忠/烈公清酌少牢以陳薄禮游魄髣髴昭此嘉誠)陳李元
操為宣帝祭比干文(自獨夫肆虐天下崩離觀竅剖心/固守誠節忠踰白日義槩秋天羲)
(皇已來一人而已見馬卿之賦恨不同時聞李牧之名/願以為將九原不作恨深千古聊伸薄祭君其饗諸)
讚隋庾信袁盎諫文帝讚(千乗峻轍六轡危行路迴松/坂山斜栁城龍淵地狹華葢)
(風驚賢臣攬/轡可謂忠貞)梁元帝忠臣傳受託篇讚(太真英挺投袂/勤王伯猷蹈節)
(身殞名揚嶷嶷景倩主亡/與亡嗟乎尚矣惟國之良)忠臣傳諫爭篇讚(子政鏗鏗/誠存社稷)
(朱雲折檻/遂其婞直)表梁元帝上忠臣傳表(資父事君實曰嚴敬/求忠出孝義兼臣子)
(是以冬温夏凊盡事親之節進思將美懷出奉之/義是知理合君親忠孝一體性與率由恩義致極)序梁
元帝忠臣傳序(夫天地之大徳曰生聖人之大寳曰位/因生所以盡孝因位所以立忠事君事)
(父資敬之理寧異為臣為子率由之道斯一忠/為令徳實所景行今將發篋陳書備加論討)
孝弟四(叙/事)爾雅曰善事父母曰孝孝經曰夫孝天之經
也地之義也民之行也禮記曽子曰孝有三大孝尊
親其次弗辱其下能養公明儀問曾子曰夫子可以為
孝乎曾子曰孝者先意承志諭父母於道參直養者也
安能為孝毛詩曰哀哀父母生我劬勞無父何怙無母
何恃出則銜恤入則靡至父兮生我母兮鞠我拊我畜
我長我育我顧我復我出入腹我欲報之徳昊天罔極
論語曰孟懿子問孝子曰無違樊遲曰何謂也子曰生
事之以禮死𦵏之以禮祭之以禮韓詩外傳曰曾子曰
往而不可還者親也故孝子欲養而親不待是以椎牛
而祭墓不如雞豚逮親存也初吾為吏禄不過鍾釡尚欣
欣而喜者非以為多也樂其逮親也既沒之後吾嘗南
遊於楚得尊官焉堂髙九仞轉轂百乗然猶北嚮而泣
涕者非為賤也悲不逮吾親故家貧親老不擇官而仕
孝子傳曰老萊子至孝奉二親行年七十著五綵褊襴
衣弄鶵鳥於親側又曰吳坦之性至孝母𦵏之夕設九
飯祭每臨一祭輙號慟斷絶至七祭吐血而死吕氏春
秋曰凡理國家者必先務本務本莫過於孝夫孝三皇
五帝之本務而萬事之綱紀也執一術而百善至禮記
曾子曰身也者父母之遺體也行父母之遺體敢不敬
乎居處不莊非孝也事君不忠非孝也莅官不敬非孝
也朋友不信非孝也戰陣無勇非孝也五者不遂災及
於親敢不敬乎夫孝置之而塞乎天地敷之而横乎四
海斷一樹殺一獸不以其時非孝也孝經援神契曰元
氣混沌孝在其中天子孝天龍負圖地龜出書夭孽消滅
景雲出游庶人孝則澤林茂浮珍舒怪草秀水出神魚
事對陟屺　循陔(毛詩曰陟岵孝子行役思念父母也/陟彼屺兮瞻望母兮母曰嗟予季行)
(役夙夜無寐上慎旃哉猶來無棄束廣㣲補亡詩曰南/陔孝子相戒以養也循彼南陔言採其蘭眷戀庭闈心)
(不遑/安)怡聲　愉色(禮記曰適父母之所乃下氣怡聲又/曰孝子之有深爱者必有和氣有和)
(氣者必有愉色有/愉色者必有婉容)嗣服　繼志(毛詩曰下武繼文也媚/兹一人應侯順徳永言)
(孝思昭哉嗣服鄭𤣥注曰服事也昭哉武王言嗣行祖/考之事謂伐紂定天下也禮記曰武王周公其逹孝矣)
(乎善繼人之志/善述人之事)賜算　得壽(河圖曰孝順二親得算二/千天司録所表事賜算中)
(功禮記曰舜其大孝也歟徳為聖人尊為天子富有四/海之内宗廟享之子孫保之故大徳必得其位必得其)
(禄必得其名/必得其壽)問豎　求醫(禮記曰文王之為世子朝於/王季日三雞初鳴而衣服至)
(於寢門外問内豎之御者日今日安否何如内豎曰安/文王乃喜及日中又至亦如之及暮亦如之其有不安)
(節則内豎以告文王文王色憂行不能正履王季復膳/然後亦復初孝經援神契曰孝悌之至通於神明病則)
(致其憂顧額消形求醫翼全/宋均注曰翼羽翼親者也)盡歡　竭力(禮記曰子路/曰傷哉貧也)
(生无以養死無以為禮也孔子曰啜菽飲水盡其歡斯/之謂孝論語子夏曰事父母能竭其力事君能致其身)
(與朋友交言而有信雖/曰未學吾必謂之學矣)先意　察色(禮記曰公明儀問/於曾子曰夫子可)
(以為孝乎曾子曰是何言歟君子之所謂孝者先意承志/諭父母於道參直養者也安能為孝也東觀漢記曰汝)
(郁字叔異年五嵗母被病不能飯食郁常抱持啼不肯/飲食母憐之強為餐飯欺言已愈郁察母顔色不平輒)
(復不食宗親共異/之因字曰叔異)盡力　樂心(周書曰忠愛以事親歡/以敬之盡力而不固敬)
(以安之忠孝者也禮記曰曾子曰孝子之養親/也樂其心不違其志樂其耳目安其寢食者也)扇枕
温席(東觀漢記曰黄香字文强父兄舉孝㢘无奴僕香/躬執勤苦盡心供養體無被袴而親極滋味暑則)
(扇床枕寒即以温席袁山松後漢書曰羅威/母年七十天寒常以身温席而後授其處)烝烝　孜
孜(尚書曰有鰥在下曰虞舜帝曰俞予聞如何岳曰瞽/子父頑母嚚象傲克諧以孝烝烝乂弗格姦東觀漢)
(記曰章帝殂明帝子/以至孝稱孜孜膝下)漢奩　魏璽(東觀漢記曰明帝光/武第四子隂后所生)
(即祚長思慕至踰年正月當謁原陵夢先帝太后如平/生懽朝率百官上陵上伏御床視太后鏡奩中物感動)
(悲涕令易脂澤粧具左右皆泣莫敢仰視魏志曰明帝/太和元年初營宗廟掘地得璽方一寸九分其文曰天)
(子羡思慈親明/帝為之改容)曾閔　荀何(論語曰孝哉閔子騫人不/間於其父母昆弟之言家)
(語曰曾參字子輿志孝道故孔子因之作孝經蕭廣濟/孝子傳曰閔損與曾參門徒之中最有孝稱今言者莫)
(不本之曾閔荀伯子荀氏家傳曰荀顗年踰耳順而母/年九十色養烝烝以孝聞當時在䘮顦顇兒不可識蓬)
(首環絰奉迎節使若孾孩之號哀慟旁人傅𤣥著書稱/朂與何曾曰文王之道事其親者其順昌何侯乎其荀)
(侯乎古稱曾/閔今有荀何)色難　敬易(論語曰子夏問孝子曰色難/有事弟子服其勞有酒食先)
(生饌曽是以為孝乎鄭𤣥注曰言和顔恱色為/難也食餘曰饌莊子曰以敬孝易以愛孝難)陟岵
倚門(毛詩曰陟岵孝子行役思念父母也陟彼岵兮瞻/望父兮父曰嗟予子行役夙夜無已上慎旃哉猶)
(來無止師覺授孝子傳曰趙狥幼有孝性年五六嵗時/得甘羙之物未嘗敢獨食必先以哺父出輙待還而後)
(食過時不還則倚門啼以俟父至數年父没狥思慕羸/悴不異成人哭泣哀號居於塜側郷族嗟稱名聞流著)
(漢安帝時/官至侍中)吮癰　嘗毒(東觀漢記曰雍儵字長魚事母/至孝母嘗病癰儵晝夜匍伏不)
(離左右至為吮癰周棐汝南先賢傳曰蔡順字君仲有/至孝之心少喪父奉養母甘口之物不敢先嘗母至婚)
(家因飲酒變吐順恐中毒乃嘗/其吐母生瘡出膿以口𠻳之)陸績懐橘　殷惲持𤓰
(吳志曰陸績字公紀年六嵗於九江見袁術術出橘績/懐三枚因拜辭墮地術曰陸郎何乃作賔客而懷橘乎)
(績跪荅曰欲歸遺母術竒之蕭廣濟孝子傳曰殷惲生/而謹愿七嵗喪父哀號毁悴不為戲弄得𤓰果可啖之)
(物懐持進母/未嘗先食)鮑永去妻　郭道瘞子(東觀漢記曰鮑永/字君長上黨人也)
(少有志操事後母至孝妻嘗於母前叱狗而永即去之/裴子野志略曰散騎常侍袁瑜薦㑹稽郭道事繼母至)
(孝家貧産子憂不能字謂其妻曰/傷慈以終孝吾旡恨也遂瘞之)無改　不忘(論語曰/父在觀)
(其志父没觀其行三年無改於父之道可謂孝矣禮記/曰先王之孝也色不忘乎目聲不絶乎耳心志嗜欲不)
(忘乎心君子生則敬養/死則敬享思終身不辱)陳紀畫像　丁蘭圖形(海内先/賢傳曰)
(陳寔子故大鴻臚紀字元方有至徳絶俗才逹過人烝/烝色養不離左右豫州刺史嘉其至行表上尚書畫像)
(百城以厲風俗焉孫盛逸士傳曰丁蘭者河内人也少/喪考妣不及供養乃刻木為人髣髴親形事之若生朝)
(夕定省其後隣人張叔妻從蘭妻有所借蘭妻跪報木/人木人不恱不以借之叔醉疾來誶罵木人以杖敲其)
(頭蘭還見木人色不懌乃問其妻妻具以告之即奮劍/殺張叔吏捕蘭蘭辭木人去木人見蘭為之垂淚郡縣)
(嘉其至孝通於神明/圖其形像於雲䑓也)杜孝投魚　羅威進果(蕭廣濟孝/子傳曰杜)
(孝巴郡人也少失父與母居至孝稱役在成都母喜食/生魚孝於蜀截大竹筒盛魚二頭塞之以草祝曰我母)
(必得此因投中流婦出汲乃見筒横來觸岸異而取視/有二魚含笑曰必我壻所寄熟而進之聞者歎駭又陸)
(徹廣州先賢傳曰羅威字徳仁八嵗喪父事母至孝耕/耘為業勤身苦體以奉供養令召署門下吏不就將母)
(遁避隐居增城縣界令還復故居/朝暮供侍異果珍味隨時進前也)有司旌門　太　守
表墓(魏收後漢書曰楊引三嵗喪父為母所養母年九/十三終引年七十五哀毁過禮三年服終恨不識)
(父追服斬衰誓終身命經十三年哀慕不改為郡縣鄉/閭三百餘人上狀稱美有司奏宜旌賞復其一門旌其)
(純孝王烈之安成記曰縣有孝子符表以孝聞天下年/十六其母姜氏有疾侍省晝夜數十日母一食表亦一)
(食母不食表亦不食見母將絶至慟成咽迺至殞俄傾/母死亦沒一日二喪在殯𦵏於四望岡太守王府君樹)
(雙旌闕以/表其墓)賦魏陳思王曹植懐親賦(獵平原而南騖觀/先帝之舊營步壁)
(壘之常制識旌旄之所停在官曹之典列心髣髴於平/生迴驥首而永逝赴脩途以尋逺情􁹿戀而顧懐魂須)
(臾而/九反)晉陸機思親賦(悲桑梓之悠曠愧蒸嘗之弗營/指南雲以寄欵望歸風而効誠)
(年嵗俄其聿暮明星爛而將清迴飈肅以長赴零雪紛/其下穨羨􁺠枝之在榦悼落葉之去枝在顧復之遺志)
(感明發之所懐兄瓊芳而蕙茂弟蘭發/而玉暉感瑰姿之晚就痛慈景之先違)晉劉柔妻王氏
懐思賦(超离親而獨寄與優憤而長俱雖分毫以自勉/曾無間於須臾想昔日之歡侍奉膝下而怡裕)
(集同生而従容常欣泰而逸豫/何運遇之偏否獨遼隔於修路)梁武帝孝思賦(念過隙/之倐忽)
(悲逝川之不停踐霜露而悽愴懐燧榖而涕零仲由念/枯魚而永慕虞丘感風樹而長悲雖一至而捨生奉二)
(親而/何期)詩晉束晢補亡詩曰南陔孝子相戒以養也(循彼/南陔)
(言採其蘭眷戀庭闈心不遑安彼其之子罔或遊盤循/彼南陔厥草油油彼其之子色思其柔眷戀庭闈心不)
(遑留馨爾夕膳潔爾晨羞有獺有獺在何之涘凌波赴/汩噬魴捕鯉嗷嗷林烏受哺于子養優敬薄惟禽之似)
(朂增爾虔/以介夀祉)其二章曰白華孝子之潔白也(白華朱萼被/于幽薄粲粲)
(門子如磨如錯終晨三省匪惰其恪白華絳趺在陵之/陬蒨蒨士子湼而不渝竭誠盡敬亹亹忘劬白華𤣥足)
(在丘之曲堂堂處子無營/無欲鮮侔晨葩莫之㸃辱)魏王粲思親四言詩(穆穆皇/妣徳音)
(徽止思齊先姑志侔姜姒躬此勞瘁鞠予小子小子之/生遭世罔寧烈考勤時從之于征奄遘不造殷憂是嬰)
讚梁元帝孝徳傳天性讚(生之育之長之畜之顧我復/我荅施何時欲報之徳不可)
(方思涓塵之孝河海之/慈廢書歎息泣下漣洏)晉夏侯湛閔子騫讚(烝烝子騫/立體中正)
(干禄辭親孝親盡敬/勉心景迹擢詞流詠)
友悌第五(叙/事)論語曰孝弟也者其為仁之本與又曰孝
乎惟孝友于兄弟尚書君陳曰友于兄弟克施有政爾
雅曰善兄弟為友詩曰兄弟旣翕和樂且湛又曰陟彼
岡兮瞻望兄兮兄曰嗟予弟行役夙夜必偕上慎旃哉
猶來無死孔子曰兄弟怡怡如也汝南先賢傳曰潁川
陳寔有子曰元方次曰仲方並以名徳稱兄弟孝養閨
門雍睦海内慕其風四府並命無所屈就兄弟嘗過同
郡荀爽夜會飲宴太史奏徳星聚周禮大司徒曰六行
孝友睦婣任恤春秋左氏傳曰君義臣行父慈子孝兄
友弟敬所謂六順事對因心　本性(毛詩曰維此王季/因心則友則友其)
(兄則篤其􁺡庾衮列傳曰次兄有疾癘氣方殷/衮納漿粥扶持不舍晝夜友愛之至本之天性)梁王同
輦　清河共室(漢書曰梁孝王入朝景帝使使持乘輿/駟馬迎梁王於闕下入則侍帝同輦出)
(則同車遊獵梁之侍中郎謁者著藉引出入天子殿門/與漢官無異張瑩漢南記曰孝和皇帝諱肇章帝中子)
(也兄慶為皇太子其母被讒死慶為清河王帝年四嵗/代為太子而特親慶入則共室出則同車章帝以此更)
(哀憐慶衣服飲/食與帝同也)許荆解劍　李鴻刻印(謝承後漢書曰/許荆兄子常報)
(讎殺人怨家㑹衆操兵至荆家欲殺之㑹荆始從府休/歸與相遇因出門解劍長跪曰前無狀相犯咎皆在荆)
(不能相教兄旣早沒一子為嗣如全死者傷其滅絶今/願殺身代之塞咎雖死已徃猶謂更生怨家扶起荆曰)
(許掾郡中稱為賢吾何敢相侵因遂委去又曰李鴻字/奉遜體性仁孝友于兄弟弟育為人所侵辱育後隂結)
(客報怨為執法吏所得當伏罪時未有立嗣鴻為大尉/掾在京師傷育以義刷恥門户斷絶自分代育遂刻印)
(還歸欲過家恐見妻子虧移其意到縣北亭預作/記乞代育通記便飲鴆而死縣令省記怛然驚感)孔融
爭死　泠平讓生(司馬彪續漢書曰山陽張儉以忠正/為中常侍侯覽所忿疾覽為刑章下)
(州郡召捕儉儉與孔融兄褒有舊亡投遇褒出時融年/十五六少之不下告也融知儉長者有窘廹色謂曰吾)
(獨不能為君主乎因留舍藏之後以客發洩覺知國相納/已下密就掩捕儉得脱走登時收融及褒送獄融曰保)
(藏舍者融也融當坐之褒曰彼來投我罪我之由非弟/之過我當坐之兄弟爭死郡縣疑不能决乃上讞詔書)
(令褒坐焉融由是著名崔鴻南燕録曰有司奏沙門僧/智夜入臨淄人泠平舍淫其寡嫂季氏平與弟安國殺)
(之郡縣按平兄弟以殺人論而平/國各引乎殺讓生競死義形急難)棣華　荆葉(毛詩曰/棠棣之)
(華鄂不韡韡凡今之人莫如兄弟死䘮之威兄弟孔懷/周景式孝子傳曰古有兄弟意欲分異出見三荆同根)
(接葉連陰歎曰木猶欣聚/况我而殊異哉還為雍和)陰慶推第　李孟讓園(張瑩/漢南)
(記曰陰慶為鮦陽侯其弟員及丹皆為郎慶以明尚書/修儒術推居第園田奴婢錢悉分與員丹慶但佩印綬)
(而已當代稱之陳夀益部耆舊傳曰李孟元修易論語/大義略舉質性恭順與叔子就同居就有痼疾孟元推)
(所有田園悉以讓就/夫婦紡績以自供給)萌肥　禮痩(東觀記曰倪萌字子/明齊國臨淄人也仁)
(孝敦篤不好榮貴常勤身田農遭嵗倉卒兵革並起人/民餒餓相啖與兄俱出城採蔬為赤眉賊所得欲殺啖)
(之詣賊叩頭言兄年老羸瘠不如萌肥健願代兄賊義/而不啖又曰趙孝字長平沛國蘄人王莽時天下亂人)
(相食孝弟禮為餓賊所得孝聞即自縛詣賊/曰禮久餓羸瘦不如孝肥餓賊大驚並放之)壽子載旌
　姚萇授馬(左傳曰䘙宣公烝於夷姜生急子屬諸左/公子為之娶於齊而美公取之生夀及朔)
(宣姜與公子朔搆急於公使諸齊使盜待諸莘將殺之/夀子告之使行不可及行夀子飲以酒載其旌以先盜)
(殺之崔鴻後秦録曰姚襄與李歴戰馬中流矢死弟萇/下馬以授襄襄曰汝何以自免萇曰兄濟此豎子安敢)
(害萇㑹救/至俱免死)陟岡　在原(毛詩曰陟彼岡兮瞻望兄兮/又曰鶺鴒在原兄弟急難)盧
毓養寡　山偉訓孤(漢書曰盧毓字子家涿郡人也父/植有名於時毓十嵗而孤遇本州)
(亂二兄死難當袁紹公孫瓚交兵幽冀屬年荒養寡嫂/兄子以學行稱魏收後魏書曰山偉弟少亡偉撫寡訓)
(孤同居二十餘年恩義甚篤不/營産業身亡之後賣宅營塟)王商推財　卜式分産
(漢書曰王商字子威涿郡蠡吾人也商為太子中庻子/以肅敬敦厚稱父薨商嗣為侯推財以分異母諸弟身)
(無所受又曰卜式河南人也以田畜為事有少弟式脫/身出獨取羊百餘口田宅財物與弟式入山牧十餘年)
(羊致十餘頭買田宅而弟/盡破其産式輙復分與之)姜肱同被　李充易衣(司馬/彪續)
(漢書曰姜肱字伯維彭城廣威人也肱兄弟三人皆以/孝行著肱年最長與二弟仲季同被卧甚相親友杜預)
(汝南記曰李充兄弟六人貧無儋石之儲易衣而出并/日而食其妻竊謂充曰今貧如是我有私財可分異獨)
(居人多費極無為空自窮也充請呼諸隣里室家相對/前跪舉觴告其母便顧其妻叱而遣之婦行泣出門去)
趙孝食蔬　魏霸服糲(東觀漢記曰趙孝字長平沛國/蘄人也建武初天下新定穀食)
(尚少孝得榖炊將熟令弟禮夫妻使出比還孝夫妻共/蔬食茹菜禮夫妻歸告言已食輒獨飯之謝承後漢書)
(曰魏霸字喬卿濟隂人為鉅鹿太守臨郡終不遣吏歸/鄉里妻子不到官舍常念兄嫂在家勤苦已獨尊樂故)
(常服粗糲不食魚肉之味婦親蠶桑子躬耕/與兄弟同苦樂不得自異鄉里慕其行化之)陳業灑血
　徐苗含癰(謝承㑹稽先賢傳曰陳業字文理業兄度/海傾命時依止者五六十人骨肉消爛而)
(不可辨别業仰皇天誓后土曰聞親戚者必有異焉因/割臂流血以洒骨上應時□血餘皆流去王隠晉書曰)
(徐苗字叔胄髙宻淳于人也輕財重義行人所難者兄/及小弟早卒鞠養孤寡隠約口腹及與妻子兄弟客居)
(四十餘年田宅奴婢推之孤姪弟亡臨殯口/中有癰潰膿血含去之其行事類皆如此也)分甘美
同衣食(東觀漢記曰孔奮篤骨肉弟竒在雒陽為諸生/分禄俸以供給其糧用四時送衣下至脂燭每)
(有所食甘美輒分減以遺竒江徽陳留志曰李銓平丘/人也少聰慧有至行銓兄前母子後母甚不愛也而衣)
(食皆使下銓銓始年五嵗覺已衣服勝兄即脱不著須/兄得已同然後服之其母遂不得有偏及長銓内曲順)
(母外奉其兄故閨門/雍睦為羣族所稱)詩小雅棠棣詩(棠棣之華鄂不鞾/鞾凡今之人莫如)
(兄弟死喪之威兄弟孔懐原隰裒矣兄弟求/矣鶺鴒在原兄弟急難每有良朋況也永歎)晉陸雲
答兄士衡詩(悠逺塗何極别促怨㑹長衘思戀行邁興/言在臨觴南津有絶濟北都河無梁神往)
(同逝感形留悲參商衡/軌若殊迹牽牛非服箱)讚隋辛徳源姜肱讚(姜肱澹雅/昆季遺榮)
(同衾協好比徳齊聲戰勝而説/嘉遯以貞孤舟直邁卷跡蒼溟)東晉庾統三人讚(運遘/屯凶)
(三孤丞立離禽嬰鳴邂逅同集式榖/既熟和響具翕肇彼逺岐泯焉齊入)朱明張臣尉讚(詩/詠)
(張仲今也朱明輶財敦友衣不表形寡/妻屏穢棠棣増榮臣尉邈然醜類感誠)
恭敬第六(叙/事)論語曰㳟近於禮逺耻辱也禮記曰中正
無邪禮之質也莊敬恭順禮之制也昔者魯哀公問孔
子曰何以敬身對曰君子過言則人作辭過動則人作
則君子言不過辭動不過則百姓不令而敬恭如是則
能敬其身能敬其身則能成其親又禮記少儀曰賔客
主恭祭祀主敬敬恭之道不可廢也左傳曰正考父佐
戴武宣(三人皆/宋君)三命兹益恭(三命/上卿)故其鼎銘曰一命而
僂再命而傴三命而俯(俯恭於傴/傴恭於僂)循牆而走(言不敢/安行)亦
莫余敢侮(其恭如是人/亦不敢侮慢)論語曰樊遲問仁子曰居處恭
執事敬與人忠雖之夷狄不可棄也(夷狄雖無知猶/當以恭敬忠信)魯
國先賢傳曰魯有恭士者名曰氾行年七十其恭益甚
冬曰行陰夏日行陽一食之間三起魯君問曰子年甚
長矣何不釋恭氾對曰君子好恭以成其名小人學恭
以除其刑譽人者少惡人者多行年七十常恐斧鑕之
加於氾者何釋恭焉事對思齊　致慤(毛詩曰思齊太/任文王之母鄭)
(𤣥注文王之母常思莊敬者太任也禮記曰祭之日入/室僾然必有見於其位周還出户肅然必有聞乎其容)
(聲出户而聴愾然必有聞乎歎息之聲是故先王之孝/也色不忘乎目聲不絶乎耳心志嗜欲不忘乎心致愛)
(則存致慤則著著存不忘乎心夫安得不敬/乎君子生則敬養死則敬享思終身弗辱也)詩美溫溫
　雅稱翼翼(毛詩曰溫溫恭人如集于木惴惴小心/如臨于谷又爾雅云肅肅翼翼恭也)敬
以免禍　恭以存位(禮記云鄊飲酒之禮主人拜迎賔/于門之外入三揖而後至階三讓)
(而後升所以致尊讓也盥洗揚觶所以致敬也拜至拜/洗拜受拜送拜既所以致敬也斯君子所以免禍也故)
(聖人制之以道易繫辭/曰君子致恭以存其位)正服　去冠(虞豫㑹稽典録曰/陳瑞字文象為縣)
(卒瑞謙恭敬讓行惟敬謹及其居二千石九卿位少年/童豎拜者皆正朝服與之抗禮若疾病不能荅拜輒拊)
(顙以謝之左傳曰楚子狩于州來次于潁尾使蕩侯潘/子司馬督囂尹午陵尹喜帥師圍徐以懼吳楚子次于)
(乾溪以為之援雨雪王皮冠秦復陶翠被豹舄執鞭以/出僕圻父從右尹子革夕王見之去冠被舎鞭杜預注)
(曰敬大/臣也)蘧瑗下門　韓卓趨社(孟儀同載曰衛靈公時/蘧伯玉為人恭儉篤禮)
(夜行過公門必下靈公甞與夫人夜坐有車當闕無聲/公謂夫人曰知車為誰夫人曰必蘧伯玉也何以言之)
(伯玉衛之篤禮者也夫禮下公門式路馬今車當闕無/聲是下門也非伯玉誰能闇行而不廢禮公使問之果)
(是又江㣲陳留志曰韓卓敦厚純固恭而多愛博/學洽聲好道人以善遇社則趨見生不食其肉)尚賢
　敬老(孔叢子曰定公問曰周書所謂庸庸祇祇威威/何謂也孔子對曰不失其道明之於人之謂也)
(夫能用可用則能致理矣敬可敬則能尚賢矣史記曰/魯懿公弟稱肅恭明神敬事耆老賦事行刑必問於遺)
(訓而咨於/故實也)正巾　歛袵(習鑿齒襄陽耆舊傳曰龐公躬/耕妻子相待如賔休息則正巾)
(端坐梁祚魏國統曰山濤字巨源少有大/量在總角之中耆老宗長見者箕踞斂袵)趙盾假寐
茅容危坐(左傳曰晉靈公不君宣子驟諌公患之使鉏/麑賊之晨往寢門闢矣盛服將朝尚早坐而)
(假寐麑退歎而言曰不忘恭敬民之主也賊民之主不/忠棄君之命不信遂觸槐而死謝承後漢書曰茅容字)
(季偉陳留人也年四十餘耕於野時與等軰避雨樹/下衆皆箕踞相對容獨危坐愈恭郭林宗見而竒之)歌
魏文帝樂府短歌行(山不厭高水不厭深/周公吐哺天下歸心)引魏陳思王
箜篌引(置酒高殿上親友從我遊中厨辦豊膳烹羊宰/肥牛久要不可忘薄終義所尤謙謙君子徳磬)
(折欲/何求)詩宋鮑明逺還舊廬詩(肅裝屬雲旅奉靷承末塗/嚴恭履桑梓加敬覽枌榆)
聰敏第七(叙/事)史記云人所以尚干將鏌耶者貴於立㫁
也所以尚騏驥者為其立至也必若歴日曠久絲整猶
能挈石駑馬亦能致逺是以聰明敏㨗人之美材也劉
劭人物志曰夫聖賢之所美莫美於聰明聰明之所貴
莫貴於知人知人誠智則衆材得其序而庶績之業興
矣是故堯以克明俊徳為稱舜以登用二八為功湯以
扶有莘之賢為名文王以舉渭濱之叟為治由是論之
聖人之為治孰不勞聰明於求人獲安逸於任使説苑
云昔黄香字文强江夏人博覽傳記羣書無不涉獵京
師號曰天下無雙江夏黄童後魏書曰後魏元順字子
和任城王澄之子年九歳師事樂安陳豐晝夜誦書旬
有五日一皆通利豐竒之白王曰豐十五從師迄于白
首耳目所經未見此比江夏黄童不得無雙也王笑曰
藍田生玉何容不爾王瑱之童子傳曰近代有樂安任
嘏者十二就師學不再問一年通三經鄉人歌曰蔣氏
翁任氏童言蔣氏之門老而方篤任家之學㓜而多慧
魏志曰王粲善屬文舉筆便成無所改定人甞以為宿
搆事對知十　應五(論語曰孔子謂子貢曰汝與回也/孰愈對曰賜也何敢望回回也聞)
(一以知十史記曰淳于髠見鄒忌説畢趨出面其僕曰久/是人吾與之㣲言五其應我若響之隨聲是人必封不)
黙識　響應(陳夀益部耆舊傳曰趙閎字温柔㓜時讀/尚書黙識其音句又孔融薦禰衡表云安)
(世黙識響應事已/見上應五注中)答果　題酪(劉劭㓜童傳曰楊氏子/者梁國人也九歳甚聰)
(慧孔君平詣其父父不在乃呼兒出為設果果有楊梅/指以示兒此君家果兒即答曰未聞孔雀是夫子家禽)
(劉義慶世説人餉魏武甞訖題酪器上為合字以示衆/衆莫之解次至楊修修便噉之公問之人皆遥過卿何)
(獨餐修曰公教人/一口復何疑也)誦千言　賦一物(劉劭㓜童傳曰夏/侯榮字㓜權沛國)
(譙人也㓜聰慧七歳能屬文誦書日千言經目輒識之/張衡文士傳曰吳都張純少有令名甞謁鎮南將軍朱)
(據據令賦一物然後坐/純應聲便成文不加㸃)五行並下　一字不遺(謝承後/漢書曰)
(應奉讀書五行並下魏收後魏書曰祖瑩字元珍范陽/人十二為中書學生博士張天龍講尚書選為都講生)
(􁺢悉集瑩夜讀書勞倦不覺天曉誤持同房生趙郡李/孝怡曲禮卷上座置禮於前誦尚書三篇不遺一字)
校亡書　比􁹮字(漢書張安世字子儒少小以父任為/郎因善書給事尚書上幸河東甞亡)
(書三篋詔問莫能知唯安世識之具作其事後購求得/以相校一字无遺失上竒其才擢為尚書令謝承後漢)
(書曰禰衡與黄祖子射尤善衡與俱讀蔡邕所作碑文/射愛其文恨不冩取衡謂射曰吾雖一過猶識其言其)
(􁹮兩字不明因書出之射寫/還比校皆無所誤唯兩字缺)詩梁吳郡張純少有清才與
同郡張儼朱异俱童少往見驃騎將軍朱據據聞三人
才名欲試之曰今三賢屈顧老鄙渴甚矣其為吾各賦
一物然後乃坐純曰騕褭以迅驟為工鷹隼以輕疾為
妙何必積思皆隨目立成據大歡悦純賦席曰(席為冬/設簟為)
(夏施揖讓而/坐君子攸宜)儼賦犬曰(守則有威出則有獲/韓獹宋鵲書名竹帛)异賦弩曰
(南岳之榦鍾山之銅/應機命中射隼高墉)序魏禰衡鸚鵡賦序(時黄祖太子/射賔客大㑹)
(有獻鸚鵡者舉酒於衡前曰禰處士今日無用娛賓竊/以此鳥自逺而至明惠聰善羽族之所貴願先生為之)
(賦使四座咸共榮觀不亦可乎/衡因為賦筆不停綴文不加㸃)
　
　
　
　
　
　
　
　
　
　
　
　初學記卷十七
欽定四庫全書
　初學記卷十八
　　　　　　　　　　　　唐　徐堅　撰
　　人部中
師第一(叙/事)禮記曰凡學之道嚴師為難師嚴然後道尊
道尊然後民知敬學是故君之所不臣於其臣者二當
其為尸則弗臣也當其為師則弗臣也太學之禮雖詔
於天子無北面所以尊師也善學者師逸而功倍又從
而庸之不善學者師勤而功半又從而怨之穀梁曰魯
昭公云子既生不免於水火母之罪也成童不就師傅
父之罪也就師學問無方心志不通師之罪也老子曰
善人不善人之師孔子曰三人行必有我師焉釋名曰
古者稱師曰先生魏志曰荀攸字公達魏文帝在東宫
時太祖謂曰荀公達人之師表汝當盡禮敬之攸嘗病
太子問病獨拜牀下其見尊異如此諺曰三歲擇師楊
子法言曰務學不如務求師師者人之模範也孫卿子
曰師術有四尊嚴而憚可以為師耆艾而信可以為師
誦説不凌可以為師知微而論可以為師又曰干將鏌
耶巨闕辟閭古之良劒也然而不加砥礪則不能利不
得人力則不能斷驊騮騏驥纎離緑耳此皆古之良馬
也然而必前有銜轡之制後有鞭策之威加之造父之
御然後一日而致千里夫人雖有性質美而心辯智必
將求賢師而事之擇良友而友之夫達師之教也弟子
安焉樂焉休焉游焉肅焉嚴焉此六者得於學則邪僻
之道塞矣此六者不得於學則君不能令於臣父不能
令於子師不能令於徒事對函杖　束脩(禮記曰凡講/問席間函杖)
(函容也容杖足以指畫論語曰/自行束脩以上吾未嘗無誨焉)桓榮東嚮　王祥南面
(東觀漢記曰明帝即位尊桓榮以師禮帝幸太常府令/坐東面設几杖㑹百官王隱晉書曰魏髙貴鄉公之入)
(學也將崇先典乃命王祥為三老侍中鄭小童/為五更祥南面几杖以師道自居帝北面乞言)模範
表儀(揚雄法言曰務學不如務求師師者人之模範也/韓詩外傳曰智如泉源行可以為表儀者人之師)
(也/)叩鐘　鳴鼔(禮記曰善待問者如撞鐘叩之以小者/則小鳴叩之以大者則大鳴待其從容)
(然後盡其聲不善待問者反此謝承後漢書曰董春字/紀陽㑹稽餘姚人少好學師事侍中祭酒王君仲受古)
(文尚書後詣京房授易究極聖㫖條列科義後遷師立/精舍逺方門徒學者常數百人諸生毎升講堂鳴鼔三)
(通横經捧手/請問者百人)在三　有四(崔鴻後秦録曰初姚泓之為/太子受經於太學博士淳于)
(岐岐病在家泓以師者人之表範傳先聖之訓加在三/之義不可以不重親詣省疾拜於牀下孫卿子曰師有)
(四術而傳/習不與焉)主善　司成(尚書曰德無常師主善為師禮/記曰樂正司業父師司成一人)
(元良萬邦以貞世子之謂也鄭𤣥注曰司主也又曰大/司成論説在東序凡侍坐於大司成者逺近間三席可)
(以問/也)坐帷誦書　隔幔講禮(東觀漢記曰張奐使匈奴/休屠及朔方烏桓並同反)
(叛遂燒度遼將軍門引屯赤坑煙火相望兵衆大恐各/欲亡去奐安坐帷中與弟子誦書自若軍士稍安裴景)
(仁前秦記苻堅幸太學問博士經典博士盧壺對曰周/官禮注未有其師韋逞母宋氏傳其父業得周官音義)
(自非此母無可授後生於是就宋立講室書堂生徒百/二十人隔絳紗幔而授業焉拜宋爵號宣文君賜侍婢)
(十/人)循循　濟濟(論語顔回曰夫子循循然善誘人博我/以文約我以禮欲罷不能潘岳閒居賦)
(曰兩學齊列雙宇如一右延國胄/左納良逸祁祁生􁺢濟濟儒術)北海　西河(後漢書/曰鄭𤣥)
(字康成北海人也𤣥好學日夜討誦未嘗怠倦學徒相/尋數百千人國相孔融深敬𤣥特立一鄉曰鄭公鄉廣)
(其門曰通德門初師事馬融質諸疑義問辭歸融歎曰/鄭生今去吾道東矣禮記曰子夏哭其子而喪其明曽)
(子弔之曰吾與汝事夫子於洙泗之間退而老於西河/之上使西河之人疑汝於夫子其罪一也鄭𤣥注曰言)
(其不稱/師也)築宫　架廟(史記曰鄒子如燕昭王擁篲先驅/請列弟子之禮而授業築碣石宫)
(身親往師之于寳捜神記曰介琰者不知何許人也吳/先主時從北來云從其師白羊公入東海琰與吳主相)
(聞吳主留琰乃為琰架宫廟一日之中數四遣人往問/起居或見琰如十六七童子或如壯年吳主欲學術琰)
(以帝常多内御/積月不教也)善誘　博喻(論語顔回曰夫子循循然/善誘人禮記曰君子知至)
(學之難易而知其美惡然後/能博喻能博喻然後能為師)南郭　東陵(列子曰列子/既師壺丘子)
(林友伯昏瞀人反居南郭從遊者百數王智深宋/紀曰詔徵士周勣於東陵立學裹糧受業百餘人)彦真
沉静　𤣥覽純和(崔鴻前燕録曰劉讚字彦真平原人/也經學博通為世純儒貞清非禮不)
(動慕容廆重其德學使太子晃師事之魏收後魏書曰/梁越字𤣥覽新興人也少而好學博綜經傳無所不通)
(性淳和篤信言行無/擇魏初為禮經博士)聘玉帛　加金紫(江微陳留志曰/婁望字次子雍)
(丘人也少受春秋於少府丁子然以節操稱建武二十/八年趙孝王聞其名遣大夫賫玉帛聘望為師望不受)
(徐爰宋書曰武帝登阼加顔/延之金章紫綬領湘東王師)賦晉潘岳閒居賦(教無常/師道在)
(則是故賢士投紱明王懐/璽訓若風行應如草靡)漢班固西都賦(命夫惇誨故/老名儒師傳)
(講論乎六藝/稽合乎同異)詩應璩百一詩(子弟可不慎慎在選師友/師友必良德中才可進誘)
箴晉傅𤣥太子少傅箴(金木無常方圓應形/亦有隱括習與性成)序後漢蔡
邕郭有道碑序(先生誕膺天衷聪睿明哲孝友温恭仁/篤慈惠貞固足以幹事隱括足以矯時)
(遂考覽六經探綜圖緯周流華夏隨集帝學故拯文武/之將墜拯微言之未絶于時纓緌之徒紳佩之士望形)
(表而景附聆嘉聲而響和者猶百川之歸巨海鱗介之/宗龜龍也爾乃潛隱衡門收朋勤誨童蒙賴焉用祛其)
(蔽州郡聞德虛巳備禮莫之能致羣公休之/遂辟司徒掾又舉有道皆以疾辭文不具録)蔡邕文範
先生陳仲弓碑序(夫其仁愛温柔足以孕育羣生廣大/寛容足以包覆無方剛毅强固足以)
(威暴矯邪正身體化足以陶冶士心先生有此四德故/言斯可法行斯可樂動斯可象静斯可傚是以邦之子)
(弟遐方後生莫不同情瞻仰由其模範從其趣嚮戻狠/思和争訟化讓雖嚴君猛政迫以刑戮未若先生潛導)
(之/速)
交友第二(叙/事)毛詩序曰伐木燕朋友故舊也自天子至
於庶人未有不須友以成者也魏文帝集論曰夫隂陽
交萬物成君臣交邦國治士庶交德行光同憂樂共富
貴而友道備矣易曰上下交而其志同由此觀之交乃
人倫之本務王道之大義非特士友之志也白虎通曰
朋友之道有四近則正之逺則稱之樂則思之患則死
之楊子法言曰朋而不心面朋也友而不心面友也説
苑曰魏文侯歎田子方曰自友子方也君臣益親百姓
益附吾是以知友士之功焉家語曰夫内行不脩身之
罪也行脩而名不彰友之罪也故君子入則篤行出則
友賢禮記曰君子之交淡如水小人之交甘若醴君子
淡以成小人甘以壊論語曰君子以文㑹友以友輔仁
韓詩外傳曰昔鮑叔有疾管仲為之不食不内漿甯戚
患之管仲曰生我者父母知我者鮑子士為知己者死
馬為知己者良鮑子死天下莫吾知安用水漿雖為之
死亦何傷哉後漢書曰李燮字德公所交皆捨短取長
好成人之美時頴川荀爽賈彪雖俱知名而不相能燮
並交二子情無適莫世稱其正魏志曰胡質云古人之
交也取多知其不貪奔北知其不怯聞流言而不信故
可終也江表傳曰吳有程普者頗以年長數凌侮周瑜
瑜折節容下終不之校普後自敬服而親重之乃告人
曰與周公瑾交若飲醇醪不覺自醉風土記曰越俗性
率樸初與人交有禮封土壇祭以犬雞祝曰卿雖乗車
我戴笠後日相逢下車揖我步行卿乘馬後日相逢卿
當下事對同心　合志(周易曰二人同心其利斷金孔/叢子曰儒有合志同方營道同)
(術/)久敬　益親(論語曰晏平仲善與人交久而敬之家/語曰自季氏賜我粟千鍾而交益親)
攝儀　糾德(毛詩曰朋友攸攝攝以威儀周禮/曰司諌糾萬民之德而勸之朋友)彈冠
結綬(漢書曰王吉與貢禹為友世稱王陽在位貢禹彈/冠言其取捨同又曰蕭育與朱博為友著聞當代)
(長安語曰蕭朱結綬王/貢彈冠言相薦達也)刎頸　剖心(漢書曰陳餘年少/父事張耳相與為)
(刎頸之交張奐與延叔堅書曰吾與/叔堅剖心相知豈以流言相猜耶)解帶　披衿(周祇/執友)
(箴曰落落喬松遼遼莊惠解帶一遇道映萬代王智深/宋紀曰孔淳之隱居剡山嘗遇桑門釋法崇於三山披)
(衿領契自以/為得意之交)同生　偕死(傅幹與張叔威書曰吾與足/下義結縞素恩比同生吳志)
(曰吳範與魏滕相善交滕常有罪吳王責怒/有諌處死範謂滕曰與汝偕死諌得並免)兩龔　二
仲(漢書曰兩龔皆楚人滕字君賔舍字君倩二人相友/著名節故時號為楚兩龔趙岐三輔决録曰蔣詡字)
(元卿舍中三徑唯羊仲裘仲/從之逰二仲皆推亷逃名)金蘭　松竹(周易曰二人/同心其利斷)
(金同心之言其臭如蘭周祗執友箴曰謙謙文侯友/賢好學英英昭禮敦詩致樂推誠歲寒功標松竹)投
分　推誠(潘岳詩曰投分寄名友白首同所歸謝承後/漢書曰王嬰字仲豪與同郡范巨卿為友其)
(與友交推誠據/信不負言誓)忘年　得意(張隱文士傳曰禰衡有逸/才少與孔融交時衡未滿)
(二十而融已五十敬衡才秀/忘年殷勤得意見披襟注)伯牙絶絃　郢人運斤(伯/牙)
(絶絃見琴流水注莊子曰莊子送葬遇惠子之墓顧謂/從者曰郢人堊墁者其鼻端若蟬翼使匠石斲之匠石)
(運斤成風聽而斲之盡堊而鼻不傷郢人立不失容元/君聞之召匠石曰當為之匠石曰臣則嘗斲之雖然臣)
(質死久矣自夫子之/死吾無以為質矣)總角　撫塵(何法盛晉書曰庾翼/與桓温友善在總角)
(之中便相期以終始東方朔與公孫􁺣書曰葢聞爵禄/不相責以禮同類之逰不以逺近為故是以東門先生)
(居蓬户空穴之中而魏公子一朝以百騎尊寵之吕望/未嘗與文王同席而坐一朝讓以天下半大丈夫相知)
(何必以撫塵而逰垂髪/齊年偃伏以日數哉)神交　冥契(袁宏山濤别傳曰/陳留阮籍譙國嵇)
(康並髙才逺識少有悟其契者濤初不識一與相遇便/為神交劉義慶世説曰支道林喪法虔之後精神霣喪)
(風味轉墜謂人曰冥契既逝發言莫賞中/心藴結余其亡矣去後數年支遂殞殁)莫逆　忘言
(莊子曰子祀子輿子黎子來四人相與語曰孰能知死/生存亡之體者吾與之友四人相視而笑莫逆於心遂)
(相與為友又曰蹄所以在兔得兔而忘蹄筌所/以在魚得魚而忘筌言所以在意得意而忘言)尹班
荀李(東觀漢記曰尹敏字幼季與班彪相厚毎相與談/常對案不食晝即至冥夜即徹明司馬彪續漢書)
(曰李膺性簡亮無所交接唯/以同郡荀淑陳寔為時友)子高抗手　楊政把臂(孔/叢)
(子曰子高遊趙平原君客有鄒文節與子髙相友善及/將還魯諸故人訣既畢文節行三宿臨别文節流涕交)
(頸子髙徒抗手而已東觀漢記曰揚政嘗過馬武稱疾/見政對几據牀欲令政拜牀下入户前排武徑上牀坐)
(武帳言語不擇政因把臂責之曰卿蒙恩稱蕃臣不思/求賢報國而驕天下英俊㑹信陽侯至責數武合為朋)
(友/)詩古善哉行(月没參横北斗䦨干/親友在門忘寢與飡)梁蕭鈞晚景遊泛
懐友詩(龍門依御溝鳳轄轉芳洲雲峯初辨夏麥氣早/迎秋山翠餘煙積川平晚照收浪隨文鷁轉渡)
(逐彩鴛浮風花轉未落巖泉咽/不流一辭金谷苑空想竹林遊)箴周祗交箴(人亦有言/貴則易交)
(利重太山道輕鴻毛久而益敬/見之晏平霜雪既至勁柏冬青)碑晉孫楚牽招碑(君與/劉備)
(少長河朔英雄同契為刎頸之交因恐/為時所忌每自酌損在乎季孟之間)漢蔡邕貞定真
父碑(其接友也審辨真偽明于知人/度終始而後交情不疎而貌親)
諷諫第三(叙/事)白虎通曰諫者間也更也是非相間革更
其行也人懐五常故知諫有五其一曰諷諫二曰順諫
三曰闚諫四曰指諫五曰陷諫諷諫者智也知患禍之
萌睹其未然而諷告焉順諫者仁也出辭遜順不逆君
心闚諫者禮也視君顔色不悦且却悦而復前以禮進
退指諫者信也指者質也質相其事陷諫者義也言國
之害忘生為君不避喪身故孔子曰諌有五吾從於諷
諷也者謂君父有闕而難言之或託興詩賦以見乎詞
或假託他事以陳其意冀有所悟而遷於善諫也者謂
事有不當指而言之上至君父下及朋友論之不疑必
有所益故孔子稱君有爭臣父有爭子士有争友此之
謂也尚書曰毎歲孟春遒人以木鐸徇于路官師相規
工執藝事以諫其或不恭邦有常刑又惟木從繩則正
后從諫則聖禮記曰父母有過下氣怡色柔聲以諌諫
若不入起敬起孝悦則復諫又事君欲諫不欲陳(陳謂/言過)
(於/外)又父母有過諫而不逆孔子曰事君逺而諫則讇也
近而不諌則尸利也(顧子曰不諌則危君諌則危身是/賢人君子上不敢危君下不敢危)
(身三諫不/從則去矣)事對饋歎　飲歌(左傳曰魏獻子為政梗陽/人以獄上其大宗賂以女)
(樂魏子將受之閻没汝寛退朝待於庭饋入召之比置/三歎既食使坐魏子曰唯食忘憂吾子三歎何也同辭)
(對曰饋之始至恐其不足是以歎曰豈有將軍食之而/不足是以再歎及饋之畢曰願以小人之腹為君子心)
(屬厭而已獻子遂辭梗陽人晏子春秋曰景公起大臺/歲寒役之凍餒者鄉有焉公延晏子坐飲酒樂晏子歌)
(終喟然流涕公止之曰子殆/為大臺之役寡人將罷之)后聖　臣直(后聖見叙事/漢書曰薛廣)
(德字長卿為御史大夫直言諫爭上出便門欲御樓船/廣頓首曰宜從橋上不悦光禄大夫張孟進曰臣聞君)
(聖臣直乘船危就/橋安上乃從橋)當車　扣馬(尚書洪範五行傳曰昌/邑王賀為帝天陰七日)
(晝夜不見日月賀欲出行光禄大夫夏侯勝當車諌曰/天久隂不雨臣下有謀上者陛下欲何之史記曰趙肅)
(侯遊大陸出於鹿門大戊午扣馬諌曰耕事方急肅侯/下車而謝之又崔鴻前秦録曰苻堅如鄴狩于西山伶)
(人王洛扣馬/而諫乃止)汙輪　折檻(漢書曰薛廣德字長卿為御/史大夫直言諌爭上出便門)
(欲御樓船廣德當乘輿免冠頓首曰宜從橋陛下不聽/臣臣自刎以血汙車輪漢書成帝時朱雲上疏求見公)
(卿在前雲曰願賜上方斬馬劒斷佞臣一人頭以厲其/餘因指言張禹上大怒曰庭辱師傅死罪不赦御史將)
(雲下雲攀殿檻檻折呼曰臣得下從龍逢比干逰于地/下足矣左將軍卒慶忌扣頭流血諫曰此臣素狂直使)
(其言非固當容之上意解及當修檻/上曰勿易之因而葺之以旌直臣)逆耳　拂心(史記/曰沛)
(公入秦宫室帷帳狗馬珍寳婦女以千數欲留居之樊/噲諫沛公出舍沛公不聽張良曰忠言逆耳利於行良)
(藥苦口利於病願聽樊噲言沛公乃還㶚上漢書曰哀/帝時杜欽諫曰臣竊有所憂言之拂心逆耳不言則日)
(漸長為禍不細臣聞玩色不厭必生好/憎之心好憎之心生即愛寵偏於一人)三責　五失(晏/子)
(春秋曰景公遊公臯望齊國曰嗚呼古而無死何如晏/子曰古而無死太公長有齊國公不悦無幾梁丘據乘)
(六馬公曰據與我和乎晏子曰此同也公作色無幾公/使禳彗星晏子曰天教也若受諫賢聖彗星將亡公色)
(不悦及晏子卒出位屏而泣曰昔夫子一日三責我今/孰責寡人乎王隱晉書曰齊王冏輔政歲餘驕矜多過)
(鄭方諌曰今王安不慮危耽于酒色其失一大王檄命/當使天下莫如清風今則不然其失二四夷交侵不以)
(為念其失三興義人勞窮苦不聞賑救之令其失四又/與義兵論功未息其失五冏含忍曰微吾子則終不聞)
(孤之/過也)斷鞅　攬轡(周斐汝南先賢傳曰建武八年車駕/西征隗囂郭憲諫曰天下初定車駕)
(未可以動憲乃當車㧞佩刀以斷車鞅帝不從遂上隴/其後頴川兵起迴駕而還帝歎曰恨不用光禄之言叚)
(龜龍西涼記曰吕纂斬馳游獵或馬奔溝塹之間殿/中侍御史王回控馬諌曰陛下宜憶袁盎攬轡之言)盡
言　開説(劉向説苑曰有能盡言於君用則留不用則/去謂之諌也魏志曰明帝時百姓凋匱而役)
(務方殷衛顗上疏曰非破家為國殺身成/君者誰犯顔色觸忌諱建一言開一説哉)犯顔　逆意
(范􁸹後漢書曰銚期重於信義在朝廷憂國愛主其有/不得於心必犯顔諌争魏志曰明帝時百姓凋匱而役)
(務方殷衛顗上疏曰順顔者愛所由生逆意者惡所從/至故人皆順顔而避逆意又桓範世要論曰揣人之耳)
(逆人之意/不為諌争)屏几改容　免冠頓首(崔鴻前涼録曰張駿/讌羣寮議欲嚴刑峻)
(制衆咸以為宜㕘軍黄斌進曰臣未見其可尊親犯令/即令不行矣駿性嚴猛乃屏几改容曰微黄生吾不聞)
(過矣可謂忠之至也范􁸹後漢書曰銚期有不得於心/必犯顔諌争帝嘗出期免冠頓首車前曰古今之戒變)
(不意而成不願陛下微行/數出帝為之迴輿而還)賦謝偃惟皇誡德賦(惟皇王/之迭代)
(信步騩之殊規莫不慮失者常得懐安者必危是以戰/戰慄慄日慎一日守勤守儉去奢去逸外無荒禽内無)
(荒室惟賢是授惟民斯恤則三皇不足四五帝不足六/若夫恃智驕力狠戾倔强忠良是弃謟佞斯奬構崇臺)
(以造天穿深池而絶壤厚賦重役積寳藏鏹/無罪加刑有功不賞則夏桀可二殷辛易兩)詩漢韋孟
諷楚元王四言詩(邦事是廢逸逰是娛人馬悠悠是放/是驅所宏匪德所親匪俊唯囿是恢)
(唯諫是信嗟哉我王漢之/睦親曽不夙夜以休令聞)魏應璩百一詩(室廣致凝隂/臺髙來積陽)
(奈何季世人侈靡在宫牆飾巧無窮極/土木被朱光徵求傾四海雅意猶未康)
貴第四(叙/事)説文云貴者歸也謂物所歸仰汝潁言貴聲
如歸往之歸抱朴子曰貴游子弟生乎婦人之手憂懼
未嘗經心或未免襁褓而加青紫之秩纔勝衣冠而居
寵榮之位專生殺之威操黜陟之柄誠可畏矣戰國策
曰田需貴於魏王惠子曰勉哉夫楊横樹之則生折而
樹之亦生然十人樹之一人拔之則無楊矣且以十人
之衆樹易生之物然而不勝一人者何也樹之難而去
之易今雖自樹於王而欲拔者衆子必危矣史記李斯
歎曰吾聞荀卿有云物禁太盛吾昔上蔡布衣今人臣
之位無居其上者可謂富貴極矣物極則衰吾未知所
税駕也荀伯子荀氏家傳曰惟我之先至於有晉人物
盈朝衮衣暐􁸹六代九公不亦偉乎磊落壊竒光照六
合中興丞相王公歎曰勗已後榮寵莫二為天下貴門
矣事對七葉　五侯(左思詠史詩曰金張籍舊業七葉/珥漢貂漢書曰成帝封舅譚為平)
(阿侯商為成都侯立為江陽侯根為曲陽侯逢/為髙平侯五人同日封世謂之五侯榮貴絶代)金張
耿鄧(漢書曰功臣之家唯有金氏張氏親近貴寵比於/外戚又曰金日磾勒功上將傅國後嗣七葉内侍)
(何其盛也東觀漢記曰耿氏自中興以後迄建安之末/大將軍二人九卿十三人遂與漢盛衰又曰鄧氏自中)
(興後累葉貴/寵莫與為比)三主　五公(東觀漢記曰耿氏自中興以/後迄建安之末尚公主三人)
(列侯十九人中郎將護羌校尉及刺史二千石數百/人司馬彪漢書曰袁安桓帝初遷太尉四葉五公)許
史　梁竇(漢書曰許嘉為大司馬車騎將軍又曰史丹/男九人皆以丹仕為侍中自宣元成哀外戚)
(興者許史三王丁傳之家皆重侯累將窮富極貴謝承/後漢書曰梁氏在位二十餘年窮極滿盛威行内外百)
(僚側目莫敢違命東觀漢記曰章帝崩竇太后臨政寳/憲為大將軍食邑二萬户弟景執金吾瓌將作大匠光)
(禄/勲)垂三組　佩六印(漢書楊僕宜陽人也稍遷至主爵/都尉南趙反拜為樓船將軍有功)
(封梁侯因歸家懐銀黄垂三組以誇鄉里組綬也史記/曰蘇秦洛陽人也師於鬼谷先生後得周書隂符讀之)
(以出揣摩因説六國以秦為從約長并相六國各佩其/印行過洛陽重騎輜重諸侯各發使送之甚衆擬於王)
(者周王聞之恐懼除道使人/郊勞於是散千金以賜宗族)一門三后　六葉九公(謝/承)
(後漢書曰梁不疑子為潁隂侯𦙍子為城父侯冀一門/三皇后六貴人二大將軍夫人女侯邑稱君七人尚公)
(主三人其餘卿將尹校五十七人百/僚側目莫敢違命六葉九公見叙事)朱輪　華轂(漢書/楊惲)
(曰吾家方全盛之時乘朱輪者十人又劉向上封事曰/今王氏一姓乗朱輪華轂者二十三人青紫貂蟬充盈)
(幄/内)觀閣彌亘　􁹶第相望(張璠漢記曰馬防兄弟貴盛/大起第觀連閣彌亘東觀漢)
(記曰竇融嗣子穆尚内黄公主而融弟顯親侯竇友嗣/子固尚沮陽公主穆長子勲尚東海恭王女竇氏一公)
(兩侯三公主四二千石自祖至孫宫府厩/第相望奴婢千數雖親戚功臣莫與為比)詩晉左思詠
史詩(濟濟京城内赫赫王侯居冠葢隂四術朱輪竟長/衢朝集金張館暮宿許史廬南鄰擊鐘磬北里吹)
(笙/竽)古樂府詩(君家誠易知悠悠復難忘黄金為君門白/玉為君堂堂上羅酒樽使作邯鄲倡中庭)
(生竒樹華燈何煌煌兄弟兩三人中子為侍郎五/日一來歸道上自生光黄金絡馬頭觀者滿路傍)齊鮑
照代京洛篇(􁺒樓十二重四户八綺窓繡角金蓮花桂/柱玉盤龍珠簾無隔露羅幌不勝風寳帳)
(三十萬為/爾一朝容)梁吳均贈周興嗣詩(吾賢當路者聲名振華/夏朱輪玳瑁車紫鞚連)
(錢馬朝花舞風去夜月窺窓/下想君貴易交居然應見捨)紹安贈蔡君詩(疇昔同遊/谷伊爾遷)
(喬木赫奕盛青/紫討論窮簡牘)李百藥寄楊公詩(公子盛西京光華早/著名分庭接遊士虛)
(館待時英髙閣浮香出長廊寳/釧鳴面花無隔笑歌扇不鄣聲)鮑照擬古詩(魯客事楚/王懐金襲)
(丹素既荷主人恩又蒙令尹顧日晏罷朝還輿馬塞衢/路宗黨先光華賔僕逺傾慕富貴人所欲道得亦何懼)
富第五(叙/事)夫貴者必富而富者未必貴也故士之欲貴
乃為富也然欲富者非為貴也從是觀之富人之所極
願也故易曰富有之謂大業孔子曰富而可求雖執鞭
之士吾亦為之如不可求從吾所好又曰富與貴是人
之所欲不以其道得之不處也陽虎云為富不仁為仁
不富家語曰以富貴而下人何人不與以富貴而敬人
何人不親史記曰夫用貧求富農不如工工不如商刺
繡文不如倚市門此言末業貧者之資也春秋左氏傳
曰齊慶氏亡分其邑與晏子晏子不受人問曰富者人
所欲也何為不受對曰無功之賞不義之富禍之媒也
我非惡富恐失富也説苑曰楚王問莊辛君子之富奈
何對曰君子之富假貸人不買也餘食人不使不役也
親戚愛之罪人善之不肖者事之皆欲其夀樂不傷於
患此君子之富也王充論衡曰揚子雲作法言蜀富賈
人齎錢十萬願載於書子雲不聽曰夫富無仁義猶圈
中之鹿欄中之羊也安得妄載桓寛鹽鐵論曰人大富
則不可以禄使尚書五福二曰富事對素封　丹穴(史/記)
(曰富人之情性所不學而俱願者也今有無秩禄之俸/爵邑之入而比之者命曰素封漢書曰寡婦清真先得)
(丹穴而擅其/利以致富焉)算金　量玉(徐廣晉記曰王戎殖財賄家/僮數百計算金帛有如不足)
(以此獲譏於時王子年拾遺記曰郭况累金/數億庭中起髙閣置衡石於其上秤量珠玉)借車子
請如願(干寳捜神記曰有周犨嘖者貧而好道夫婦夜/耕困卧夢天公過而哀之勑外有以給與司録)
(案籍曰此人相貧限不過此唯有張車子應賜千萬車/子未生請以借之天公曰善又録異傳曰廬陵歐明從)
(賈客道經彭澤湖每以舟中所有多少投湖中云以為/禮積數年後復過忽見湖中有大道上多風塵有數吏)
(乘車馬來候明云是青洪君使要須臾達見有府舍門/下吏卒明甚怖吏曰無所怖青洪君感君前後有禮故)
(要君必有重遺君皆勿取獨求如願耳明既見青洪君/乃求如願使隨明去如願者青洪君婢也明將歸所願)
(輒得數/年大富)金溝　錢井(劉義慶曰王武子移第北芒下于/時人多地貴濟好馬射買地作埓)
(編錢布地竟埓時人號曰金溝風俗通曰河南平隂龎/儉遭倉卒之時隨母流轉客居廬中鑿井得錢千萬遂)
(因得/富)陶白　程羅(史記曰范蠡浮海出濟變名姓止于/陶致貲累巨萬天下稱陶朱公又曰)
(白圭樂觀時變趨時若猛獸鷙鳥之發漢書曰程鄭山/東遷虜也冶鐵賈富埓卓氏又曰成都羅裒貲至巨萬)
積財如山　閉門成市(王隱晉書曰石崇百道營生積/財如山東觀漢記曰樊重素富)
(閉門/成市)秦鍼　魏冉(左傳曰秦后子有寵於桓如二君其/母曰不出懼選后子奔晉其車千乘)
(注曰景公母弟公子鍼史記/曰穰侯魏冉之富富如王家)銅山　金穴(漢書曰上使/善相人相鄧)
(通曰當貧餓死上曰能富通在我於是賜蜀嚴道銅山/得自鑄錢布天下東觀漢記曰郭况遷大鴻臚上數幸)
(其第賜金帛甚盛京師號/况家為金穴言其貴極也)卓鄭　猗陶(史記曰卓氏因/鐵冶富又曰程)
(鄭富埓卓氏孔叢曰猗頓大畜牛羊于猗氏之南資擬/王公富於猗頓故曰猗頓史記曰范蠡止陶致貲累巨)
(萬天下稱/陶朱公)輜車千乘　僮客萬人(史記曰穰侯富於王/家出闗輜車千乘蜀)
(志曰糜竺字子仲祖業貨/殖童客萬人貲産巨萬)谷量牛馬　閣稱珠玉(漢書/曰烏)
(氏倮畜牧及衆斥賣求竒繒物間獻遺戎王王什倍其/值與之積畜至用谷量牛馬秦始皇令倮比封君烏氏)
(縣名倮其名也王子年拾遺記曰郭况庭/中起髙閣置衡石於其上以稱量珠玉)漿酒　藿肉
(漢書曰鮑宣上書曰奈何獨私養外親與幸臣董賢多/賞賜以千萬數奴從賔客漿酒藿肉蒼頭盧兒皆用致)
(富非/天意)頌齊鮑照清河頌(士民殷富繁軼五陵/宫宇宏麗崇冠山川)論梁劉孝
標廣絶交論(富埓陶白貲巨程羅/山擅銅陵家藏金穴)
貧第六(叙/事)吕忱字林曰窶貧空也孫卿子曰貨財粟米
之於家少有者謂之貧至無者謂之窮方言曰南楚人
貧衣被醜敝謂之須㨗(㨗謂狎/疌也)或謂之褸裂(褸裂衣壊/貌也音樓)
或謂之藍縷(左傳曰蓽路/藍縷謂貧也)顔延之庭誥曰富則盛貧則
病甚矣貧之為病也不唯形色麤黶或亦神心沮廢豈
但交友疎棄必有家人誚讓非亷潔深識者何能不移
其植故欲蠲憂患莫若懐古之志當自同古人見深則
憂淺識逺則患浮昔有琴歌於編蓬之中用此道也毛
詩曰出自北門憂心殷殷終窶且貧莫知我艱又曰自
我徂爾三歲食貧論語曰貧與賤是人之所惡不以其
道得之不去也又曰貧而無怨難(列子曰凡為名者/必亷廉斯貧矣)事
對六極　十盜(尚書六極一曰凶短折二曰疾三曰憂/四曰貧五曰惡六曰弱太公六韜曰武)
(王問太公曰夫貧富豈有命乎將治生不得其意太公/曰盜在其室計之不熟一盜收種不時二盜取婦無能)
(三盜養女太多四盜棄事就酒五盜衣服過度六盜封/藏不謹七盜井竈不便八盜舉息就利九盜無事舉火)
(十盜安/得富也)杼空　壁立(毛詩曰小東大東杼軸其空箋云/謂無他貨唯絲麻耳今盡杼軸不)
(作也漢書曰梁孝王薨司馬/相如歸而家貧徒四壁立)圭窬　蓽户(禮記曰儒有/一畝之宫環)
(堵之室蓽門圭窬又左傳曰蓽户圭竇符子曰楚之交/子魯之周子齊之狂子相與居乎泰山之陽處乎環堵)
(之室蓽户不扉葢茨/不翳而髙歌不輟)緼袍　裋褐(論語曰衣敝緼袍淮/南子曰貧人夏則被)
(褐帶索含菽飲水以支暑熱冬/則羊裘裋褐不掩形而焬竈)蓬室　棘庭(皇甫謐髙/士傳曰老)
(萊子楚人也耕蒙山之陽以藋葭為牆蓬蒿為室把木/為牀蓍艾為席抱朴子曰洪貧無僮僕籬落頽决荆棘)
(叢生/庭宇)牛衣　蝸廬(漢書曰王章家貧常卧牛衣中魚豢/魏略曰楊沛前後宰歴城守不以私)
(計介意故身退之後家無餘積/蝸牛廬居止其中妻子凍餒)并日而食　同衣而出
(論語曰端木賜結駟連騎以從原憲憲居蓬蒿之中并/日而食子貢曰甚矣子之病也後漢書曰李元字大遜)
(陳留人也事母至孝家貧/兄弟六人同衣而出入)蓬霤　桑樞(抱朴子曰洪家/貧荆棘叢於庭)
(宇蓬莠塞乎階霤莊子曰原憲/居環堵之室桑為樞而甕為牖)枯鮒　懸鶉(莊子曰莊/周家貧故)
(往貸粟於監河侯侯曰待我得邑金貸子三百金周忿/然作色曰周昨來視車轍有鮒魚呼我曰君豈有升斗)
(之水相活哉周曰諾我且游吳越令激西江之水而逆/子可乎鮒魚忿然作色曰此曽不如早索我於枯魚之)
(肆孫卿子曰子夏/家貧鶉衣懸壁)一瓢　四壁(論語曰賢哉回也一簞/食一瓢飲崔鴻後燕録)
(曰魏郡王髙家/貧徒有四壁)茅宅　蓬廬(李劭别傳曰公居貧而不/好修産業有稻田三十畝)
(茅宅一區張衡歸田賦曰感/老氏之遺戒乃迴駕乎蓬廬)坎􁺤　落魄(楚辭曰坎􁺤/兮貧士失時)
(而志不平漢書曰酈食/其好讀書家貧落魄)賣樵　鬻畚(漢書曰朱買臣家/貧好讀書不修産)
(業常刈薪樵賣以給食何法盛晉/中興書曰王猛家貧鬻畚為事)甕牖　席門(禮記曰/儒有一)
(畝之宫環堵之室蓽門圭窬蓬户甕牖漢書曰陳平家/貧好讀書不營生業居窮巷中以席為門然門多長者)
(車/轍)夜耕　晝傭(陶潛搜神記曰有周犨噴者貧而好道/夫婦夜耕崔鴻後燕録曰魏郡王髙秦)
(末飢亂夫妻晝則傭/耕夜則伐草燒塼)歠菽　食藜(禮記曰子路曰傷哉/貧也已生無以為養)
(子曰歠菽飲水以盡其歡斯之謂孝崔鴻後燕録曰王/髙秦末飢亂父母兄弟死者十有五人飢食藜藿寒衣)
(草/衣)蓬戸　蒿牀(莊子曰原憲居環堵之室蓬户不掩皇/甫謐髙士傳曰田何年老家貧茅居蒿)
(牀守道/不仕)賣卜　傭書(司馬彪續漢書曰范丹桓帝時辟/為太尉丹自以狷急不能從俗弊)
(服賣卜於市魏收後魏書曰崔亮字/敬儒清河東武城人家貧傭書自業)雪履　塵甑(史記/曰東)
(郭先生久待詔公車貧困飢寒弊履不完行雪中履有/上無下足盡跋地道中人笑之司馬彪續漢書曰范丹)
(桓帝時以丹為萊蕪長不到官遭黨人禁錮乃結草室/而居有時絶糧閭里歌之曰甑中生塵范史雲釜中生)
(魚范/萊蕪)立錐地　擔石儲(史記曰楚相孫叔敖知優孟賢/病且死謂其子曰我死汝必貧)
(困往見優孟居數年卒敖子果窮困負薪逢優孟遂謁/謂孟父素所誡言孟即為敖子談説楚王謂叔敖復生)
(欲以為相孟曰請與婦計之三日而來曰婦言慎勿為/楚相孫叔敖之為相盡忠及死其子無立錐之地何足)
(為也王遂封敖子又魏志曰華歆素清/貧禄賜以賑施親戚故家無擔石之儲)子桑殆病　元
安已絶(莊子曰子輿與子桑友而霖雨十日子輿曰子/桑殆病矣裹飯而往食之子桑若歌若笑鼔琴)
(曰父母豈欲吾貧哉天地豈私貧我哉求其為之者不/得也先賢行狀曰胡定字元安至行絶人居喪雉兎逰)
(其庭縣令遣户曹/掾問定定已絶穀)賦束晳貧家賦(余遭家之轗軻嬰六/極之困屯無原憲之)
(厚德有斯人之下貧愁鬱煩而難處且羅縷而自陳有/漏狹之草屋不蔽覆而受塵欲恚怒而無益徒拂鬱而)
(獨嗔蒙乾坤之徧/覆庶無財而有仁)漢揚雄逐貧賦(汝在六極投棄荒遐/進不由德退不受阿)
(久為滯客其意若何人皆文繡余褐不完人皆稻粱我/獨藜飱貧無寳玩何以為歡徒行負笈出處易衣身服)
(百役手足胼胝朋友道絶達官陵遲厥咎安在職爾為/之舍爾逺竄崑崙之巔爾復我隨翰飛戾天舍爾登山)
(巖穴隱藏爾復我隨陟彼髙岡舍爾入海汎彼栢舟爾/復我隨載沉載浮我行爾動我静汝休豈無他人從我)
(何求今汝去/矣勿復久留)詩晉左思詠史詩(習習籠中鳥舉翮觸四/隅落落窮巷士抱影守)
(空廬出門無通路枳棘塞中途計䇿棄不收塊若枯池/魚外望無寸禄内顧無斗儲親戚還相蔑朋友日漸疎)
宋陶潛詠貧士詩(萬族皆有託孤雲獨無依曖曖虚中/滅何時見餘暉又曰凄厲歲將暮擁)
(褐曝前軒南圃無遺秀枯條盈北園傾壺絶餘瀝窺竈/不見煙詩書寒坐外白日去不還又曰榮叟老帶素欣)
(然方彈琴原生納决履清歌暢髙音歛袂不掩肘藜羮/乏恒斟豈忘襲輕裘茍得非所欽又曰仲蔚愛窮居繞)
(屋生蒿蓬翳然絶交游賦詩頗能工介焉安/其業所樂非窮通人事固已拙聊得長相從)宋袁伯文
述山貧詩(傭滌倦閭閈耕牧憊松丘製荷依露壑搴若/逗霜洲鬢垂驚年素膚耗盈帶憂幸有深棲)
(性幽山/可以留)梁王僧孺傷乞人詩(少年空扶轍白首竟填溝/葦席何由足菽藿不能周)
(自顧非好行乞且欲包羞/勞君欵曲問冐此殷勤酬)宋蕭璟貧士詩(四時迭來往/苦辛隨事迫)
(三冬泣牛被五月被裘客遲遲春日永憂來安所適季/秋授衣節荷裳竟不易班超棄筆硯婁敬脱挽軛雖云)
(丈夫志終涉自媒迹賢/哉顔氏子飲水常怡懌)晉張望詩(荒墟人迹稀隱僻閭/鄰濶葦籬自朽損毁)
(屋正寥豁炎夏無完絺𤣥冬無煖褐四體困/寒暑六時疲饑渴營生愈愁瘁愁來不可割)晉江逌詩
(蓽門不啟扉環堵滿蒿榛空瓢覆壁下/簟上自生塵出問誰氏子憊哉一何貧)梁朱超詠貧詩
(觸途皆可試維貧獨未安窓開兩片月霜足一重寒/蒿濕鋪牀冷荷脆補衣難若言為客易推劒與君彈)應
瑗雜詩(貧子語窮兒無錢可把撮耕日不得粟/采彼北山葛簟瓢恒自在無用相呵喝)魏武謡
俗詩(甕中無斗儲發篋無尺繒/友來從我貸不知所以應)書應璩與韋仲將書(夫/以)
(原憲懸磬之居而值皇天無已之雨薪芻既盡舊穀亦/傾進無顔子不改之志退無揚雄晏然之情是以懐戚)
(良不/可堪)又與董仲連書(穀糴騰踴告求周鄰日獲數升猶/無薪可以熟之孟軻困於梁宋宣)
(尼戹以陳蔡無以過此出蒙誚於臧獲入見/謫於嬪􁺑忽使邑憤不知處世之為樂也)
離别第七(叙/事)楚辭曰悲莫悲兮生别離又曰憭慄兮若
在逺行登山臨水送將歸江淹别賦曰黯然銷魂者唯
别而已矣家語曰孔子去周老子送之曰吾聞富貴者
送人以財仁者送人以言吾雖不能富貴而竊仁者之
號請送子以言凡當世之聰明深察而近於死者好議
人者也博辯宏大而危其身者好發人之惡也孔子曰
敬奉教東觀漢記曰陳遵使匈奴辭於王丹丹謂遵曰
子使絶域無以相贈贈子以不拜遂揖而别遵甚悦管
輅别傳曰諸葛樂與輅别戒以二言卿性樂酒雖温克
然不可保當節之卿有水鏡之才所見者妙禍如膏火
不可不慎持卿散才以游於雲漢之間不憂不富貴也
輅言酒不可極才不可盡吾欲持酒以禮持才以愚何
患之有耶事對宿濟　餞郿(毛詩曰出宿于濟飲餞于/禰又曰申伯信邁王餞于)
(郿/)浮雲　零雨(李陵贈蘇武詩曰仰視浮雲馳奄忽互/相逾風波一失路各在天一隅孫楚征)
(西官屬於陟陽候祖道詩曰晨風飄岐路/零雨被秋草傾城逺追送餞我千里道)牽衣　總轡
(魏文帝見挽船士兄弟辭别詩曰舍我故鄉客將適萬/里道妻子牽衣袂落淚霑懐抱陸機赴洛詩曰總轡登)
(長路嗚咽辭密親永歎/遵北渚遺思結南津)參辰　弦栝(李陵贈蘇武詩曰/昔為鴛與鴦今為)
(參與辰昔時常相近邈若胡與秦陸機為顧彦先贈婦/詩曰形影參商乖音信曠不達離合豈非常譬彼弦與)
(栝/)送南浦　造北林(楚辭曰余交手兮連行送美人兮/南浦曹植離友詩曰日匿景兮天)
(微隂經迴路/兮造北林)北館　東城(漢武帝與秦卓子侯家詔曰/春時子侯於北館與家别陸)
(機贈馮文羆詩曰鳳駕出東城送子/臨河曲登樓望峻波時逝一何速)白雲　黄鶴(穆天/子傳)
(曰天子觴西王母瑶池之上王母謠曰白雲在天山川/間之蘇武贈李陵詩曰黄鶴一逺别千里顧徘徊胡馬)
(失其羣思/心長依依)北路　南津(曹彪答東阿王詩曰盤徑難懐/抱停駕與君訣即車登北路永)
(歎尋先轍陸雲答兄機詩曰悠逺途可極/别怨㑹何長南津有絶濟北渚無河梁)二鳬　雙鸞
(蘇武别李陵詩曰二鳬俱北飛一鳬獨南翔子當留斯/館我當歸故鄉嵇康贈秀才入軍詩曰雙鸞匿景曜戢)
(翼太山西單雌偏/獨游哀吟傷生離)蘭圃　桃館(嵇康贈秀才入軍詩曰/息徒蘭圃秣馬華山郢)
(人逝矣誰與盡言荆州圖記曰襄陽縣南/陸道六里有桃林館是餞行送歸之處)東津　西渚
(酈元注水經曰夀春縣城東為長瀨津津側有才堂此/亭迎送所泊也戴逵離興賦曰挾鳴琴於林下理纎綸)
(於長浦迴餞行以越/江送猗人於西渚)四鳥　三荆(家語曰孔子在衛晨/興顔回侍聞有哭聲)
(甚哀顔囘曰此哭聲非獨哀死又悲生離也孔子曰何/以知之對曰回聞恒山之鳥生四子羽翼既成將分離)
(悲鳴以相送哀聲有類於此吳均續齊諧記曰京兆人/田真兄弟三人共分財各居堂前有一株紫荆華甚茂)
(共議破為三待明截之忽一夕樹即枯死真見之驚謂/諸弟曰本同株當分析便憔悴况人兄弟孔懐而可離)
(異是人不如樹木/也兄弟相感更合)秣馬　理棹(徐幹哀别賦曰秣余馬/以候濟兮心儃恨而内)
(盡仰深沉之晻藹兮重増悲以傷情王彪之與諸兄弟/方山别詩曰脂車總馳輪沉舟理飛棹絲染墨悲歎路)
(岐楊/感悼)臨江　絶河(趙􁸹吳越春秋曰勾踐入臣於吳羣/臣送至浙江上臨水祖送吳氏春秋)
(曰吳起行魏武侯自送/之絶河西與起相辭)飛鵠　翔鴻(樂府飛鵠行曰念/與君離别氣結不)
(能言各言重自愛逺道歸來難杜摯贈母丘荆州詩曰/鵠飛舉萬里一翀蜚昊蒼翔髙志難得離鴻失所望)
雲乖　雨絶(張載述懐詩曰䟦涉山川千里告辭楊子/哭岐墨氏感絲雲乖雨絶心乎愴而郭璞)
(詩曰君如秋日雲妾似突中/煙髙下理自殊一乖雨絶天)翔鳬　驚鶴(蘇武别李陵/詩曰二鳬俱)
(北飛一鳬獨南翔子當留斯館我當還故鄉曹植詩曰/雙鶴俱遨遊相侯東海傍雄飛竄北翔雌逝赴南湘棄)
(我交頸歡離/别各一方)歸雲征　驚風散(李充送許從詩曰來若/迅風歡逝如歸雲征離)
(合理之常聚散安足驚棗腆贈石崇詩曰翕如/翔雲㑹忽若驚風散分給懐離析對樂増累歎)發軫
弭棹(陸機贈馮文羆詩曰發軫清洛汭驅馬大河隂分/索古所悲志士多苦心謝靈運從宋公戲馬臺集)
(送孔令詩曰歸客逐海隅脱冠謝/朝列弭棹泊桂渚指景待樂闋)結轍　揚舲(范廣泉征/虜亭餞王)
(少傅詩曰掛冠東門閻歸褐西唐足結轍塵髙衢祖供/懸長麓孔法生征虜亭祖王少傅詩曰若人鑒殆辱解)
(紱揚歸舲真感屬/神慮髙興襲天情)悽心　結念(卞裕詩曰余弟適東邁/眷戀將乖情離别信吾)
(事悽心相纚嬰謝靈運送雷次宗詩曰符瑞守/邊楚感念悽城壕志苦離念結情傷日月滔)援琴
擊筑(蔡邕琴操曰商陵牧子娶妻五年無子父母將欲/為改娶妻聞中夜驚起倚户悲嘯牧子聞援琴鼓)
(之痛恩愛以永離歎别鶴以舒情故曰别鶴操史記曰/燕太子送荆軻入秦賔客知其事者皆白衣冠以送之)
(至易水上既祖道/髙漸離為之擊筑)贈言　送揖(家語曰子路將行辭於/孔子曰贈以帛乎贈汝)
(以言乎對曰請以言孔子曰不强不達不勞無功不忠/無親不信無復不恭無禮慎此五者而已矣子路曰由)
(願終身奉之東觀漢記曰陳遵為大司農護軍使匈奴/過辭於王丹臨訣丹謂遵曰俱遭時變唯我二人為天)
(地所遺今子當之絶域無以相贈/贈子以不拜遂揖而别遵甚悦)陟陽候　臨川亭(孫/楚)
(西征官屬於陟陽候祖道詩曰晨風飄岐路零雨被秋/草傾城逺追送餞我千里道荀雍臨川亭詩曰目極依)
(春路披褐懐良辰明發/戒徒御臨流餞歸人)即長衢　陵髙阜(孫楚陟陽候/詩曰乖離即)
(長衢惆悵盈懐抱孰能察其心鑒之以蒼昊卞裕送桓/竟陵詩曰翰城將孰寄懐人應斯􁺥餞行陵髙阜怡衿)
(睦景/氣)隔山河　閡丘谷(孫楚之馮翊祖道詩曰舉翮撫/三秦抗我千里目念當隔山河)
(執觴懐慘毒郭愔與從弟别詩曰乖索易為/久尋離覺月促遼落隔修途窈窕閡丘谷)征虜亭
領軍府(范廣泉征虜亭餞王少傅詩曰韓卿辭輦路踈/𫝊知殆辱素德燭光塵𤣥軌芳前覺謝琨送二)
(王在領軍府集詩曰苦哉逺征人將/乖萃余室明牕通朝暉絲竹盛蕭瑟)一日三月　二載
千秋(毛詩曰佻兮達兮在城闕兮一日不見如三月兮/李陵與蘇武詩曰嘉㑹難再遇二載為千秋臨河)
(濯長纓念/别悵阻修)掩歡緒　起離端(宋孝武帝幸中興堂餞江/夏王詩曰送行悵川逝離)
(酌偶歲隂隂雲掩歡緒江山起别心謝琨送二/王在領軍府詩曰樂酒輟今辰離端起來日)賦魏文
帝離居賦(惟離居之可悲愧獨處于空牀愁耿耿而不/寐歴終夜之悠長驚風厲於閨闥忽増激乎)
(中房動幃牀之晻/藹對明燭而無光)梁劉孝儀歎别賦(在初歸之為慶庶/因㑹而自收保私)
(庭之宴喜共昆弟而嬉游校小文於搖筆比楷式於臨/流止毎懽於接膝行必喜於同輈忽一去而數千遂離)
(居而引隔阻同夕於當寐乖共飡於/終食惟逺望以代歸負相思其無力)梁張纘離别賦(隔/願)
(言於信次尚眷眷而興懐矧雲崖之逺訣抱離袖之長/乖顧龍門而掩涕瞻郢路以何偕在驚禽之屢感迫徂)
(年之將暮眺湘沅之分流遵洞庭之永路山峻髙而易/隱浦邅迴而難泝猿啾啾而夜鳴鵑騷騷而曉度拊客)
(子兮何心能辭鄉與别故抱/荃蕙之遺芳共離披於霜露)梁江淹别賦(黯然銷魂/者唯别而)
(已矣况秦吳兮絶國復燕宋兮千里或春苔兮始生或/秋風兮暫起是以行子腸斷百感悽惻風蕭蕭而異響)
(雲漫漫而竒色舟凝滯於水濵車逶遲於山側棹容與/而未前馬寒鳴而不息掩金觴而誰御横玉柱而霑軾)
(居人愁卧怳若有亡日下壁而沉彩月上軒而飛光見/紅蘭之受露望青秋之羅霜巡丹楹而空掩撫錦幃而)
(虛凉知離夢之躑/躅意别魂之飛揚)詩古詩(行行重行行與君生别離相/去萬餘里各在天一涯道路)
(阻且長㑹面安可期胡/馬依北風越鳥巢南枝)李陵贈蘇武詩(携手上河梁遊/子暮何之徘徊)
(臨蹊路恨恨不能辭行人難久留各言長相思安/知非日月弦望自有時努力崇明德皓首以為期)宋謝
靈運相送方山詩(祗役出皇邑指期憩甌越解纜及流/潮懐舊不能發析析就衰林皎皎明)
(秋月含情易為/盈遇物難可歇)宋鮑照贈别傅都曹詩(輕鴻戲江潭/孤鴈集洲沚)
(邂逅兩相親同念共無已風雨好東西一隅頓千里/追想棲宿時聲容滿心耳短翮不能翔徘徊煙霧裏)齊
謝朓新亭渚别范雲詩(洞庭張樂池瀟湘帝子遊雲去/蒼梧野水還江漢流停驂我悵)
(望輟棹子夷猶心事/俱已矣江上徒離憂)齊王融蕭諮議西上夜集詩(徘徊/將所)
(愛惜别在河梁衿袖三春隔江山千里長寸心無逺近/邊地有風霜勉哉勤歲暮敬矣慎容光山中殊未懌杜)
(若空/自芳)齊張融别詩(白雲山中盡清風松下歇/欲識離人悲孤臺見明月)梁庾肩吾
新亭送劉之遴詩(車轉黄山路舟纚白馬津送輪時合/㦥分驂各背塵常山喜臨代隴頭悲)
(望秦欲持漢中/策還以贈征人)周王襃别王都官詩(聯綿憫流客悽愴/惜離羣東西御溝)
(水南北㑹稽雲河橋兩堤絶横岐/數路分山川遙不見懐袖逺相聞)周庾信答林法師詩
(客行七十歲歲暮逺徂征塞雲疑不解/隴水凍無聲君看日逺近為忖長安城)江總别袁昌州
詩(河梁望隴頭分手路悠悠徂年驚若電别日歎成秋/黄鵠飛飛逺青山去去愁不言雲雨散更似東西流)
　
　
　
　
　初學記巻十八
欽定四庫全書
　初學記卷十九
　　　　　　　　　　　　　唐　徐堅　撰
　　人部下
美丈夫第一(叙/事)家語曰息土之民美周書曰美男謂之
破老爾雅曰美士為彦暀暀皇皇穆穆美也論語曰堂
堂乎張也(注云言子/張儀容盛)左傳稱公子鮑美而艷登徒子賦
稱宋玉為人體貌閑麗漢書云張子房狀貌如婦人好
女直不疑狀貌甚美吳志孫桓儀容端正器懐聰明語
林曰何平叔美姿儀而絶白魏文帝疑其著粉夏月與
熱湯餅既啖大汗出隨以朱衣自拭色轉皎然潘安仁
至美毎行於道羣嫗以果擲之常盈車晉書王濛字仲
祖美姿容常覽鏡自照稱其父字曰王文開生如此兒
耶嘗㡌破入市買之羣嫗悦之争遺之㡌漢書曰張蒼
肥白如瓠東方朔目如懸珠齒如編貝後漢馬援眉目
若畫左傳子太叔美秀而文晉書謝尚論中朝人物杜
又膚清衛叔寳神清又王戎曰王衍神姿髙徹如瑤林
玉樹自是風塵外物又王澄謂王衍曰兄形似道而神
鋒太秀又漢書司馬相如車騎雍容閑雅甚都都美也
晉裴楷容儀俊爽時人謂之玉人事對乘羊車　執麈
尾(衛玠别傳曰玠在齠齓中乘羊車於洛陽市舉市咸/曰誰家玉人王夷甫美容貌常執玉柄麈尾與手一)
(色而/無别)夏潘連璧　甥舅映珠(郭子曰潘安仁夏侯湛並/有美容貌常同行人謂之)
(連璧衛玠别傳曰王武子玠之舅也語人曰昨與/吾外甥並坐炯然若明珠之在我側朗然來映人)班伯
甚麗　何晏絶美(漢書曰班伯少受詩於師丹大將軍/王鳳薦伯宜勸學召見晏昵殿中容)
(貌甚麗誦説有法拜中常侍何晏别傳曰晏方年七八/歲慧心天悟形貌絶美出遊行觀者盈路咸謂神仙之)
(類/)陳平冠玉　董偃賣珠(漢書曰陳平美色漢王曰平/雖丈夫美如冠玉耳又曰董)
(偃始與母賣珠為業偃年十三隨母入平/陽公主家左右言其姣好主養之號董君)得葛無恨
窺宋未許(異苑曰鄢陽陳忠女名豐鄰人葛勃有美姿/豐與村中女共聚絡絲戲相謂曰若得壻如)
(葛勃無所恨也宋玉登徒子好色賦曰玉為人體貌閑/麗口多微詞性又好色願王勿與出入後宫宋王曰臣)
(東家之子増之一分則太長減之一分則太短著粉/太白施朱太赤然此女登墻三年窺臣臣至今未許)龍
章鳳姿　凝脂㸃漆(嵇康别傳曰康長七尺八寸好容/色雖土木形骸不自飾而龍章鳳)
(姿天質自然語林曰王右軍目杜𢎞治/曰面如凝脂眼如㸃漆此神仙中人)宋鮑美豔　孫
桓聰明(見叙/事中)宋明等珪璧　何晏若神仙(王智深宋記/曰宋明帝諱)
(彧姿貌豐潔與珪璧/等質何晏事見上)行陳沉炯長安少年行(長安好少/年驄馬鐵)
(連錢陳王裝腦勒晉后鑄金鞭步搖如飛鷰劒鍔似舒/蓮去來新市北遨遊大道邊道邊三老翁顔鬢似衰蓬)
(自言生漢代少小見豪雄五侯俱曰拜七貴各論功建/章連北闕複道應南宫太后居長樂天子出回中玉輦)
(迎飛鷰金山賞鄧通一朝復一日忽見市朝空扶桑無/復海崑山倒向東少年何暇問頽齡遇福終子孫冥滅)
(盡鄉閭不復通淚盡眼方暗脾傷耳自聾杖策/尋遺老歌嘯詠悲翁遭隨今有遇非敢訪童蒙)
美婦人第二(叙/事)毛詩注云美女為媛何承天纂文云孚
瑜美色也莊子曰西施毛嬙人之所美也魚見之深入
鳥見之髙飛左傳稱鄭有徐吾犯之妹甚美公孫楚與
公孫黒爭聘之又宋孔父嘉之妻美宋華父督見之於
路目逆而送之曰美而豔公羊傳曰邾婁顔夫人有國
色後漢書曰梁冀妻孫夀色美善為妖態作愁眉啼粧
墮馬髻折腰步齲齒笑以為媚惑事對弄玉　飛瓊(劉/向)
(列仙傳曰簫史者秦穆公時人善吹簫能致孔雀白鶴/穆公女弄玉好之公以妻焉一朝隨鳳飛去漢武内傳)
(西王母乘紫雲之輦履𤣥瓊之舄下輦上/殿呼帝共坐命侍女許飛瓊鼔雲和之簧)南威　西子
(戰國策曰晉文公得南威三日不朝遂推南威而逺之/曰後世必有以色亡國者曹植扇賦曰情駘蕩而外得)
(心悦豫而内安増吳氏/之姣好發西子之玉顔)楚娃　宋豔(服虔通俗文曰南/楚以美色為娃楊)
(雄方言曰宋衛晉/鄭之間美色曰豔)絳樹　青琴(魏文帝與繁欽書曰今/之妙舞莫巧於絳樹清)
(歌莫激於宋臈司馬相如上林賦曰若夫青/琴宓妃之徒絶殊離俗冶閑都麗靚粧刻飾)巫峽　洛
川(山海經曰丹山西即巫山也帝女居焉宋玉所謂我/帝之季女名曰瑤姬其間首尾一百六十里謂之巫)
(峽葢因山為名也曹植洛神賦曰容與乎楊林流眄/乎洛川俯則未察仰以殊觀覩一麗人于巖之畔)髙
唐　下蔡(宋玉神女賦曰楚襄王與宋玉逰於雲夢之/澤使宋玉賦髙唐之事其夜王寢夢與神女)
(遇其狀甚麗阮籍詩二妃游江濵逍遙順風翔交/甫懐玉佩婉孌有芬芳傾城迷下蔡容好結中腸)翠翰
眉　蟬翼鬢(陸機豔歌行美目揚玉澤蛾眉象翠翰鮮/膚一何潤秀色若可餐崔豹古今注魏文)
(帝宫人絶所愛者有莫瓊樹薛夜來陳尚衣陳巧笑皆/日夜在側瓊樹始製為蟬鬢挈之縹緲如蟬翼故號曰)
(蟬/鬢)束素腰　横波目(宋玉登徒子賦曰臣東家之子眉/如翠羽腰如束素傅毅舞賦曰眉)
(連娟以増繞目/流睇而横波)賦宋玉髙唐賦并序(昔者先王嘗遊髙/唐怠而畫寢夢一)
(婦人曰妾巫山之女也為髙唐之客聞君遊髙唐願薦/枕席王因幸之去而辭曰妾在巫山之陽髙唐之岨朝)
(為行雲暮為行雨朝朝暮暮陽臺之下王曰朝雲始出/狀若何也玉對曰其始出也㬣兮若松榯其少進也晰)
(兮若姣姬揚袂鄣日而望所思忽兮改容偈兮若駕駟/馬建羽旗湫兮如風凄兮如雨風止雨霽雲無處所中)
(阪遙望𤣥木冬榮煌煌熒熒奪人/目精爛兮若列星曽不可殫形)漢司馬相如美人賦
(臣之東鄰有一女子𤣥髪豐豔蛾眉皓齒顔盛色茂景/曜光起恒翹翹而相顧欲留臣而共止登垣而望臣三)
(年於兹矣臣棄而弗許離宫閒館寂寞重虚門閣晝掩/曖若仙居臣排其户而造其堂芳香郁烈黼帳髙張有)
(女獨處婉然在牀竒葩逸麗素質豔光覩臣遷延㣲笑/而言曰上客何國之公子所從來無乃逺乎遂設旨酒)
(進鳴琴臣遂撫絃為幽蘭白雪之曲女乃歌曰獨處室/兮廓無依思佳人兮情傷悲有美人兮來何遲日既暮)
(兮華色衰敢託身兮長自私/玉􁺦挂臣冠羅袖拂臣衣)魏曹植洛神賦(御者對曰/臣聞河洛)
(之神名曰宓妃君王所見無乃是乎其狀若何臣願聞/之余告之曰其形也翩若驚鴻婉若游龍榮曜秋菊華)
(茂春松髣髴兮若輕雲之蔽月飄颻兮若流風之迴雪/逺而望之皎若太陽升朝霞迫而察之灼若芙蕖出渌)
(波濃纎得衷脩短合度肩若削成腰若約素延頸秀項/皓質呈露芳澤無加鉛華不御雲髻峩峩脩眉連娟丹)
(脣外朗皓齒内鮮明眸善盻靨輔承權瓌姿豔逸儀静/體閒柔情綽態媚於語言竒服曠世骨象應圖被羅衣)
(之璀璨珥瑤碧之華琚戴金翠之首飾綴明珠以耀軀/踐逺遊之文履曳霧綃之輕裾微幽蘭之芳藹兮步踟)
(蹰於山隅於是忽焉縱體以遨以嬉左倚彩旄右䕃桂/旗攘皓腕於神滸兮采湍瀨之𤣥芝余情悦其淑美心)
(振蕩而不怡收和顔以静志兮申禮防以自持於是洛/靈感焉徙倚彷徨神光離合乍隂乍陽竦輕軀以鶴立)
(若將飛而未翔踐椒塗之郁烈步蘅薄以流芳超長吟/以永慕兮聲哀厲而彌長歎匏𤓰之無匹詠牽牛之獨)
(處揚輕袿之綺靡翳脩袖以延佇體迅飛鳬飄忽若神/凌波微步羅襪生塵動無常則若危若安又曰越北沚)
(過南岡紆素嶺迴清陽動丹脣以徐言陳交接之大綱/恨人神之道殊兮怨盛年之莫當於是背下陵髙足往)
(心留遺情想/像顧望懐愁)宋謝靈運江妃賦(小腰微骨朱衣皓齒綿/視騰來靡容膩理出月)
(隱山落日映嶼收霞斂色迴颷拂渚每馳情於晨暮矧/良遇之莫叙投明珠以申贈覬色授而魂與嗟佳人之)
(眇邁眺霄際而告語懼展愛之未期抑傾念而蹔佇天/台二娥宫亭雙媛青袿神接紫衣形見或飄翰凌煙或)
(潛泳浮海萬里俄頃寸隂未改/事雖假於雲物心常得於無待)詩古詩(青青河畔草鬱/鬱園中柳盈盈)
(樓上女皎皎當窓牖娥娥紅粉粧纎纎出素手自/云倡家女嫁為蕩子婦蕩子行不歸空牀難獨守)晉阮
籍詩(妖冶閑都子英曜何芬葩𤣥鬢發朱顔睇眄有光/華傾城思一顧遺視來相過願為三春遊朝陽忽)
(蹉/􁺧)又詩(二妃遊江濵逍遙順風翔交甫懐玉佩婉孌有/芬芳猗靡情歡愛千載不相忘傾城迷下蔡容)
(好結衷腸感激生/愛思萱草樹蘭房)歌漢李延年歌(北方有佳人絶世而/獨立一顧傾人城再)
(顧傾人國寧不知傾得/城與傾國佳人難再)晉傅𤣥歌(有女懐芬芳媞媞步東/廂蛾眉雙翠羽明眸發)
(清光丹脣翳皓齒秀顔若珪璋巧笑露歡靨衆媚不可/詳令儀希世出無乃古毛嬙首戴金步搖耳繫明月璫)
篇魏曹植美女篇(美女妖且閑採桑岐路間柔條芬冉/冉葉落何翩翩攘袖見素手皓腕約)
(金鐶頭上金雀釵腰佩翠琅玕明珠交玉體珊瑚間木/難羅衣何飄颻輕裾隨風還顧盻遺光彩長笑氣若蘭)
(行徒用息駕/休者以忘餐)行古樂府陌上桑行(日出東南隅照我秦/氏樓秦氏有好女自)
(言名羅敷羅敷善採桑採桑城南隅青絲為籠䋲桂枝/為籠鈎頭上髪墮髻耳中明月珠緗綺為下裾紫綺為)
(上襦觀者見羅敷下擔捋髭鬚少年見羅敷脱巾著幞/頭耕者忘其犁鋤者忘其鉏來歸相喜怒但坐觀羅敷)
(使君從南來/五馬立踟蹰)宋鮑照堂上行(暉暉朱顔􁺨紛紛織女梭/滿堂皆美女目成對姮娥)
(筝笛更彈吹髙唱好相和萬曲不闗心/一曲動情多欲知意厚薄又聽聲相過)
醜人第三(叙/事)釋名曰醜臭也穢也家語曰耗土之人醜
尚書洪範六極五曰惡(孔安國曰/醜陋也)發蒙記曰醜男􁺩蔑
醜女離春廣雅曰仳倠媒婄儓􁺪䫪䫂噅睢頦顝期醜
也(仳鼻之反倠火遺反媒音陪儓音臺􁺪蒲比反/䫪  丈反睢音佳頦古來反顝音骨䫏音欺)毛詩
曰不見子都乃見狂且(注曰狂且/狂醜之人)左傳曰賈大夫貌惡
取妻而美三年不言御以如臯射雉獲之其妻始笑孫
卿子曰衛靈公有臣曰公孫吕身長七尺面長三尺而
廣三寸名動天下史記曰澹臺滅明狀甚惡秦相蔡澤
欽頤折頞晉書左思貌醜而口訥何承天纂文曰嫫母
醜人也列女傳曰齊孤逐女其狀甚惡又齊宿留女項
有大瘤梁鴻之妻孟光醜黑而肥力能舉石臼事對短
足　鋭頭(崔鴻前秦録曰符雄字元才趙建武中拜龍/驤將軍貌醜頭大而足短故軍稱為大頭龍)
(驤劉謐之龎郎賦曰其頭也則中/骼而上下鋭額平而承枕四起)欽頤　推顙(周斐汝/南先賢)
(傳曰周燮字彦祖欽頤折頞貌甚醜母不欲舉其父曰/吾聞諸聖賢人狀皆有異於人興我宗者必此兒遂舉)
(之吕氏春秋陳有惡人曰/郭洽犨眉推顙色如漆也)承宫　管輅(後漢書曰承宫/名播匈奴時單)
(于使求見宫曰夷狄眩名非識實也臣狀貌醜不可以/示逺人魏志曰管輅容貌醜而嗜酒飲食無威儀也)
孫秀　駘他(晉書孫秀尚河東公主形陋短小奴僕之/下者也莊子曰魯哀公問仲尼曰衛有惡)
(人焉曰哀駘他丈夫之與處者思不能去也婦人之請/於其母曰與為人妻寧為夫子妾者十數而未止也是)
(必有以異乎人也寡人召/而觀之果以惡駭天下)子羔貌惡　伯倫形陋(家語/曰髙)
(柴字子羔長不過六尺狀貌甚惡為人篤孝知名孔子/之門仕為郕宰梁祚魏國統文曰劉伶字伯倫形貌醜)
(陋身長六尺然肆意放蕩悠焉/獨暢自得一時常以宇宙為狹)支離隱頤　夏禹長頸
(莊子曰支離疏者頤隱於臍肩髙於項㑹撮指天五管/在上兩髀為脇也尸子曰禹長頸鳥喙面目顔色亦惡)
(矣天下/獨賢之)鵰鷦　嫫母(焦贛易林復之蒙曰鵰鷦娶妻深/目窈斗折腰不媚與伯相負何承)
(天纂文曰嫫母醜/人也黄帝愛幸)誕女　亮妻(世説曰王廣娶諸葛誕/女入室言語始交王語)
(婦曰神色卑下殊不似公休婦曰大丈夫不能髣髴彦/雲而令婦人比蹤英傑習鑿齒襄陽記曰黄承彦謂孔)
(明曰君擇婦身有醜女黄須黒色而才堪相配君子孔/明許焉載送之時人以為笑樂鄉里為之諺曰莫作孔)
(明擇婦正得/河外醜女)卬鼻　宿瘤(劉向列女傳曰齊鍾離春者/齊無鹽邑女宣王之正后也)
(其為人極醜無雙凹頭深目長肚大節卬鼻結喉肥項/少髪折腰出胸皮膚若漆行年三十無所容入行嫁不)
(售於是拂拭短褐自謁宣王宣王納之為后又曰齊宿/瘤女者齊東郭採桑之女閔王后也項有大瘤故號宿)
(瘤/)孤逐　厚送(劉向列女傳曰齊孤逐女者其狀甚醜/三逐於鄉五逐於里過時無所容乃造)
(襄王之門而求見王輟食而起謹敬左右曰三逐於鄉/者不忠五逐於里者少禮何足為貴王曰子不識也夫)
(牛鳴而馬不應者異類故也其人必有異者遂見與之/語而悦之韓詩外傳齊王厚送女欲妻屠門肚肚辭以)
(疾其友勸之曰子孫死腥臭之肆而已乎何以辭之肚/應曰其女醜其友曰何謂也肚曰吾肉善如量而去苦)
(少耳吾肉不善雖以他附益之尚猶不售今厚/送子子醜故耳其友下問女果醜肚一作吐)惠妃
允婦(王隱晉書曰武帝為太子納妃謀久不决上欲娶/衛瓘女楊后欲娶賈充女上曰衛公女有五可賈)
(公女有五不可衛家種賢而多子端正而長白賈家種/妒而少子醜而短黒也郭子曰許允婦是阮德如妹竒)
(醜交禮竟許永無復入理桓範勸之曰阮嫁醜女與卿/故當有意宜察之許便入見婦即出提裙裾待之許謂)
(婦曰婦有四德卿有幾答曰新婦所乏唯容士有百行/君有其幾許曰皆備婦曰君好色不好德何謂皆備許)
(有慙色遂/雅相重)勃屑　龎㢘(楚辭曰西施媞媞而不得見嫫/母勃屑而日侍又楚辭曰珪璋)
(雜於甑室龎亷與孟陬同宫舉/世以為恒俗固將愁苦而終窮)賦劉謐之龎郎賦(坐上/諸君)
(子各各明君耳聽我作文章/説此河南事詞汎不具載)朱彦時黑兒賦(世有非常/人實惟彼)
(𤣥士稟兹至緇色内外皆相似卧如驪牛􁺫立如烏/牛跱忿如鸜鵒鬬樂似鸕鷀喜云云詞汎不具載)劉
思真醜婦賦(人皆得令室我命獨何吝不遇姜任德正/值醜惡婦才質陋且儉姿容劇嫫母鹿頭)
(獼猴面椎額復出口折頞靨樓鼻兩眼䫜一交切如臼/膚如老桑皮耳如側兩手頭如研米槌髮如掘掃帚惡)
(觀醜儀容不媚似鋪首闇鈍拙梳髻刻畫又更醜粧頰/如狗舐額上獨偏厚朱脣如踏血畫眉如䑕負傅粉堆)
(頤下面中不徧有領如鹽豉囊袖如常拭釜履中/如和泥爪甲長有垢脚皸可容箸熟視令人嘔)宋玉
登徒子好色賦(登徒子妻蓬頭攣耳斷牛語反脣歴齒/旁行傴僂又疥且痔登徒子悦之使有)
(五子王熟察之/誰為好色者矣)
長人第四(叙/事)周書曰丘陵之人專而長淮南子曰東方
之人長禮斗儀曰君乘土而王者其人長帝王世紀曰
禹長九尺九寸殷湯長九尺孔演圖曰孔子長十尺帝
王世紀曰季歴之妃生文王昌身長十尺吳越春秋曰
伍子胥長一丈眉間一尺漢書曰韓王信長八尺九寸
張蒼長大肥白如瓠金日磾長八尺二寸東方朔長九
尺三寸河圖龍文曰龍伯國人長三十丈以東得大秦
國人長十丈又以東十萬里得佻國人長三丈五尺又
以東十萬里中秦國人長一丈天之東南西北極各有
銅頭鐵額兵長三千萬丈又有金剛敢死力士長三千
萬丈天中太平之都有都甲食鬼鐵面兵長三千萬丈
東方朔神異經曰西南大荒中有人焉長一丈其腹圍
九尺踐龜虵戴朱鳥左手憑青龍右手憑白虎知河海
斗斛識山石多少知天下鳥獸言語知百穀草木鹽苦
名曰聖一名哲一名先一名無不達凡人見拜者令人
神智西北海外有人焉長二千里兩脚中間相去千里
腹圍一千五百里但日飲天酒五斗不食五穀魚肉唯
飲酒好遊山海間不犯百姓不干萬物與天地同生名
無路之人一名仁一名信一名神事對腰十圍　跡六
尺(晉書曰尹緯字景亮少有大志不營産業身長八尺/腰帶十圍魁梧有爽氣史記曰秦始皇時有大人見)
(臨洮身長五/丈脚跡六尺)見襄武　出蓬萊(魏志曰咸熈二年有大/人見襄武縣長二丈餘)
(脚跡長三尺二寸白髮著黄單衣黄巾漢書曰王莽時/有竒士長一丈大十圍自謂曰巨無覇本出於蓬萊東)
(五城西北照如海濵軺車不能載三馬不能/勝即日大車四馬建旗載詣闕卧則枕股)眉見軾
骨專車(穀梁傳魯文公十一年叔孫得臣敗狄于鹹長/狄也弟兄三人大害中國瓦石不能害叔孫得)
(臣最善射者也射其目身横九畝斷其首眉見於軾國/語曰吳代越隳㑹稽獲骨焉節專車吳子使問仲尼仲)
(尼曰昔禹致羣臣於㑹稽之山防風氏/後至禹戮之其骨節專車此為大矣)長狄五丈　千
秋八尺(尚書洪範五行傳曰長狄之人長葢五丈餘也/漢書曰車千秋姓田為髙寢郎戾太子敗千秋)
(訟太子寃上乃召見千/秋長八尺餘體貌甚美)馬騰雄異　趙壹魁梧(袁宏漢/紀曰長)
(樂衛尉馬騰其長八尺身體洪大面鼻雄異而性賢厚/人多敬之後漢書趙壹字元淑體貌魁梧身長九尺美)
(鬢眉望之甚偉恃才/傲物為鄉曲所擯)海釣巨鼇　河流大屐(列子曰大/壑中有五)
(山天帝使巨鼇戴五山龍伯國有大人釣六鼇合負而/歸因灼其骨帝怒滅龍伯之國祖沖之述異記曰符健)
(皇始四年有長人見身長五丈語人張靖曰今當太平/新平令以聞健以為妖妄召靖繫之是月霖雨河渭泛)
(溢滿坂津監冦登於河中流得大屐一􁺬長/七尺三寸足跡稱屐指長尺餘文深七寸)巨覇枕股
　申香拂葢(巨覇已見上三十國春秋置左右鎮郎/及拂葢郎申香為拂葢郎長一丈九尺)十
丈極數　三馬不勝(國語曰人之長極幾何仲尼曰長/者不過十丈數之極也三馬事見)
(出蓬/萊注)林父千里　支提三丈(東方朔神異經東南隅大/荒中有林父焉其髙千里)
(腹圍百輔郭子横洞㝠記曰有支提國人長/三丈二尺有三手一手當胷手足各三指)賦漢司馬
相如大人賦(世有大人兮在乎中州宅彌萬里兮曽不/足以少留悲世俗之迫隘兮朅輕舉而逺)
(游垂絳幡之素霓戴雲氣而上浮建絡澤之脩竿兮總/光耀之彩旄垂旬始為縿兮曵彗星而為髾掉指揮以)
(偃蹇兮又旖旎以招搖攬攙搶以為旌兮靡屈/虹以為綢江杳眇以泫泫兮焱風涌而雲浮)讚晉郭
璞長臂國讚(雙臂三丈體如中人彼曷為者/長臂之人脩脚是負捕魚海濵)又夸父讚
(神哉夸父難以理尋傾河及日/遁形鄧林觸類而化應無常心)
短人第五(叙/事)國語曰僬僥國人長三尺短之至也方言
曰侏儒短人也鮆(昨啓/切)矲(蒲楷/切)短也漢武故事東郡送
一短人長七寸名巨靈漢書曰嚴延年為人短小精悍
敏㨗於事婁護為人短小精辨何承天纂文曰漢光武
時潁川張仲師長二尺魏書曰王粲樂進並為人短小
占夢書曰凡夢侏儒事不成舉事中止後無名百姓所
笑人所輕拾遺記曰員嶠中有陀移國人長三尺夀萬
歲廣延之國人長二尺東方朔神異經曰西北荒中有
小人長一寸朱衣𤣥冠西海之外有鶴國男女皆長七
寸事對臧紇　髙柴(左傳邾人莒人伐鄫臧紇救鄫敗/於狐駘國人誦之曰臧之狐裘敗)
(我於狐駘我君小子侏儒是使侏儒侏儒敗我/於邾家語曰髙柴字子羔不過六尺為人篤孝)優旃
蔡義(史記曰優旃秦倡侏儒也始皇時置酒天雨陸楯/者寒旃矜之乃大呼曰女雖長雨中立我雖短故)
(幸休始皇乃使皆代之漢書蔡義為丞相時年八十餘/短小無鬢眉貌似老嫗行步俛僂常兩吏持夾乃能行)
楚葉公　齊晏子(孫卿子曰楚葉公子髙微小短瘠其/行將若不勝衣晏子春秋曰晏子短)
(奉使楚楚為小門晏子不入曰使狗國/即從狗門入今使楚不當從狗門入也)蔡賦巴馬　郭
讚竫人(蔡邕短人賦曰巴巔馬兮柙下狗郭/璞讚曰僬僥極麽竫人又小竫音浄)王敬端方
　張松放蕩(宋書曰王敬𢎞形狀短小而坐起端方益/部雜記曰張松為人短小而放蕩不理節)
(操/)婁護精辯　嚴延敏㨗(並見叙/事中)巨靈七寸　陀移三
尺(並見叙/事中)西海畏鵠　東方紿騶(東方朔神異經曰西/海外有鶴國人長七)
(寸行如飛日千里百物不敢犯唯畏海鵠海鵠遇則吞/之夀三百歲人在鵠中不死漢書曰東方朔紿騶侏儒)
(曰帝以若曹無益於縣官/今欲盡殺若曹侏儒大懼)賦漢蔡邕短人賦(侏儒短人/僬僥之後)
(出自外域戎狄别種去俗歸義慕化企踵遂在中國形/貌有部名之侏儒生則象父唯有晏子在齊辨勇匡景)
(拒崔加刃不恐其餘尫公劣厥僂窶㗲噴怒語與人相/距矇昧嗜酒喜索罰舉醉則揚聲罵詈恣口衆人恐忌)
(難與並侣是以陳賦引譬比偶皆得形象誠如所語其/詞曰雄荆雞兮鶩鷿鵜鶻鴋鶵兮鶉鷃雌冠戴勝兮啄)
(木兒觀短人兮形若斯蟄地蝗兮蘆蝍蛆兮如繭中蛹/兮蠢蠕  蝢  視短人兮形若斯木門閫  梁上柱弊)
(鑿頭兮斷柯斧鞞□鼔兮補履獛脱/椎枘兮𢷬薤杵視短人兮形如許)讚郭璞僬僥讚(僬/僥)
(極麽竫人又小四/體取足眉目纔了)
奴婢第六(叙/事)風俗通曰古制本無奴婢即犯事者或原
之臧者被臧罪没入為官奴婢獲者逃亡獲得為奴婢
也説文曰男入罪曰奴女入罪曰婢方言曰臧甬(音/勇)侮
獲奴婢賤稱也荆淮海岱并齊之間罵奴曰臧罵婢曰
獲齊之北鄙燕之北郊凡人男而壻婢曰臧女而婦奴
曰獲又亡奴謂之臧亡婢謂之獲皆謂奴婢之賤稱秦
晉之間罵奴曰侮燕齊之間養馬者及奴婢女厮皆謂
之娠(女厮婦人/給使者)史記曰季布為朱家鈐奴欒布為人所
略賣為奴衛青為侯家奴漢書曰王莽時匈奴侵冦乃
大募天下囚徒人奴名曰豬突豨勇晉書曰烈宗之母
本織坊中婢形色長黑宫人謂之崑崙太宗以計幸之
生烈宗又裴秀之母婢秀年十八有令望而嫡母妬賔
客滿座乃令秀母親下食於衆賔衆賔見並拜之事對
周奚　晉隸(周禮曰奚三百人鄭𤣥注曰古者從坐男/女没入縣官曰奴婢其少才智者以為奚)
(今時侍史官婢是也古傳曰裴豹/隸也杜預注曰犯罪没官為奴)遺賈　賜光(史記曰/諸吕擅)
(權陸賈曰天下安注意相天下危注意將將相和則士/豫附於是陳平遂結歡太尉以奴婢百人遺賈漢書宣)
(帝詔大司馬光宿衛忠正宣德/明恩賞賜前後奴婢百七十人)鄭泥中　龎竈下(劉義/慶説)
(苑曰鄭𤣥家奴婢皆讀書𤣥嘗怒使曳一婢於泥中一/婢來問曰胡為乎泥中答曰薄言往愬逢彼之怒風俗)
(通曰河南龎儉少遇亂失父後鑿井得錢千餘萬行求/老蒼頭使主牛馬有婚㑹奴在竈下竊言堂上母我妻)
(也使驗問遂為夫婦如初時人語/曰廬里諸龎鑿井得銅買奴得翁)陳餘地　吳谷利(應/劭)
(風俗通曰將作大匠陳國公孫志節有蒼頭餘/地年七十工書疏江表傳曰谷利吳大奴也)翻羮汚
衣　覆酒就杖(東觀漢記曰劉寛性簡畧夫人欲試寛/意而當朝㑹裝嚴已訖使婢奉肉羮翻)
(汚朝衣婢收之寛神色不異乃徐言羮爛汝手劉向列/女傳曰周室大夫仕於周妻淫於鄰主父還恐覺之為)
(毒藥使媵婢進之婢私曰進之則殺主父告之則殺主/母因僵覆酒主父怒而笞之妻恐婢言之因他過欲殺)
(之婢就杖將死而不言主父之弟聞之直以告主/父放其妻將納婢辭以自殺主父乃厚幣嫁之)㧞劒
斷席　平頭提箱(史記曰任安衛將軍舍人過平陽主/家主家設食與騎奴同席而食安㧞)
(佩刀斷席别坐古詩曰足下絲/履五文章平頭奴子提履箱)沈當問耕　劉使執杼
(沈約宋書曰虜據滑臺太祖欲北伐沈慶之固陳不可/丹陽君徐湛之吏部尚書江湛並在坐上使湛之等難)
(慶之曰理國譬如理家耕當問奴織當訪婢陛下今欲/伐國而與白面書生輩謀之事何由濟上大笑劉謐之)
(與天公牋曰在於建寧之邑始得數/年相遲方欲教奴學耕使婢執杼)翟青代死　杜墓
更生(皇甫謐列女後傳曰㑹稽翟素者翟氏之女也受/聘未及配適遭賊欲犯之臨以白刃素婢名青青)
(乞代素賊殺素後欲犯青青曰向欲代素恐被恥獲害/耳今素尚死何以生為賊復殺之于寳捜神記曰晉杜)
(嘏家葬而婢誤不得出十餘年開墓而婢尚生云始如/眼有頃漸覺問之自謂一再􁺭初埋之十五六及開冢)
(更生猶十五/六嫁之有子)胡婢善射　夷奴斫石(三輔決録曰金褘/為郡上計留在許)
(都時魏武使長史伍必將兵衛天子於許都褘與必善/必見褘有胡婢善射必常請之從役也林邑記曰范文)
(夷師父奴也以刀斫石/障如斬蘆葦後為國王)賦後漢蔡邕青衣賦(金生砂礫/珠出蚌泥)
(歎兹窈窕産于卑微盻倩淑麗皓齒蛾眉縱横接髪葉/如低葵綺袖丹裳躡蹈絲屝盤􁹙蹴蹀坐起低昻和暢)
(善笑動揚朱唇都冶嫵媚卓躒多姿精惠小心趨事如/飛中饋裁割莫能雙追闗雎之潔不陷邪非察其所履)
(世之鮮希宜作夫人為衆女師伊何爾命在此賤㣲代/無樊姬楚莊晉妃感昔鄭季平陽是私故因錫國歴爾)
(邦畿雖得嬿娩舒寫情懐寒雪繽紛充庭盈階兼裳累/鎮展轉倒頽昕昕將曙雞鳴相催飭駕趣嚴將舍爾乖)
(矇冐矇冐/思不可排)張子並誚青衣賦(彼何人斯悦此豔姿麗辭/美譽雅句斐斐文則可嘉)
(志鄙意微鳳兮鳳兮何德之衰髙岡可華何必棘茨醴/泉可飲何必洿泥隨珠彈雀堂溪刈葵鴛鶵啄䑕何異)
(乎鴟歴觀今古禍福之階多由孽妾淫妻書戒牝雞詩/載哲婦三代之季皆由斯起晉獲驪戎斃壊恭子有夏)
(取仍覆宗絶祀叔肸納申聽聲狼似穆子私庚豎牛餒/已黄歇之敗從李園始魯受齊樂仲尼逝矣文公懐安)
(姜誚其鄙周漸將衰康王晏起畢公喟然深思古道感/彼闗睢德不雙侣但願周公妃以窈窕防微消漸諷諭)
(君父孔氏大之列冠篇首晏嬰潔志不顧景女及雋不/疑奉霍不受見尊不迷況此麗豎三族無紀綢繆不序)
(蟹行索妃旁行求偶昏姻無媒宗廟無主門户不名依/其在所生女為妾生男為虜歲時酹祀詣其先祖或於)
(馬厩厨間竈下東向長跪接神觴酒悉請諸靈僻邪當/主多乞少出銅瓦鐵柱積繒累億皆來集聚婍婉歡心)
(各有先後臧獲之類葢不足數古之/贅壻尚為塵垢況明智者欲作奴父)詩劉夷道詠死奴
詩(丹籍生涯淺黄泉歸路深/不及江陵樹千秋長作林)篇喬知之緑珠篇(石家金/谷重新)
(聲明珠十斛買娉婷此日可憐只自許此時可愛得人/情君家閨閣不曽難恒持歌舞借人看意氣雄豪非分)
(理驕矜勢力横相干辭君去終不忍徒勞掩面/傷鉛粉百年離别在髙樓一代紅顔為君盡)牋喬道
元與天公牋(奴曰髙安兩手並殘指如竹筒畏風惡寒/小者家生厥名曰饒腹中瘕堅大如飯筲)
(飽食終日不能作勞借一小兒傖公吳母近因冬節暫/詣其舅狗咬一脛肉落如手攣筋徹骨跂而不愈長婢)
(來城左目失明動則入井已死復生次婢良信有桓公/司馬之疹行步雖曠了無前進隱疾難明辭不盡韻小)
(婢從成南方之奚形如驚麞言語嘍厲聲音駭人唯/堪驅雞兹無所役遣詣阿稽復被狗咋困熟如泥)辭
漢王襃責鬚髯奴辭(我觀人鬚長而復黑冉弱而調離/離若縁坡之竹鬱鬱若春田之苗)
(因風披靡隨風飄颻爾乃附以豐頤表以蛾眉發以素/顔呈以妍姿約之以紲綫潤之以芳脂莘莘翼翼靡靡)
(綏綏振之發曜黝若𤣥珪之垂於是搖鬢奮髭則論説/虞唐鼔鬐動鬛則研覈否臧内肓瓌形外闡宫商相如)
(以之都雅顓孫以之堂堂豈若子髯既亂且赭枯槁秃/瘁劬勞辛苦汗垢流離汚穢泥土傖囁穰擩  與塵為)
(侣無素顔可依無豐頤可怙動則困於總滅静則窘於/囚虜薄命為髭正著子頤為身不能庇其四體為智不)
(能御其形骸獺鬚瘦面常如死灰曽不如犬/羊之毛尾狐狸之毫氂為子鬚者不亦難哉)約漢王襃
僮約(蜀郡王子泉以事到煎上寡婦楊惠舍有一奴名/便了倩行酤酒便提大杖上冢巔曰大夫買便了)
(時但約守冡不約為他家男子酤酒子泉大怒曰奴寧/欲賣耶惠曰奴父許人人無欲者子即决賣劵云奴復)
(曰欲使皆上劵不上劵便了不能為也子泉曰諾劵文/曰神爵三年正月十五日資中男子王子泉從成都安)
(志里女子楊惠買夫時户下髯奴便了決賣萬五千奴/從百役使不得有二言晨起早歸食了洗滌居當穿臼)
(縳帚裁盂鑿井浚渠縳落鉏園斫陌杜埤踑地刻大枷/屈竹作杷削治鹿盧出入不得騎馬載車  坐大呶下)
(牀振頭垂釣刈芻結葦臘纑汲水酪佐䣯射􁺮入織履/作簏黏雀張烏結網捕魚繳鴈彈鳬登山  鹿  水捕)
(龜後園縱養鴈鶩百餘驅逐鴟鳥持捎牧猪種薑養芋/長育豚駒糞除常潔餧食  馬牛鼔四起坐夜半益芻)
(二月春分陂隄杜疆落桑披稯種𤓰作起瓠别茄披䓗/焚槎發疇壟集破封日中早􁸼  鷄鳴  舂調治馬驢)
(兼落三重舍中有客提壺行酤汲水作餔烹滌杯整案/園中㧞蒜斲蘇切脯築肉臛芋膾魚炰鼈  茶盡具餔)
(已而葢藏闗門塞竇餧猪縱犬勿與鄰里爭鬬奴但飯/豆飲水不得嗜酒欲飲美酒唯得染脣漬口不得傾盂)
(覆斗不得晨出夜入交闗伴偶舍後有樹當裁作船下/至江州上到煎主為府掾求用錢推紡惡敗稯索綿亭)
(買席往來都洛當為婦女求脂澤販於小市歸都擔枲/轉出旁蹉牽牛販鵝武陽買茶楊氏池中擔荷往來市)
(聚慎護奸偷入市不得夷蹲旁卧惡言醜罵日作刀弓/持入益州貨易牛羊奴自交精慧不得癡愚持斧入山)
(斷槧裁轅若殘當作俎机木屐及􁹼盤焚薪作炭礨二/切石薄岸治舍葢屋書削代牘日暮以歸當送乾薪)
(三束四月當披五月當穫十月收豆多取蒱苧柘益作/繩索雨墮無所為當編蔣織箔植種桃李梨柹  桑三)
(丈一樹八尺為行果類相從縱横相當果熟收斂不得/吮嘗大吠當起驚告鄰里棖門柱户上樓擊鼔荷盾曵)
(矛還落三周勤心疾作不得遨逰奴老力索種莞織席/事訖欲休當舂一石夜半無事浣衣當白若有私斂主)
(給賔客奴不得有姦私事當闗白奴不聽教當笞一百/讀劵文徧訖詞窮咋索仡仡扣頭兩手自縳目淚下落)
(鼻涕長一尺當如王大夫言不如早歸黄土陌蚯蚓鑽/額早知當爾為王大夫酤酒不敢作惡此文相傳多誤)
(庶不/遺漏)
　
　
　
　
　
　
　
　
　
　初學記卷十九
欽定四庫全書
　初學記卷二十
　　　　　　　　　　　　　唐　徐堅　撰
　　政理部
赦第一(叙/事)爾雅曰赦舍也郭璞注謂放置也案虞書𤯝
災肆赦周禮司刺掌三赦之法又曰國君過市則刑人
赦論語曰有罪不敢赦是也漢舊儀云踐阼改元立皇
后太子赦天下毎赦自殊死以下及謀反大逆不道諸
不當得赦者皆赦除之命下丞相御史復奏可分遣丞
相御史乘傳駕行郡國解囚徒布詔書郡國各分遣吏
傳廐車馬行屬縣解囚徒又荀悦漢紀論曰夫赦權時
之宜非常典也漢興承兵革之後大過之代比屋可刑
故設三章之法申以大赦之令蕩滌穢流與人更始時
勢然也後代承業習而不革失時宜矣故管子曰凡赦
者小利而大害也故乆而不勝其禍無赦者小害而大
利也故乆而不勝其福赦者犇馬之委轡也無赦者痤
疽之礦石也又王符潛夫論云或三辰有候天氣當赦
故人從之施德也史記莊生謂楚王曰某星犯某宿宜
以德報怨楚王将為赦又望氣經曰黄雲四出注期五
十日赦又風角書春甲寅風起從甲上來為大赦期六
十日應也事對作解　在宥(周易曰雷雨作解君子以/赦過宥罪荘子曰聞在宥)
(天下不聞治天下在也者恐天下之淫其性宥也者恐/天下之遷其徳天下不淫其性不遷其徳則理有天下)
(哉/)呂蒙病　王猛疾(韋昭吳書曰呂蒙病發孫權迎置/内殿夜不能寐病中有瘳為下赦)
(令崔鴻前秦録曰王猛疾病/未瘳符堅大赦殊死以下)雲出　風來(黄雲四出見/叙事中風角)
(書曰冬至後丁巳日有/風從已上来有大赦)過市　入關(周禮曰國君過市/則刑人赦袁山松)
(後漢書曰賈彪遊京師郭林宗李元禮等為談論之首/一言一行天下以為准的黨錮事起彪謂同志曰吾不)
(西行大難不解矣即入關/乃設方畧天子為之大赦)動籥　鳴條(王充論衡曰赦/令将至擊室籥)
(動獄中人當出故其感應令籥動也翼奉風角書曰春/甲寅日風髙去地三四丈鳴條從甲上来為大赦期在)
(六十/日)大恩　小惠(東觀漢記曰章帝元年赦天下繫囚/在四月丙子以前减死罪一等勿笞)
(詣金城而文不及亡命未發覺者郭躬上封事曰伏惟/大㤙莫不蕩宥罪死已下並蒙更生而亡命捕得獨不)
(霑澤臣以為赦前犯死罪而繫在赦後者可皆勿笞詣/金城以全人命有益於邊上善之即下詔赦焉常璩華)
(陽國志曰丞相諸葛亮時有言公惜赦者亮答曰為政/以大徳不以小惠故匡衡吳漢不願為赦先帝亦言吾)
(周旋陳元方鄭康成間毎見言理亂之道悉矣曽/不論赦也若劉景升父子歲歲赦宥何益於政)躬耕
　親政(王隱晉書曰㤗始四年正月初立籍田丁亥上/帥群臣躬耕千畝大赦天下吳志曰孫亮太平)
(二年四月亮臨正殿/大赦天下始親政事)東狩　南郊(司馬彪續漢書曰章/帝元和二年二月帝)
(東廵狩泰山至於岱宗柴望秩山川群神大赦天下王/隱晉書曰惠帝元康六年正月辛酉上南郊大赦天下)
河塞　湖開(漢書曰武帝元封二年四月臨決河塞河/堤作瓠子歌赦所道過徒又吳志曰孫皓)
(天璽元年吳郡言臨平湖自漢末草穢擁塞今更開通/長老相傳此湖邊石函中有小石青白色長四寸廣二)
(寸餘刻作皇帝字/於是改年大赦)銀印　玉璽(吳志曰孫皓天冊元年/吳郡言掘得銀印長一)
(尺廣三分刻上有年月字於是改年大赦崔鴻前趙録/曰劉元海遷都平陽汾水中得玉璽文曰有新保之歸)
(元海葢王莽時璽也獻者因增其三/字元海以為已瑞大赦天下改年)升臺　設壇(司馬/彪續)
(漢書曰明帝永平二年正月辛未宗祀光武於明堂祀/畢升靈臺望雲物大赦天下王隱晉書曰咸熙二年十)
(二月帝乃設壇受命南郊/幸太極殿前大赦天下)神光　芳氣(漢書曰武帝元/封六年詔曰朕)
(祀首山昆田出珍物或化黄金祭祀后土神光三燭其/赦汾陰殊死以下何法盛晉中興書曰成帝咸康元年)
(詔曰有司條典虔奉郊祀燔柴既饗/芳氣清穆其赦天下令咸得自新)鶴留　鸞舉(漢書/詔曰)
(朕郊見上帝廵於北邊上見羣鶴留止光景並見/其赦天下又詔曰嘉瑞並見鸞鳯並舉其赦天下)甘露
降　景星見(漢書曰宣帝神雀二年二月詔曰乃者鳯/皇集甘露降京師羣鳥從之以萬數其赦)
(天下蜀志曰後主景曜元/年景星見於是大赦改元)賦後漢崔寔大赦賦(惟漢之四/十一年)
(月大赦滌惡棄穢與海内更始亹亹乎思升平之道也/寔就而賦焉以為五帝異制三王殊事然其承天據地)
(興設法制一也陛下以苞天之大承前聖之迹朝乾乾/於萬幾夕虔敬而厲惕然猶痛刑之未錯厥将大赦天)
(下所以創太平之迹云云又曰方将披𤣥雲照景星穫/嘉禾於疆畝數蓂莢於階庭捫麒麟之肉角聆鳳凰之)
(和鳴雖羲皇之神/化尚何斯之太寧)詩唐沈佺期則天門觀赦詩(聖人宥天下/幽籥動圜狴)
(六甲迎黄氣三元降紫泥籠僮西上鼓/振迅廣場雞歌舞将金帛汪洋被逺黎)又荅寗愛州報
赦詩(書報天中赦人從海上聞九泉開白日六翮起青/雲命偶恩先貸情孤枉未分自怜涇渭别誰與奏)
(明/君)詔梁沈約南郊赦詔(朕昧爽夙興念兹理道而明不/燭逺𢎞之未易仰尋先烈思致)
(升平自頃多故戎車代有軍政國容事緒非一刑禮參/用未致和臻向隅之情永言增歎今郊禋載洽幽明允)
(從思崇嘉祉被之/兆庶可大赦天下)
賞賜第二(叙/事)説文曰賞賜有功也賜也者命也(見鄭𤣥/禮記注)
惠也(見何晏/論語注)書曰德懋懋官功懋懋賞又曰用命賞於
祖弗用命戮於社又曰功多有厚賞弗迪有顯戮春秋
傳曰古之理人者勸賞而畏刑恤人不倦賞以春夏刑
以秋冬將賞為之加膳加膳則飫賜此所以知其勸賞
也禮記曰天子賜諸侯樂則以柷將之賜伯子男樂則
以鼗將之(将謂執/以致命)諸侯賜弓矢然後征賜鈇鉞然後殺
賜珪瓚然後鬯又曰君賜車馬乘以拜賜衣服服以拜賜
君未有命弗即乘服凡賜君子與小人不同日此賞賜
之義事對萬畝　千鍾(史記曰趙烈侯好音鄭歌者三/人賜之田萬畝家語孔子曰自)
(季孫之賜我千鍾/也而交益親也)金鈎　玉玦(東觀漢記曰楊賜以病/罷居無何拜太常詔賜)
(御府衣一襲自所服冠幘綬玉壺革帶金錯鈎珮謝承/後漢書曰馮魴為侍中稍遷衛尉能取悦當時為安帝)
(所寵帝幸其府留飲十日賜駭/犀玉具綬珮刀紫艾綬玉玦)紫綬　青裘(謝承後漢/書曰馮魴)
(為安帝所寵賜紫艾綬葛洪西京雜記曰成帝好為蹴/踘群臣以蹴踘勞體非尊所宜帝曰朕好之可擇似而)
(不勞者奏之劉向奏彈棊以獻帝/大悦賜青羔裘紫絲履服以朝覲)累千　鉅萬(漢書曰/衛青姊)
(子夫得入宫幸上青時給事建章未知名武帝於是召/青為建章監侍中賞賜數日間累千金魏志曰明帝嘗)
(夢見后於是差次舅氏親疎/髙下叙用各有差賞賜鉅萬)甘田　蘇宅(史記甘羅謂臣/文信侯曰借)
(車五乘請為張唐先報趙文信侯乃言之於始皇使於趙/趙襄王郊迎甘羅説趙攻燕得上谷三十城令秦有十)
(一甘羅還報秦乃封羅以為上卿復以甘茂田宅賜之/漢書曰蘇武初從匈奴還詔拜興屬國中二千石賜錢)
(二百萬公田/二頃宅一區)后衣　帝服(東觀漢記曰永平三年上賜/東平王蒼書曰歳月驚邁山)
(陵寖逺孤心慘愴今以光烈皇后假紒帛巾衣各一篋/遺王可時視瞻以慰凱風寒泉之思曹植表稱詔曰皇)
(帝問雍丘王先帝昔常非於漢氏諸帝積貯衣被使敗/於函篋之中遺詔以所服衣被賜公王卿官僚諸将今)
(以十三/種賜王)雙璧　千金(史記曰虞卿者游説之士躡屩擔/簦説趙孝成王一見賜黄金百鎰)
(白璧一雙再見為趙上卿故號曰虞卿漢書曰梁孝王/招延四方豪傑齊人公孫詭多竒邪計初見日王賜千)
(金官至/中尉)明德　計功(管子曰明賞不費明刑不暴賞罰/明徳之至也淮南子曰忠臣之事)
(君也計功而受賞不為茍得量力而受/官不貪爵禄其所能者受之勿辭也)玉壺　金笥(玉/壺)
(已見玉玦注中張衡綬笥銘序曰南陽太守鮑徳有詔/所賜綬金笥為作銘曰懿矣兹笥爰藏寳神金纓組履)
(文章/日信)金刀　珠劍(謝承後漢書曰武陵五溪蠻夷作難/詔遣車騎将軍馮緄南征緄表應奉)
(金錯刀一具沈約宋書曰太宗為徐/州刺史昭太后賜以火珠鹿盧劍)受北國　啟南陽
(毛詩曰其追其貊奄受北國鄭𤣥注韓侯入覲宣王使/復其先祖之舊職錫以追貊受北方之國也左傳曰晉)
(侯朝王與之陽樊温原攢/茅之田晉於是始啟南陽)汝南帛　遼東錢(漢書曰宣/帝詔曰廼)
(者鳳皇集新蔡其賜汝南太守帛百疋東觀漢記曰祭/彤為遼東太守三十年衣无儲副世祖嘉其功賜錢百)
(萬/)詩唐太宗文武聖皇帝賜房𤣥齡詩(太液仙舟逈西/園隱上才未曉)
(征車度雞/鳴關早開)又賜蕭瑀詩(疾風知勁草昏日辨誠臣/勇夫安識義智者必懐仁)隋許
善心奉和賜詩(帝道屬升平天文預觀象兹生荷花育/博施多含養正始振皇風端居留眷想)
(夕拜叅近侍朝恩濫𢎞奬/温樹貴不言克艱庻無爽)制唐中宗孝和皇帝賞張仁
愿制(朕聞將帥興功本期於邦國帝王懸賞用荅於疇/庸持節朔方道大揔管右屯衛大将軍張仁愿器)
(宇端雅風神秀傑謀韜玉帳寄重金壇故得累司文武/歴叅邊鎮薊門作牧既無束顧之憂榆塞揔兵方釋北)
(乘之慮而乃躬先士卒負土築城横却月於天街劃長/雲於地脉宜懋河山之賞式崇帶礪之榮進封韓國公)
(賜物三百叚/及衣裳一副)又賜成王千里衣物勑(晝巡周衛夜警巖/廊既曰爪牙實稱)
(心腹左金吾衛大將軍成王千里聲髙沛獻徳邁二南/以磐石之崇班當執金之重寄察姦無對討猾若神固)
(以威動千廬勤宣五校近者衙仗之内輙有詐偽之人/曽不斯湏遽令擒獲能官之目久已馳方稱職之名從)
(兹著號可賜衣一/副兼賜物一百叚)
貢獻第三(叙/事)廣雅曰貢税也上也鄭𤣥曰獻進也致也
屬也奉也皆致物於人尊之義也(周禮獻賢能之書于/王鄭𤣥注獻進也又)
(曰獻禽以祭社鄭𤣥注獻致也屬也又曰古者致/物於人尊之曰獻通行曰饋毛詩箋云獻奉也)案尚
書禹别九州任土作貢其物可以特進奉者曰貢盛之
於筐而進者曰篚若不常歲貢湏賜命乃貢者曰錫貢
故兖州厥貢漆絲青州厥貢鹽絺海物惟錯岱畎絲枲
鈆松怪石徐州厥貢惟土五色羽畎夏翟嶧陽孤桐泗
濵浮磬淮夷蠙珠暨魚揚州厥貢惟金三品瑤琨篠簜
齒革羽毛惟木荆州厥貢羽毛齒革惟金三品杶榦栝
栢礪砥砮丹惟菌簵楛豫州厥貢漆枲絺紵梁州厥貢
璆鐡銀鏤砮磬熊羆狐狸織皮雍州厥貢球琳琅玕兖
州厥篚織文青州厥篚檿絲徐州厥篚𤣥纎縞揚州厥
篚織貝荆州厥篚𤣥纁璣組豫州厥篚纎纊揚州錫貢
厥包橘柚豫州錫貢磬錯荆州納錫大龜是也周禮以
九貢致邦國之用一曰祀貢二曰嬪貢三曰器貢四曰
幣貢五曰財貢六曰貨貢七曰服貢八曰斿貢九曰物
貢是也獻者謂貢篚錫貢之外所進奉者也禮記曰獻
車馬執綏獻馬者執靮獻人虜者操右袂執琴瑟者上
左手獻几者拂之獻杖者執其末此其制也事對紈牛
　文馬(周書成王時西夷貢獻卜盧紈牛紈牛牛之小/者孔晁注曰卜盧盧之西北戎今盧水是也東)
(觀漢記曰建武二十六年南單/于遣使獻駱駞二頭文馬十疋)江龜　海貝(尚書曰九/江納錫大)
(龜孔傳云尺二寸曰大龜出九江水中尚書大傳曰夏/成五服外薄四海南海魚革珠珍大貝鄭注所貢物也)
(貝古以/為貨)青帶　白環(魚豢魏畧曰漢陽嘉三年疎勒國/王獻西海青石帶皇甫謐帝王世)
(紀曰西王母慕舜徳來獻/白環及玦并貢益地圖)火鼠　冰蠶(魏志景初二年/二月西域獻火)
(浣布東方朔神異經曰南荒之外有火山晝夜火燃火/中有䑕重百斤毛長二尺餘細如絲可以作布恒居火)
(中時時出外而白色以水逐而沃之乃死取緝其毛織/以為布王子年拾遺記曰冰蠶長十寸有鱗角以雪霜)
(覆之然後為􁺯其色五彩織為文錦入水不/濡投火不燎唐堯世海人獻之以為黼黻)蔗一節
梨三箱(鄧徳明南康記曰雩都縣士壤肥沃偏宜甘蔗/味及彩色餘縣所出無一節數十碎郡以獻御)
(魏武帝嘗為兖州牧上書曰/山陽郡美梨謹獻甘梨三箱)丹砂　𤣥玉(周書曰成王/時四夷来貢)
(卜盧人西南之蠻丹砂所出尚書大傳曰夏成五/服外薄四海主諸靈龜陰谷𤣥玉鄭𤣥注所貢物)白鷼
　丹鵠(葛洪西京雜記曰閩越王獻高祖白鷼各一雙/髙祖大悦厚報使者王子年拾遺記曰塗修國)
(獻青鳥丹鵠/各一雄一雌)然芳苡　置􁺰苔(郭子横洞㝠記曰元鼎/元年起招仙門於閣上)
(然芳苡燈此草形如麻奔盧國来獻王子年拾遺記曰/晉惠帝時祖棃國貢􁺰苔色如金縈叢如雞卵投水中)
(􁺰延波瀾之上如火宫人有幸者以金/苔賜之置漆盤中照燭滿室名曰夜月)桴苡　荃蘪(周/書)
(成王時康人獻桴苡者其實食之宜子孔晁注曰康人/亦西戎之别食桴苡即有身郭子横洞㝠記曰光和元)
(年波祗國亦名波弋國獻神精香草一名荃蘪亦名春/蕪一根而百條其枝間如竹節柔軟其皮如絲可為布)
(所謂春蕪布亦曰香荃堅密如冰紈也握/之一片滿宫皆香婦人帶之彌芬馥也)香橘　文𤓰
(楊孚異物志曰橘為樹白華而赤實皮既馨香裏又有/美味交阯有橘官長一人秩三百石主歲貢御橘王逸)
(荔枝賦曰大哉聖皇處乎中州東野/貢落疏之文𤓰南浦上黄甘之華橘)古黄馬　兹白牛
(周書曰成王時犬戎獻文馬文馬赤鬛縞身目若金名/曰古黄之乘孔晁注曰犬戎西戎之逺者又成王時大)
(夏獻兹白牛兹白牛野獸也牛形/而象齒孔晁注曰大夏西北戎也)合枝李　同心棃(葛/洪)
(西京雜記曰初修上林苑群臣逺方各獻異果有合枝/李又叚龜龍凉州記曰呂光時燉煌大守宋歆獻同心)
(棃/)吉光裘　昆吾劒(東方朔十洲記曰天漢三年西國/王使使獻吉光裘列子曰周穆王)
(征西戎獻昆吾之劒/赤刀切玉如切泥)紫玉壺　青金鏡(交州雜記曰太/康四年林邑王)
(范能獻紫水精唾壺一口青白水精唾壺二口山海經/曰堂夜之山多水玉郭璞注水玉即水精也郭子横洞)
(㝠記曰望蟾閣上有青金鏡廣四尺元光中/波祗國獻此青鏡照見魑魅百鬼不敢隱形)詔梁沈約
酬荆雍義士獻物者詔(昔義舉之初人懐自竭輸賦磬/産同致厥誠言稔一㮣思有所)
(酬其雄荆郢三州有獻物/助軍國者外可詳加蠲報)中宗孝和皇帝斷進獻竒巧
制(朕凝懐紫宙滌想丹闕考千古之澆淳稽百王之治/亂蒿宮茅柱實興國之清猷玉席珠衣乃危邦之弊)
(化朕自承天纂運佩日披圖希齊鶩飲之年願躡鶉居/之代漢文提舄少小留心晉武焚裘生平棤意頃為皇)
(符肇建寳廟初登眷彼王公多為進奉莫不龍歌令節/蛟食芳辰椒花獻頌之時菊蘂浮觴之日或雕金鏤玉)
(採六合之珍竒或剪翠裁紅􁹫三春之草樹上行延納/下務經求鄽閈紛紜公私逼迫昇平欲濟蠧害非輕言)
(念於兹深無所謂即/宜懲革勿至因循)
薦舉第四(叙/事)大戴禮記曰古者諸侯貢士一適謂之好
徳再適謂之賢賢三適謂之有功乃加九錫不貢士一則
黜爵再則黜地三則黜爵地畢矣(爵地俱/削盡也)白虎通曰諸
侯所以貢士於天子者進賢勸善者也天子聘求之者
貪義也治國之道得賢則治失賢則亂故月令季春之
月開府庫出幣帛周天下勉諸侯聘名士禮賢者有貢
者復有聘者以為諸侯貢士庸者貢其身盛徳者貢其
名及其幽隱諸侯所遺失天子之所招故聘之也周官
小司徒之職三年則大比考其徳行道藝而興賢者能
者鄉老及鄉大夫帥其吏與其衆寡以禮賔之厥明鄉
老及鄉大夫羣吏獻賢能之書于王王再拜受之登于
天府内史貳之退而以鄉射之禮五物詢衆庶此謂使
人興賢出使長之使民興能入使治之漢書博士官置
弟子五十人復其身郡國縣官有好文學二千石謹察
可者令與計偕詣太常得受業如弟子一歲皆輙課能通
一藝以上補文學掌故􁹮其高第可以為郎中太常籍
奏即有秀材異等輙以名聞昭帝時舉賢良文學增博
士弟子員滿百人又歲課甲科四十人為郎中乙科三
十人為太子舍人丙科二十人補文學掌故先是又命
列侯中二千石諸侯相舉賢良方正直言極諌之士并
令州察吏人有茂材異等可為將相及使絶國者命郡
國舉孝悌有行義聞於鄉里者令三輔太常舉賢良郡
國學高第自此而公卿大夫士吏彬彬多文學之士此
薦舉之制事對登庸　亮采(尚書曰帝曰疇咨若時登/庸孔安國傳曰疇誰庸用)
(也誰能庶績順是事者将登用之也又曰舜曰咨/四岳有能奮庸熙帝之載使宅百揆亮采惠疇)薦白
屋　揚紫庭(韓子曰趙武薦四十六人於其君及武之/死也四十六人皆就賔位其無私徳者若)
(此又曰趙武以薦白屋之士管庫者六十家劉琨薦任/尤文曰伏見别駕從事任尤識量簡大執心貞固使琨)
(得對揚紫庭必能撫翼霜露増崇/台曜任蒙亮采以𢎞急賢之義)方正　孝廉(漢書武/帝詔曰)
(丞相御史列侯二千石諸侯相舉賢良方正之士又武/帝詔曰今詔書昭先帝聖緒令二千石舉孝廉所以化)
(元元移風/易俗也)齎函　投板(陳壽益部耆舊傳曰嚴羽字子/翼仕郡功曹刺史辟為從事郡)
(舉孝廉曰大士貢名下士貢身齎函貢身非高士也辭/孝廉取吏部除無錫長周斐汝南先賢傳曰黄穆字子)
(敬安成人也為郡主簿忠上率下朝廷肅清太守荆寓/舉穆孝廉乃薦讓殷仲才寓不聼遂懷板入見寓曰若)
(仲才者六選之首也而穆先之適足以興謗議/便投板於内出則卧病寓知不可移遂從之)利賔
充賦(周易曰觀國之光利用賔于/王漢書晁錯䇿曰下臣充賦)翹車　賁帛(逸詩曰/翹翹車)
(乘招我以弓尸子曰堯有建善之旌漢書曰以/安車蒲輪徴枚乘易曰束帛戔戔賁于􁺱園)弓旌
蒲帛(並見/上注)舉直諫　進竒謀(漢書曰武帝詔丞相御史/列侯中二千石諸侯相舉)
(賢良方正直言極諌之士又曰魏無知既進陳平漢王/以為亞将絳侯説之云盜嫂受金漢王疑以讓無知對)
(曰臣之所言者能也陛下所問者行也今有尾生孝已/之行而無益於勝敗之數陛下何暇用之乎今楚漢相)
(拒臣薦竒謀之士顧其計誠足/以利國耳盜嫂受金安足疑也)貢天朝　薦宰相(虞預/晉書)
(曰何楨字元幹為𢎞農郡守有揚囂生為縣吏楨一見/便待以不臣之禮遂貢之天朝趙穆别傳曰汲郡修武)
(趙君年三十七四薦宰相不就元康三年太守羊伊/以為四科之貢宜盡國美遂扶輿激喻以光歲貢)式
百寮　化九服(范曄後漢書曰尚書陳忠上疏薦劉愷/曰伏見前司徒劉愷頻歴二司舉動得)
(禮以疾致仕進退有度百寮景式海内歸懐又何法盛/晉中興書曰桓温上疏薦譙秀曰竊聞巴西譙秀植彩)
(貞固抱徳肥遯若蒙蒲帛之徴足以鎮/靜頽風􁹷訓囂俗幽遐仰流九服知化)丹墀珥筆　紫
宮論道(杜預舉賢良方正表曰案蘇贊布行於草野著/徳於閭閻放心直意若得珥筆丹墀推訪格言)
(必有諤諤匪躬之節陸雲薦張瞻文曰若得言論端委/太學錯綜藝文垂纓玉陛論道紫宫誠帝宫之瑰寳清)
(廟之/偉器)増暉日月　垂光虹蜺(司馬彪續漢書曰陳蕃胡/廣上疏薦徐孺子等曰伏)
(見處士豫章徐孺子彭城姜肱徳行純備著于人聼若/使擢登三事協亮天工必能翼宣盛美增輝日月矣孔)
(融薦禰衡表曰伏見處士禰衡淑質貞亮英才卓犖若/得龍躍天衢鳳奮雲漢垂光虹蜺足以昭近署之多士)
詩梁劉溉等儀賢堂監策秀才連句詩(雄州試異等揚/庭乃專對顧學)
(類括羽竒文若錦繢劉溉滋蘭成秀畹照車光赤琲攝/官惡簮帶疲痾謝名軰盧舜乙奏飲餘列甲科光徃載)
(深竒無絶蹤孫董有遺㮣伏挺春風涵宛轉遲光乍明/昧列秀繼中筵群才盛皇代王瑩如綸疾影響裁蒲啟)
(矇昧雕龍既已彰青紫行當佩王顒襃然既玉響高粲/亦蘭綷廣川良易追淄水非難配貢士光相門搜賢盡)
(幽塞善説理無窮借書心靡悔来彦名東/西翼亮更出内康哉信在今伊余事耕耒)詔梁任昉求
薦士詔(夫進賢茂賞蔽善明罰前王盛則咸必由之朕/纂統鴻業寅畏大寳思求俊異協贊雍熙歴聼)
(九功物色輿皂而白駒盈谷萇楚未刈是以臨朝永歎/日昃伊佇便可博詢卿士各舉所知將量才授能擢以)
(不次庶同則哲之/明副朕急賢之意)隋江總舉士詔(堯施諌鼓禹拜昌言/求之異等久著前冊)
(舉以滯淹復聞昔典斯乃治道之深規帝王之切務朕/以寡味恭承鴻緒未明虛已日肝增懐百揆多紊四聰)
(弗逹思聞謇諤採其黙語王公已下各薦所知傍詢管/庫爰及輿皂一介有能片言可用朕親聼覽佇兹啓沃)
表沈約舉胡元秀表(竊惟經邦御逺雖待大賢摧鋒犯胡/鏑亦資小用伏見錢塘新城主簿)
(元秀早歲駈馳意幹強果矛盾之用氣凌百夫若置之/六師之間處之一旅之上必能前奮獷敵却沮強胡臣)
(實弱懦不窺武節昧/妄輕言伏懐悚懼)
奉使第五(叙/事)魏武選舉令曰夫遣人使於四方古人所
慎擇也故仲尼曰使乎使乎言其難也案周官小行人
掌邦國賔客之禮籍以待四方之使者凡四方之使者
大客則擯小客則受其幣聼其辭行夫掌邦國傳遽之
小事凡其使也必以旌節毛詩曰皇皇者華君遣使臣
也四牡勞使臣之來也又風俗通云周秦常以歲八月
遣輶軒之使採異代方言還奏之永藏祕室漢舊儀奉
璽書使者乘馳傳其驛駒也三騎行日夜千里為程又
説苑曰明君之使人也任之以事不制以辭此奉使之
事也其稱謂有行李(左傳曰行李之往來/杜預注行李行人也)行人(論語曰/行人子)
(羽修飾之注曰/行人掌使之官)凡國之將命遣使往曰奉命來曰復命
一曰報命(亦曰/歸報)事對天節　皇華(韓楊天文要集曰天/節星主奉使小而明)
(即使忠正皇/華見叙事)執圭　持斧(禮記曰大夫執圭而使所以/申信也漢書曰武帝末郡國)
(賊盜群起拜暴勝之為直/指使者衣繡持斧捕盜賊)埋輪　攬轡(司馬彪續漢書/曰漢安帝元年)
(遣八使廵行風俗張綱埋其輪於洛陽都亭曰豺狼當/路安問狐狸遂奏大将軍梁冀河南尹尹不疑十五事)
(書奏御京師震悚又曰冀州饑荒乃以范滂為清詔/使按察之滂登車攬轡慨然有澄清天下之志焉)獻
節　張旌(左傳曰秦伯使西乞術來聘且言将伐晉襄/仲辭焉荅曰寡君得徼福于周公魯公以事)
(君不腆先君之弊器而使下臣致諸執事以為瑞節要/結好命所以藉寡君之命結二國之好是以敢致之蜀)
(志曰陳震字孝起入拜尚書遷尚書令奉命使吳賀孫/權踐祚震入吳界移關候曰東之與西驛使往來冠葢)
(相望申盟載好日新其事震以不才得充下使即日張/旌語衆各自約誓國有典制懼或有違幸必斯誨示其)
(所/宜)謁關　移候(儀禮曰使者及境張􁺲誓乃謁關人鄭/𤣥注曰謁告也蜀志曰陳震奉使入吳)
(賀孫權踐祚入吳/界移關候云云)展幣　襲圭(儀禮曰使者及舘展幣/於賈人之舘如初又曰)
(賔入門左公再拜賔避不荅拜又賈人東面坐啟櫝取/圭垂繅賔襲執圭鄭𤣥注云執圭盛禮也又畫飾為相)
(致敬/也)河源　海上(史記曰漢使窮河源其山多玉石采/來云云又天子廵邊至朔方使郭吉)
(告單于單于怒/遷吉北海上)赤帷　白葢(司馬彪續漢書曰大使車/五乘駕駟赤帷持節者重)
(道五百弰弩十二人又曰小使車/蘭輿赤轂白葢從騶騎四十人)奉璧　拭圭(史記曰/趙惠文)
(王時秦昭王遺趙王書願以十五城易和氏璧藺相如/奉璧入秦又儀禮曰賔朝服立東西面賈人北面坐拭)
(圭鄭𤣥注賔使/者拭清之也)遺鴻　獻鵠(魯連子曰展无所為魯君/使遺齊襄君鴻至澠而浴)
(鴻鴻失其裝在御者曰鴻之毛物可使若一能買鴻耳/无所曰吾非不能買鴻也是上隱君下易幣无所不敢)
(劉向説苑曰魏文侯使舍人無擇獻鵠於齊侯無擇/行道失之後獻空籠曰非無錢以買鵠惡輕易其幣)受
命　從宜(儀禮曰使者載􁺲帥以受命/于朝禮記曰使從宜禮從俗)受圭　還玉(儀/禮)
(曰使者受圭垂繅以命又曰君使卿皮/弁還玉於舘賔受圭退負右旁南立)星飛斗　風入
律(漢書曰飛星大如缶出西南入斗下占曰漢使匈奴/明年匈奴單于雕陶莫臯死遣中郎将楊興使匈奴)
(十洲記曰天漢三年西國王使使来獻使者曰常占東/風入律百旬不休青雲干呂連月不散中國將有好道)
(之君我國故搜竒藴而貢神香乘/毛車以濟弱水於今十三年矣)賦隋江總辭行李賦
(維大梁三十有六載神功􁺳乎開闢垂恩儲祉壓子代/之盤盂盛徳形容陋周年之弇石月窟向風日域仰澤)
(要荒欵塞諸戎重譯輶軒廵履聲芳亥步旌節經過事/高禹跡舉皇華之盡美馳珏玉之多事或江夏之無雙)
(匹洛陽之才子訪羽儀於廊廟旌秀異於杞梓引強學/之三端賞彫文於四始顧偬侗於罕志奉朝章於信次)
(天鳯舉而張旃濟龍沙而通賮敏異季札之聼歌譽乘/屬國之衘使懷蘇子之抵掌憶千秋之畫地願自勵而)
(飲水揆無庸而案轡嗟負恩之無力每若寘於藂棘倐/辭東平之樂善再踐承明而遊息豈異千里之奔踶寧)
(辭一錢之不直諒無期於鴻漸念有似於蟬翼荷徳澤/之霈然鑒丹愚之匪飾慙借譽於瑟柱免長徭於䓗極)
(聊暇日以湏臾每長吟以鬱紆異金石之能固若草木/之分區進學慙於枝葉綿力謝於康衢構伯休之蓬户)
(狎仲憲之桑樞徒悦水而非智庶因谷以為愚耻矯名/於周客寧監響於齊竽奉棲遲以偃仰願太素之不汚)
詩北齊裴讓之公舘讌詶南使徐陵詩(嵩山表京邑鍾/嶺對江津方域)
(殊風壤分野各星辰出境君圖事尋盟我恤隣有才稱/竹箭無用黍絲綸列樂歌鍾響張􁺲玉帛陳皇華榮受)
(命垂譽本無因韓宣将聘楚申胥欲去秦方期飲河朔/翻屬卧漳濵禮酒盈三獻賔筵盛八珍歲稔鳴銅雀兵)
(戢坐金人雲来朝起蓋日落晚/催輪異國猶兄弟相知無舊新)周庾信將命至鄴詩(大/國)
(修聘禮親隣自此敦張旜事原隰負扆報成言西過犯/風露北指度轘轅交歡值公子展禮覿王孫何以譽嘉)
(樹徒欣賦采蘩四牢盈折爼三獻滿罍樽人臣無境外/何日欣此言風俗既殊阻山河不復論無因旅南舘空)
(欲祭西門眷然唯/此别夙期幸共存)隋虞茂在南接北使詩(㑹玉二崤至/瑞節三秦歸)
(林蟬疎欲盡江鴈斷還飛牆垣崇客館/旌葢入王畿共此敦封植方當篤紵衣)書梁劉孝儀北
使還與永豐侯書(足踐寒地身犯朔風暮宿客亭晨炊/謁舍飄颻辛苦迄届氈鄉雜種覃化)
(頗慕中國而毳幙難淹酪漿易猒王程有限時及玉關/射鹿外徼乃共歸國刻龍漢節還持入塞馬衘苜蓿嘶)
(立故墟人獲葡萄歸種舊里少子出迎善隣相勞倦握/蟹螯亟覆蝦椀未改朱顔略多自醉用此終日亦以自)
(娛/)
假第六(叙/事)急告寧皆休假名也釋名曰急及也言操切
之使相逮及也李斐漢書曰告請也言請休謁也寧安
也告曰寧也漢律使二千石有予告有賜告予告者在
官有功最法所當得者也賜告者病滿三月當免天子
優賜其告使得印綬將官屬歸家理疾至成帝時郡二
千石賜告不得歸家自馮野王始也休假亦曰休沐漢
律吏五日得一下沐言休息以洗沐也晉令急假者一
月五急一年之中以六十日為限千里内者疾病申延
二十日及道路解故九十五日此其事也書記所稱曰
歸休亦曰休急休澣取急請急又有長假併假事對賜
告　分休(賜告見叙事王威别傳曰威少為郡吏刺史/劉表題門上有能陳便宜益於時不限厮役)
(賤長以聞威因陳事/得署州吏大蜡分休)荷擔　杖䇿(謝承後漢書曰許荆/字子張少䘮父養母)
(孝順家貧為吏無有船車休假常單歩荷擔上下清節/稱於鄉里又曰范丹字史雲陳留人也為郡功曹毎休)
(假上下常單歩䇿杖同/類以車牛與之不取)祝問疾　吳拜老(謝承後漢書/曰祝皓字子)
(春志節抗烈篤於仁義為吏歸休先周旋鄉里弔死問/疾畢乃還家又曰吳馮字子高為州郡吏休假先存恤)
(行喪孝子次瞻病畢拜覲鄉里/耆老先進然後到家名昭逺近)離兵　解職(王隱晉書/曰王尼字)
(季孫洛中貴盛名士王澄胡母輔之李垣等皆與尼交/時尼為兵在大将軍幕澄等持羊酒詣軍門吏疏名内)
(請入見大将軍澄等既入語吏過王尼炙羊飲酒訖而/去竟不見将軍将軍聞之因與尼長假遂得離兵晉起)
(居注曰孝武太康元年詔/大臣疾病假滿三月解職)遊集　定省(劉義慶世説曰/車武子為侍中)
(與東亭諸人期共遊集車早急出過詣王子敬車求去/王問何以忩忩車荅曰與東亭諸人期共行王曰卿何)
(乃作此不急行車遂不敢去盡急而還宋書曰王敬𢎞/子惔之為祕書郎惔之曽請假還家来定省敬𢎞剋日)
(見之至輙不果假日将盡惔之乞/求奉辭敬𢎞呼前至閣復不見)造渚　還都(張瑩文/士傳曰)
(顧榮兼侍中安慰河北以前後功封嘉興伯榮觀中國/日弊乃併求急還南既造江渚欣然自得鄧粲晉紀曰)
(郭􁺴為王敦叅軍知敦作亂受假還都露布以討温嶠/為名及至建康南坑殺叅軍郭􁺴初桓彛常令􁺴筮卦)
(卦成彛問其故/􁺴曰卦與吾同)詩齊謝朓休沐重還道中詩(薄遊第從/告思閑願)
(罷歸還卭歌賦似休汝車騎非㶚池不可别伊川難重/違汀葭稍靡靡江菼復依依田鶴逺相呌沙鴇忽争飛)
(雲端楚山見林表吳岫㣲試與征徒望鄉淚盡沾衣頼/此盈樽酌含景望芳菲問我勞何事霑沐仰清徽志狹)
(輕軒冕恩甚戀庭闈歲/華仍有酒初服偃郊扉)梁沈約休沐寄懐詩(雖云萬重/嶺所翫終)
(一丘堦墀幸自足安事逺遨遊臨池清溽暑開幌望髙/秋園禽與時變蘭根應節抽慿軒搴木末垂堂對水周)
(紫籜開緑篠白鳥映青疇艾葉彌南浦荷花遶北樓送/日隱層閣引月入輕幬㸑熟寒蔬剪賔来春蟻浮來往)
(既云勌光/景為誰留)隋江總休沭山庭詩(洗沐惟五日棲遲對一/丘古槎横近澗危石聳)
(前洲岸緑開河柳池紅照海榴野花寧辨/晦山蟲詎識秋人生復能幾夜燭非長游)文梁沈約奏
彈孔稚珪違制啓假事(臣聞禁憲有章士子攸慎守官/有典觸綱斯及葢所以崇威闡)
(法下肅上尊謹案廷尉㑹稽品中正臣稚珪歴奉朝班/頻登要近九棘之任理無休謁冐制干聞實虧恒典恩)
(許雖降所制不關違犯之條猶合約黜且稚珪俯自内/轄作士下闈通制明文日陳几案自踰規矩莫斯為甚)
(臣等叅議請以見事免稚珪所/居官除中正官名輙下禁止)又奏彈奉朝請王希聃
違假(謹案奉朝請臣王希聃幸齒朝班私敬葢闕休請/有期曾無遄及違弛之愆允膺裁紏臣等叅議請)
(以見事免所居/官輙下禁止)
醫第七(叙/事)説文曰巫彭初作醫帝王世記曰黄帝使岐
伯嘗味草木典醫療疾今經方本草之書咸出焉周官
曰疾醫掌萬民之疾病四時皆有癘疾春時有痟首疾
夏時有痒疥疾秋時有瘧寒疾冬時有𠻳上氣疾(痟酸/削也)
(首疾/頭病)以五榖五藥養其病(養猶/治也)以五色五氣五聲視其
死生兩之以九竅之變叅之以五藏之動凡民之有疾
病者分而治之又曰瘍醫掌腫瘍潰瘍金瘍折瘍凡療
瘍以五毒攻之以五氣養之以五藥療之以五味節之
物理論曰夫醫者非仁愛不可託也非聰明理逹不可
任也非廉潔淳良不可信也是以古之用醫必選名姓
之後其徳能仁恕博愛其智能宣暢曲解能知天地神
祗之次能明性命吉凶之數處虛實之分定順逆之節
原疾疹之輕重而量藥劑之多少貫微逹幽不失細小
如此乃謂良醫且道家則尚冷以草木用冷生醫家則
尚温以血脉以煗通徒知其大趣不逹其細理不知剛
柔有輕重節氣有多少進退盈縮有節却也名醫逹脉
者求之寸口三候之間則得之矣度節氣而候温冷叅
脉理而合輕重量藥石皆相應此可謂名醫醫有名而
不良者有無名而良者人主之用醫必叅知而隱括之
事對六技　四家(范􁸹後漢書曰郭玉者廣漢人初有/老父釣於涪水因􁺵涪翁著針經脉)
(法弟子程高尋求稍年翁乃授之玉少師事高學方診/六微之技為太毉丞劉歆七略曰論方技為四家有醫)
(經家有方家有房/中家有神仙家)九折　十全(楚辭曰九折臂而成醫/周禮醫師掌醫之政令)
(聚毒藥以共醫事歲終則稽其醫事/十全為上十失一次之十失四為下)切脉　攻理(史記/曰扁)
(鵲謂虢太子中庶子曰越人之為方也不待切脉/望色聼聲寫形袁准正論曰良醫療病攻於腠理)高手
　鴻術(司馬彪續漢書曰東平王蒼到國病詔遣太醫/丞將高手醫視病郭璞巫咸山賦序曰蓋巫咸)
(者以鴻術為/帝堯之醫)含血　䑛痔(韓子曰醫蓋吮人之腸含人/之血非有肌骨之親也利之)
(所加也莊子曰秦王有病/召醫䑛痔者得車五乗)出虵　走獺(華佗别傳曰河/内太守劉勲女)
(苦左膝裏瘡痒迎佗使視佗以繩繫一犬於馬後走馬/牽犬犬困不能行因取斷腸以向瘡口湏臾有若虵者)
(從瘡中出長三尺又劉敬叔異苑曰廣陵下廟宋元嘉/中縣人張氏女日暮宿祠門下夜有物假作其壻来女)
(魅惑成病海陵王纂能療邪鬼始/下一針有一􁺶從女被内走出)四難　三折(范曄後/漢書曰)
(郭玉療貴人時或不愈帝問其故對曰有四難焉自用/不任臣一難將身不謹二難骨節不强三難好逸惡勞)
(四難孔叢子曰梁丘據遇虺毒三旬而瘳齊列大夫並/獻攻療之方據弟子曰梁丘已療矣而驟獻方欲梁丘)
(復有虺害乎孔子曰三折臂然後為醫梁/丘慮有與之同病者問方故衆人言方耳)湔腸滌臟
解顱理腦(史記曰虢太子死扁鵲至虢國中庶子曰暴/蹙而死扁鵲曰尚可活也庶子曰先生得無)
(誕乎臣聞上古有俞跗療病不以湯液乃割皮解肌/湔浣腸胃漱滌五臟又抱朴子曰淳于解顱而理腦)穿
胷納餅　刮骨去毒(抱朴子曰文摯愆筋以療危困仲/景穿胷以納赤餅此但醫家猶能)
(若是蜀志曰關羽為流矢貫臂毎隂雨常疼痛/醫曰矢鏃有毒當破臂刮骨去毒乃可除之也)詩宋鮑
照過銅山掘黄精詩(玉肪閟中經水芝韜内籍寳餌緩/童年命藥駐衰歴矧蓄終古情重)
(掩烟霧迹羊角凄斷雲榼口流隘石銅溪畫森沉乳竇/夜涓滴既類風門磴復像天井璧蹀蹀寒葉離潨潨秋)
(水積松色隨野深月露依草白空守江海/思豈貴梁鄭客仁愛古無怨順道今何惜)梁吳均採藥
大布山詩(我本此山北縁澗採山麻九莖日澗照三葉/長生花可以蠲憂疾聊持駐景斜景斜不可)
(駐年来果如故安得崑崙山偃蹇三珠樹三珠樹始荄/絳葉凌朱臺玉壺白鳯胏金鼎青龍胎韓衆及王子何)
(代無仙才安期儻/欲顧相見在蓬莱)梁江淹採石上菖蒲詩(瑶琴久蕪没/金鏡廢不看)
(不見空閨裏縱横秋思端緩歩遵行波揚栧泛春瀾竇/赤烟流綺水渌桂含丹慿酒意未悦半景方自歎毎為)
(憂見及杜若詎能寛兾採石上草得/以駐衰顔赤鯉儻可乘雲霧不復還)讃宋王微茯苓讃
(皓苓下居披紛上薈中狀雞鳬具容龜蔡/神侔少司保延幼艾終志不移柔紅可佩)又禹餘糧讃
(疏波瀝浸徒謂範常沉靈祕用神哉無方/阡疇不惠稼穡非芳明德禹功信在餘糧)又桃飴讃(阿/鹿)
(續氣胡膠屬絃未若桃飴越地通天液/首化玉􁺨貎定仙人知暍日胡不蔭年)又黃連讚(黄連/苦味)
(左右相因斷凉滌暑闡命輕身縉雲/昔御飛蹕上旻不行而至吾聞其人)文梁簡文帝勸醫
文(天地之中唯人最靈人之所重莫過於命雖脩短有/分年壽繇天然而寒暑反常嗜慾乖節故瘧寒痛暑)
(致弊不同伐斧爛腸摧年匪一拯斯之要實在良方亦/有騷人之詠彭殤秦國之稱和緩季梁之遇盧氏虢子)
(之值越人爰至久視飛仙長生妙道猶變六一於金液/改三七於銀丸畜玉匣之精研紫書之奥桃膠何是北)
(斗靡録其形金漿非遠明珠還恥其價能使葉門之下/鼓響獨傳雍祀之傍簫聲猶在周禮疾醫掌萬民之疾)
(病者分而理之歲終則各書其所以入于醫師知其愈/與不愈以為後法之戒也理疾者衆必孟浪酬賽悞人)
(者多愛人者鮮是則日處百方月為千軸未常不輕其/藥性任其死生淳華之功於何而得及其愛染親屬情)
(切友朋患起膏盲痾興俞跗雖欲盡其治功思無所出/何以故然本不素習卒難改變故也胡麻鹿藿纔救頭)
(痛之痾麥麴芎藭暫止河魚之腹思不出位事􁺷轅/下欲求反死者於𤣥都揚己名於緑籍其可得乎)
卜第八(叙/事)元命苞曰古司怪主卜世本曰巫咸作筮禮
記曰龜為卜蓍為筮白虎通曰乾草槁骨衆多獨以蓍
龜何龜之言久也蓍之言耆也尚書洪範五行傳曰此
禽獸草木之壽久而能知吉凶也龜人掌六龜之屬各
有名物天龜曰靈屬地龜曰繹屬東龜曰果屬西龜曰
靁屬南龜曰獵屬北龜曰若屬卜師掌開龜之四兆一
曰方兆二曰功兆三曰義兆四曰弓兆(開開出其書占/之也經兆一百)
(二十體言四兆者為/分四部若易之三篇)凡卜視高揚火以事作龜致其墨
筮人掌三易辨九筮之名一曰連山二曰歸藏三曰周
易九筮之名一曰巫更二曰巫咸三曰巫式四曰巫目
五曰巫易六曰巫比七曰巫祠八曰巫參九曰巫環以
辨吉凶(巫皆讀為筮字之誤/也更為遷都邑也)又禮記曰卜筮者先聖王
之所以使人信時日敬鬼神畏法令决嫌疑定猶豫也
故周易曰定天下之吉凶成天下之亹亹者莫大乎蓍
龜也蓍之徳圓而神卦之徳方以智神以知来智以藏
往洪範五行傳曰若煩數溷瀆或不精嚴神不告也或
觀卦察兆占不得也或龜不神蓍不靈此其所以過差
聖人不得專用也龜筮共違于人神靈不佑也事對握
粟　操金(毛詩曰哀我填寡宜岸宜獄握粟出卜自何/能榖鄭𤣥注可哀哉我窮盡寡財之民仍有)
(獄訟之事持粟行卜求其勝負從何能得善戰國䇿曰/鄒忌為齊相田忌為将不相悦鄒忌以告公孫閈閈使)
(人操十金而卜於市曰我田忌人也吾三戰三勝聲威/天下欲為大事亦吉否卜者出因令捕卜者而騐其辭)
(於王前田/忌遂走)三兆　六龜(周禮太卜掌三兆/之法六龜見叙事)供燋　揚火
(周禮華氏掌供燋契以待卜事杜子春注曰燋/讀如薪樵之樵謂所爇灼龜之木揚火見叙事)神諗
象告(陳琳大荒賦曰假龜筮以貞吉問神諗以休祥/易曰八卦以象告韓康伯注曰以象告人吉凶)大
横　小數(史記曰高后崩丞相陳平等使人迎代王計/未定卜之龜兆云大横庚庚余為天王夏后)
(以光抱朴子曰卜者小/數希福者謂知来之妙)龜猒　筮凟(毛詩曰我龜既猒/不我告猷鄭𤣥注)
(卜筮數而凟龜龜靈猒之不復告其所圖之吉凶也/言雖得兆繇不中也易曰初筮告再三凟凟則不告)穆
卜　枚占(尚書曰武王有疾不豫二公曰我其為王穆/卜歸藏曰昔者河伯筮與洛戰而枚占昆吾)
(占之不/吉也)孔愀　顔笑(家語曰孔子嘗自蓍而卦得賁愀/然有不平之狀子張進曰賁是吉)
(卦夫子色有不平何也孔子曰山下有火賁非正色也/衝波傳曰孔子使子貢徃外而未来謂弟子占之遇鼎)
(皆言無下足不来顔子掩口而笑曰無足/者乘舟而来賜至矣清朝也子貢果朝至)代陳　獲晉
(左傳曰陳厲公生敬仲周内史筮之遇觀之否曰是謂/觀國之光利用賔於王其代陳有國乎又曰秦伯伐晉)
(卜徒父筮之吉渉河晉侯車敗詰之對/曰乃大吉也三敗必獲晉君果如其言)法天地　敬鬼
神(史記曰卜法天地象四時禮記曰卜筮者/先聖王所以使人信時日敬鬼神畏法令)齊小大
差尊卑(易曰齊小大者存乎卦韓康伯注曰卦有小大/也齊猶言辨也周禮圖曰大夫已上事卜且筮)
(士則但筮/尊卑之差)筮短龜長　陽竒隂耦(左傳曰晉獻公欲以/驪姬為夫人卜之不)
(吉筮之吉公曰從筮筮人曰筮短龜長不如從長易/曰陽卦多隂隂卦多陽其故何也陽卦竒而隂卦耦)
刑罰第九(叙/事)春秋元命苞曰刑者侀也説文曰刀守井
也飲之人入井䧟於川刀守之割其情也罔言為詈刀
守詈為罰罰之為言内也陷於害也(井飲人則人樂之/不已則自陷於川)
(故加刀謂之刑欲人畏懼以全命也罰以刀守之則/不動矣今作罰用寸寸丈尺也言納以繩墨之事)古
之用刑者畫象而不犯蓋上刑赭衣不純中刑雜履下
刑墨幪以居州里而人耻之(見尚書/大傳)故白虎通曰五帝
畫象者其服象五刑也犯墨者蒙巾犯劓者赭其衣犯
髕者以墨幪其髕處而畫之犯宮者履屝犯大辟者布
衣無領尚書云五刑有服此之謂矣(一云以畫跪當黥/草纓當劓以履屝)
(當刖以艾􁹅當宫凡斬人之支體鑿其刑膚/曰刑畫衣冠異章服曰戮之義也見慎子)後世嚴刑
而人不禁故大刑用甲兵其次用斧鉞中刑用刀鋸其
次用鑽鑿薄刑用鞭扑(見國/語)故尚書呂刑云惟敬五刑
以成三德五刑者墨罰之屬千劓罰之屬千剕罰之屬
五百宮罰之屬三百大辟之屬二百五刑之屬三千又
周官大司冦之職以五刑紏萬民(一曰野刑上功紏力/二曰軍刑上命紏守)
(三曰鄉刑上徳紏孝四曰官刑上能紏職/五曰國刑上愿紏暴鄭注紏謂察異也)至秦用商鞅
又設連坐之法造叅夷之誅加肉刑大辟者有鑿顛抽
脅鑊烹之法(見漢/書)葢徳多刑少者五帝也刑徳相半者
三王也刑多徳少者五霸也純用刑而亡者秦也(見桓/範世)
(要/論)事對明罰　致刑(易曰雷電噬嗑先王以明罰勑法/又曰雷電皆至豐君子以折獄致)
(刑/)五辭　三讓(尚書曰兩造備具師聼五辭周禮/秋官曰凡民有邪惡者三讓而罰)折獄
　要囚(折獄見致刑注尚書曰要囚服念五六日至于/旬時孔安國注云要囚謂其要辭以折獄也)
天罰　國刑(尚書曰今予惟恭行天罰/周禮曰五刑五曰國刑)甲兵　鞭策(國/語)
(曰臧文仲言僖公曰大刑用甲兵其次用斧鉞中刑用/刀鋸其次用鑽鑿薄刑用鞭扑以威民也白虎通曰五)
(刑五帝之/鞭策也)六典　三章(周禮曰大司冦職掌建邦之六/典以佐王刑邦國漢書曰高祖)
(初入關約/法三章)約法　省刑(約法見三章注續漢書曰建武/二年詔曰與中二千石諸大夫)
(博士議郎/省刑罰也)弃灰　救火(韓子曰殷之法弃灰於街者刑/子貢以重問之仲尼仲尼曰弃)
(灰於街必燔人人必怒怒則鬬鬬則三族相殺然則雖/刑之可也又曰魯燒積澤天北風火南向恐燒國哀公)
(自將衆趣救火者人盡逐獸而火不救乃召仲尼而下/令曰不救火者罪逐獸者比入禁之罪令下未徧火遂)
(救/矣)刑書　政典(尚書曰哀敬折獄明啓刑書又曰政典/曰先時者殺無赦不及時者殺無赦孔)
(安國曰政典夏/后氏為政之典)􁹃電　積陰(詩含神霧曰􁹃􁹃震電不/寧不令此應刑政之太暴)
(故震電驚人使天下不安漢書董仲舒云陽為徳陰為/刑陽常居大夏而生育養長為事陰居大冬而積於虛)
(空不用之處以此見天/之任徳不任刑者也)赤衣　丹筆(漢名臣奏事曰唐/林云秦設重刑而)
(群盗盈山赤衣半道謝承後漢書曰盛吉為廷尉毎至/冬節罪囚當斷妻夜執燭吉持丹筆夫妻相對垂泣决)
(罪/)明察　平反(漢書曰于定國為廷尉明察寛恕黄霸/等以為公平明察雋不疑為京兆尹每)
(行得囚徒其母輙問不疑有所平反活/幾何人不疑云多所平反其母乃喜也)晝斷　秋讞(漢/書)
(曰秦始皇專任刑罰躬操文墨畫斷獄夜治書漢書于/定國為廷尉季秋後請讞時上常幸宣室齋居而决事)
(刑獄號/平反也)樹槐　叢棘(春秋元命苞曰樹棘槐聼訟於其/下棘赤心有刺言治人者原其心)
(不失赤實事所以刺人其情令各歸實槐之言歸也情/見歸實周易曰習坎上六云係用徽纆寘于叢棘三歳)
(不得凶王弼注曰險峭之極不可升也嚴法/峻整難可犯也宜其囚執寘于思過之地)詩虞世南
賦得慎罰詩(帝圖光往冊上徳表鴻名道冠二儀始風/髙三代英樂和知化洽訟息表刑清罰輕)
(猶在念勿喜尚留情明慎全無枉哀矜在好生五疵過/亦察二辟理彌精幪巾示廉耻嘉石務詳平毎削繁苛)
(性常深惻隱誠政寛思濟猛疑罪必從輕于張/懲不濫陳郭憲無傾刑措諒斯在歡然仰頌聲)詔梁沈
約使四方士民陳刑政詔(徑寸之寳或隱泥沙以人廢/言君子斯戒朕聽朝晏罷思)
(闡政術雖百辟卿士有懷必聞而蓄響邊遐未臻魏闕/或屈以貧陋或間以山川頓足延首無因奏逹豈所謂)
(沉浮靡陋遠邇兼得者哉四方士民若有欲陳刑政倫/擬幽遠不能自通者各在條布所懷於刺史二千石有)
(可申採大/小以聞)又立左降詔(刑乖政失其源已久罰罪之奏/日聞於早朝弊獄之書亟勞於)
(晏寢免黜相係補代紛紜一離諐囚乃永嵗月非所以/弃瑕録用隨分盡才者也是故減秩居官前代通則貶)
(職左遷往朝繼軌自今内外/群司有事者可開左降之科)又降死罪詔(朕樹洪業光/宅區宇而本)
(枝之慶未廣椒掖滕衛之地猶闕蕃屏言念弓韣不能/忘懷策三子始有盤石之資於焉彌固慶雖自已恩加)
(覃及凡死罪可降一等五歲刑/降二等三歲刑以下並悉原放)
囚第十(叙/事)風俗通曰囚遒也言辭窮情得以罪誅遒也
禮罪人寘諸圜土故囚字為口守人此其象也尚書曰
囚奴正士又曰要囚服念五六日至於旬時不蔽要囚
詩曰在泮獻囚周官掌囚掌守盗賊凡囚者鄭𤣥注云
囚拘也此其事也事對籥動　杓虛(王充論衡曰赦令/将至則撃室籥動)
(獄中人當出故感其應令籥動也漢書曰有勾圜十五/星杓曰賤人之牢牢中星實則囚多虛則開出詩含神)
(霧云杓/為天獄)搶地　仰天(漢書司馬遷與任安書曰當此時/也見獄吏則頭搶地視徒隸則心)
(惕息史記趙高案問李斯拘執束縛居囹圄仰/上天而歎息曰嗟乎悲夫不道之君何可為計)夏挺
冬決(禮記曰仲夏門閭無閉關市無索挺重囚益其食/鄭𤣥注挺寛也謝承後漢書曰㑹稽盛吉為廷尉)
(時每至冬節罪囚當㫁妻夜執燭吉/持丹筆夫妻相向垂泣而决其罪)就格　促械(華嶠/後漢)
(書曰范滂以黨事下黄門北寺滂以同囚多嬰病乃請/先就格遂與同郡袁忠等爭受楚毒魚豢魏略曰賈逵)
(為丞相主簿魏王欲征吳逵諌王怒付獄吏不即著械/逵曰促著我械王且疑我在近軄求緩於卿将遣人来)
(察著械適訖/果遣人視之)關三木　入五刑(漢書曰司馬遷書曰魏/其大将也衣赭衣關三)
(木尚書曰兩造具備師聼五辭孔安國注曰兩謂囚/證造至也兩至具備則衆獄官共聼其入五刑之罪)係
徽纆　拘囹圄(易曰習坎上六係用徽纆寘于叢棘三/歲不得凶王弼注曰險峭之極不可升)
(也嚴法峻整難行犯也宜其囚執寘于思過之地淮/南子曰拘囹圄者以日為修當市死者以日為短)解
史慈　出房廣(吳志曰太史慈常為山越所執孫策躬/自解縛捉其手曰寧釋神亭時耶若卿)
(下時得我云何慈曰未可量也䇿大笑曰今日之事與/卿共之虞預㑹稽典録曰鍾離意為棠邑令縣民房廣)
(為父報仇繋獄其母病死廣聞之號泣獄中意為悽愴/出廣見之曰不還之罪令自受之廣臨殯畢即自還獄)
(也/)至冬　休臘(至冬見冬决注中陳留耆舊傳曰虞延/除淄陽令毎至歲時伏臘輙休遣囚各)
(歸家囚並感其/恩應期而還)石室　金墉(吳越春秋曰吳王拘越王/勾踐與大夫范蠡於石室)
(吳王疾越王謂太宰噽曰囚臣請一見問疾太宰入言/吳王乃見越王也晉雜事曰齊王冏舉義兵囚越王倫)
(父子五人/于金墉城)内宫　永巷(孔衍春秋後語曰秦穆公将兄/三人囚於内宫漢書曰吕后為)
(皇太后乃令永/巷囚戚夫人)流星入昴　澍雨還宫(韓楊天文要集/曰流星入昴貴)
(人有繫囚者東觀漢記曰和帝永元六年七月/京師旱幸洛陽録囚徒舉寃獄未還宫而澍雨)竹囚
梧象(晏子春秋曰景公樹竹令吏守之有斬竹者公以/車逐之得而拘之晏子曰君人者寛惠慈衆公令)
(出斬竹之囚王充論衡曰李子長為政欲知囚情以梧/桐為之象囚形鑿地為牀卧木囚其中罪正者不動寃)
(者木自/動出)詩隋虞綽於婺州被囚詩(窮逹雖有命逋亡誠/負累背恩已偷生臨)
(危未能死待罪既不測法禁復無已厚顔羞朋友囚心/愧妻子聖日始東扶徂年迫西汜方違盛明代永向幽)
(泉裏况當此春節物候驚田里桃蹊日影亂栁逕秋風/起動植皆順性嗟余獨淪耻投筆不重陳此情寄知己)
制唐中宗孝和皇帝慮囚制(禮防君子自昔通規律禁/小人由来共貫朕情存革)
(務志在懲愆欲申作解之恩慮開徼倖之路非所以納/人軌物垂裕後昆既屬陽和之辰宜敦耕稼之業三農)
(啓候方陳敬愛之規百姓為心爰軫泣辜之念将申慮/降再釋狴牢庶無滯禁之寃仍示小懲之誡其都城之)
(内見禁囚徒朕特親慮仍/令所司具為條例聞奏)
獄第十一(叙/事)釋名曰獄硧也言實硧人情偽也又謂之
牢言所在堅牢也又謂之圜土言築土之表牆其形圜
也又謂之囹圄(囹領也/圄禦也)言領録囚徒禁御也案急就章
咎繇造獄後代因之風俗通云夏曰夏臺殷曰羑里周
曰囹圄是也博物志云夏曰念室殷曰動止周曰稽留
三代之異名也又狴牢者亦獄别名家語曰孔子為大
司寇有父子訟者同狴縶之又詩曰宜犴宜獄韓詩外
傳云鄉亭之繋曰犴朝廷曰獄則其事也事對囹圄
狴牢(囹圄見叙事漢書曰有罪當械者皆頌繋應劭注/曰頌者容也言見寛容但處曹吏舍不入狴牢)
屬杓　象斗(漢書曰勾圜十五星杓曰賤人之牢牢星/實則囚多虚則開出春秋元命苞曰為獄)
(圓者象斗運合宋均注/曰作獄圓者象斗運也)東市　北寺(衛宏漢書儀曰東/市獄屬京兆尹司)
(馬彪續漢書曰范滂字孟博坐繫黄門北寺北寺獄吏/謂曰凡坐繋皆祭臯陶滂曰臯陶賢者古之直臣知滂)
(無罪將理之帝如其有罪/祭之何益衆人由此止也)掖廷　郡邸(史記曰武帝譴/責鈎弋夫人脱)
(簪珥叩頭帝曰引去送掖廷獄衛宏漢書舊/儀曰郡邸獄理天下郡國上計屬大鴻臚也)見螻　夢
蟻(劉義慶幽明録曰晉廬陵太守龎企字子及上祖坐/事繋獄而非其罪見螻蛄行其左右相謂曰使爾有)
(神能活我死不當生乎因投飯與螻蛄食盡去有頃復/来形體稍大意異之復與食數日間其大如豚及意報)
(當行刑螻蛄掘壁根為大孔因破械従此出亡後遇赦/得活東無疑齊諧曰吳當陽縣董昭之乘船過錢塘江)
(江中見一蟻著一短蘆惶遽垂死使以繩繫蘆著船船/至岸蟻得出中夜夢一人烏衣来謝云僕是蟻中王君)
(有急難當見先語歴十餘年時江左所劫盜横録昭之/為劫主繫餘姚獄昭之自惟蟻王夢緩急當告今何處)
(告之獄囚言但取兩三蟻著掌中祝之昭之如其言暮/果夢昔烏衣人云可急去入餘杭山天下既亂赦令不)
(久也於是便覺蟻攻嚙械已盡因得/出獄過江投餘杭山遇赦遂得免)春省　秋繕(禮記/曰孟)
(春之月命有司省囹圄去桎梏止獄訟又曰孟秋之月/命有司修法制繕囹圄具桎梏鄭𤣥注曰囹圄所以禁)
(守繋者則/今之獄矣)上書　注史(范􁸹後漢書曰尚書郎張宏獄/吏上書自頌崔鴻後趙録曰石)
(季龍幽中書令徐光于襄國詔獄/光在獄中注解經史十餘萬言)不留　勿擾(周易曰/山上有)
(火旅君子以明慎刑罰而不留獄史曰蕭何卒召/曹參參去囑其後相曰以齊獄市為寄慎勿擾也)　星牢
　天獄(天文要集曰貫索明貴人出詩/含神霧曰杓為天獄主天殺也)圜扉　平砥(周/禮)
(曰若無節則惟圜土内之鄭𤣥注曰圜土獄城也江淹/上建平王書曰抱痛圜門含憤獄户又王融曲水詩序)
(曰鞠茂草於圜扉衛展陳諺言表曰諺言廷尉獄平如/砥有錢生無錢死此諺之起死生之出于此法獄也)
中都官　未央廐(司馬彪續漢書曰武帝置中都官獄/二十六獄頭先皆省惟廷尉及洛陽)
(有詔獄衛宏漢舊儀曰未央廐獄/主理大廐三署郎屬太僕光禄勲)侵絳侯　辱安國(史/記)
(曰周勃免相就國歳餘毎河東守尉行縣至絳侯勃自/畏恐誅常被甲令家人持兵以見之其後人有上書因)
(告勃反捕理之勃恐不知置辭吏稍侵辱之絳侯既出/曰吾将百萬軍安知獄吏之貴也漢書曰韓安國坐法)
(抵罪而獄吏田甲辱之安國曰死/灰獨不復然乎田曰然則溺之)黄霸受經　杜篤為
誄(漢書曰夏侯勝為義不許宣帝尊武帝廟下獄及丞/相長史黄霸坐不舉劾俱下獄霸欲從勝受經勝辭)
(以死罪霸曰朝聞道夕死可矣勝賢其言遂授之繋更/再冬講不息范曄後漢書曰杜篤字季雅客居美陽令)
(遊從數請託不諧頗相恨令怒收篤送京㑹大司馬吳/漢薨光武詔曰諸儒誄之篤於獄中為誄辭最高帝美)
(之賜帛/免之也)仰天　望氣(史記曰趙高案李斯拘東縛居囹/圄中仰天而嘆曰悲夫不道之君)
(何為計哉漢書曰望氣者/言長安獄中有天子氣)澤上有風　山下有火(周易/曰澤)
(上有風中孚君子以議獄緩死又曰山/下有火賁君子以明庶政无敢折獄)詩隋魯本與胡
師耽同繋胡州出被刑獄中詩(叔夜絃初絶韓安灰未/然相悲不相見幽縶與)
(幽/泉)駱賔王獄中書情通簡知己詩(昔歲逄楊意觀光貴/楚材宂疑丹鳯起塲)
(似白駒来一命淪驕餌三緘慎禍胎不言勞倚伏忽此/際邅迴驄馬刑章峻蒼鷹獄吏猜絶縑非易辨疑璧果)
(難裁揆畫慙周道端憂滯夏臺生涯一􁺸裂岐路幾徘/徊入穽方揺尾迷津遽易囘圓扉長寂寂疎網尚恢恢)
(青陸春芳動黄沙旅思催覆盆徒望日蟄户未驚雷霜/歇蘭猶敗風多木屢摧地幽蠶室掩門靜雀羅開自憫)
(秦寃痛誰憐楚奏哀漢陽窮鳥客梁甫卧龍才有/氣還衝斗無時㑹鑿坯莫言韓長孺長作不然灰)沈佺
期幽繫詩(吾怜曽家子昔有投杼疑吾怜姬文公非無/鴟鴞詩臣子竭忠孝君王惑讒欺蔞斐離骨)
(肉含惋/興此辭)又詩(昔日公冶長無罪遭縲紲聖人降兄子古/来歎獨絶我無毫髪瑕苦心懐氷雪今代)
(多秀才誰/能繼明轍)
　
　
　
　
　
　
　
　
　初學記卷二十
欽定四庫全書
　初學記卷二十一
　　　　　　　　　　　　　唐　徐堅　撰
　　文部
經典第一(叙/事)釋名曰經者徑也典常也言如徑路無所
不通可常用也白虎通曰五經易尚書詩禮樂也(古者/以易)
(書詩禮樂春秋為六經至秦焚書樂經亡今以易詩書/禮春秋為五經  又禮有周禮儀禮禮記曰三禮春秋)
(有左氏公羊穀梁三傳與/易書詩通數亦謂之九經)易者案釋名言變易也帝王
世紀曰庖犧氏作八卦神農重之為六十四卦黄帝堯
舜引而伸之分為二易至夏人因炎帝曰連山殷人因
黄帝曰歸藏文王廣六十四卦著九六之爻謂之周易
又漢書曰文王重易六爻作上下篇孔子為彖象繫辭
文言序卦之屬十篇故曰易道深矣人更三聖代厯三
古(周易正義曰伏犧重卦周公作爻辭此説與帝王世/紀不同又孔子作十篇亦曰十翼初卜商為易傳至)
(西漢傳之有能名家者有施讐孟喜梁丘賀京房費直/髙相又東漢鄭𤣥魏王弼並注易施孟諸家自漢及魏)
(並得立而傳者甚衆至西晉梁丘施髙三氏亡孟/京二氏有書旡師而鄭𤣥王弼所傳則費氏之學)書者
案釋名言書其時事也上世帝王之遺書有三墳五典
訓誥誓命孔子刪而序之斷自唐虞以下訖于周凡百
篇以其上古之書故曰尚書遭秦滅學並亡漢興濟南
人伏勝能口誦二十九篇至漢文帝時欲立尚書學以
勝年且九十餘老不能行乃詔太常掌故晁錯就其家
傳受之(伏生為尚書傳四十一篇歐陽大小夏侯傳其/學各有能名是曰今文尚書劉向五行傳蔡邕)
(勒石經/皆其本)其後魯恭王壞孔子故宅於壁中得古文尚書
論語悉以書還孔氏武帝乃詔孔安國定其書作傳義
為五十八篇(見尚書序及正義安國書成後遭漢巫蠱/事不行至魏晉之際滎陽鄭冲私於人間)
(得而傳之獨未施行東晉汝南梅賾/奏上始列於學官此則古文尚書矣)詩者案卜商序曰
志之所之也昔孔子刪詩上取商下取魯凡三百一十
一篇至秦滅學亡六篇今在者三百五篇初孔子以詩
授卜商商為之序以授魯人申曽申曽授魏人李克李
克授魯人孟仲子孟仲子授根牟子根牟子授趙人荀
卿荀卿授漢人魯國毛亨作詁訓傳以授趙國毛萇時
人謂亨為大毛公萇為小毛公以二公所傳故名其詩
曰毛詩(見毛詩正義東漢鄭𤣥取毛氏詁訓所不盡及/異同者續之為注解謂之曰箋箋薦也言薦成)
(毛/意)禮者案釋名云體也言得事之體也周禮儀禮並周
公所作記所謂禮經三百威儀三千禮經則周禮也威
儀則儀禮也(見三禮正義周禮遭秦滅學藏於山嵓屋/壁以故不亡漢武帝時有季氏獲之以上)
(河間獻王獨闕冬官一篇購之千金不得乃以考工記/補之遂奏入於祕府時儒以為非是不行至劉歆獨識)
(其書知周公致太平之跡始奏立學官後鄭𤣥為之注/儀禮周衰當戰國之世其書並亡至漢髙堂生所傳十)
(七篇惟士禮存焉後世推士禮以致天子之/禮而行之至馬融鄭𤣥王肅並為之注解)禮記者本
孔子門徒共撰所聞也後通儒各有損益子思乃作中
庸公孫尼子作緇衣漢文時博士作王制其餘衆篇皆
如此例至漢宣帝世東海后蒼善説禮於曲臺殿撰禮
一百八十篇號曰后氏曲臺記后蒼傳於梁國戴德及
德從子聖乃刪后氏記為八十五篇名大戴禮聖又刪
大戴禮為四十六篇名小戴禮其後諸儒又加月令明
堂位樂記三篇凡四十九篇則今之禮記也(見禮記正/義禮記有)
(馬融鄭𤣥二家注馬注/今亡唯鄭注行於世)春秋者案杜預序曰魯史記之
名也釋名又云言春秋冬夏終以成歲舉春秋則冬夏
可知也昔孔子約魯史以脩春秋書有褒貶不可以書
見口授弟子左丘明恐弟子各安其意以失其真故論
夫子所言而作傳今左氏傳是也初孔子授春秋於卜
商又授之弟子公羊髙穀梁赤又各為之傳則今公羊
穀梁二傳是也(見春秋正義左氏傳有賈逵訓詁服虔/杜預注公羊傳有何休解詁穀梁傳有)
(范甯/集解)又孔子為曾參説孝經孔子殁後諸弟子記其善
言謂之論語並行於世(孝經論語有鄭/𤣥何晏等注)事對八卦　六
虛(周易曰易有太極是生兩儀兩儀生四象四象生八/卦八卦定吉凶  又曰易之為書也屢遷變動不居)
(周流六虛注曰/六虚六位也)言樞　道籥(易曰言天下之至賾而不/可亂也出其言善則千里)
(之外應之言行君子之樞機易乾鑿度曰易者易也變/易也不易也管三成德為道苞籥鄭𤣥注曰管猶兼也)
(一言而兼此三事以成其德道之苞籥/齊魯之間名門户及蔵器之管為籥)擬議　範圍(周/易)
(曰擬之而後言議之而後動擬議以成其變化又曰範/圍天地之化而不過王弼注範圍者擬範天地而周備)
(其/理)幽贊　發揮(易説卦曰昔者聖人之作易也幽贊於/神明而生蓍又曰發揮於剛柔而生爻)
九師　五子(劉向别録曰所校讐中易傳淮南九師道/訓除復重定著十二篇淮南王聘善為易)
(者九人從之採獲署曰淮南九師書又曰所校讐中易/傳古五子書除復重定著十八篇分六十四卦著之日)
(辰自甲子至於壬子凡五/子故號曰五子已上易)帝書　王制(春秋説題辭曰/尚書凡百二篇)
(第次委曲尚者上也上世帝王遺書也孔安國尚書序/曰先君孔子討論墳典斷自唐虞以下訖于周舉其宏)
(綱撮其樞要凡百篇示人主/以軌範帝王之制坦然明白)三家　百篇(劉歆七略曰/尚書直言也)
(始歐陽氏先君名之大夏侯小夏侯復立於學官三家/之學於今尤為詳孔安國尚書序曰先君孔子覩史籍)
(之煩又懼覽之者不一斷唐虞以下訖于周舉其宏綱/撮其樞要典謨訓誥誓命之文凡百篇所以恢宏至道)
授河　出洛(孝經援神契曰易長於變書考命符授河/宋均注曰授河者授河洛以考命符也尚)
(書曰天乃錫禹洪範九疇孔/安國注曰天興禹洛出書)直言　證義(劉歆七略曰/尚書直言也)
(於今傳之又曰詩以言情情者信之/符書以決斷斷者義之證已上書)五際　六情(詩推/度災)
(曰建四始五際而節通夘酉之際為革政午亥之際為/革命神在天門出入候聽春秋孔演圗曰詩含五際六)
(情宋均注曰六情即六義曰/風曰賦曰比曰興曰雅曰頌)温淳　敦厚(淮南子曰温/惠淳良詩教)
(也禮記曰温柔/敦厚詩教也)集微揆著　連類含章(詩含神霧曰集/微揆著上統元)
(皇下序四始羅列五際宋均注曰集微揆著者綿綿𤓰/瓞民之初生揆其始是必將至著王有天下也顔延之)
(庭誥曰詠歌之書取其連類含章/比物集句詩之為祖也已上詩)脩外　制中(漢書曰/樂以治)
(内而為同禮以脩外而為異同則和親/異則畏敬也禮記曰夫禮所以制中)承天　事地(史/記)
(曰夫禮先王以承天之道治人之情禮記/曰禮上事天下事地尊先祖而崇君師)不法　無體
(晏子春秋曰晏子使魯退見仲尼曰夫禮堂上不趨授/立不跪夫子反此禮乎晏子曰君行一臣行二君之所)
(來速吾是以趨以反位也君授卑故跪以下之晏子出/仲尼送之反命門人曰不法之禮唯晏子能為之禮記)
(曰無聲之樂無體之禮/無服之喪此之謂三無)粉澤　橘柚(太公六韜對文王/曰禮者天理之粉)
(澤莊子曰三王五帝之禮義法度其猶/摣棃橘柚雖其味相反而皆可於口也)酌秦法　言夏
禮(後漢書曹褒論曰漢初朝制旡文叔孫通頗採禮經/參酌秦法雖􁺹物觀時有救崩弊然先王之宏典盖)
(多闕矣論語曰夏禮吾能/言之把不足徴也已上禮)考符　稽象(春秋握誠圗曰/孔子作春秋陳)
(天人之際記異考符春秋演孔圗曰作法五/經運之天地稽之圗象質於三王施之四海)周法　孔
經(杜預春秋序曰其發凡以言例皆經國之常制周公/之垂法春秋孔演圗曰公羊全孔經宋均注曰公羊)
(公羊髙也經/指謂春秋)四傳　兩家(漢書曰春秋所貶損當時有/威權者是以隱其書而不宣)
(及末世口説行故有公羊穀梁鄒郟之傳四家之中公/羊穀梁立於學官劉歆七略曰春秋兩家文或具四時)
(或不於古文旡/事不必具四時)隱書　晦義(漢書曰春秋所貶損當世/有威權者其事實皆形於)
(傳是以隱其書而不宣所以免時難也顔延之庭誥/曰褒貶之書取其正言晦義輔制衰王春秋為上)備
三聖　掌四方(春秋説題辭曰經文備三聖之度周禮/曰外史職掌四方之志鄭𤣥注曰謂若)
(魯之春秋晉之乘楚/之檮杌已上春秋)詩唐太宗文武聖皇帝尚書詩(崇/文)
(時駐步東觀還停輦輟膳玩三墳留燈披五典寒心覩/肉林飛魄看沉湎縱情昏主多克己明君鮮滅身資累)
(惡成名猶積善既承/百王末戰兢随歲轉)晉傅咸孝經詩(立身行道始於事/親上下无怨不惡)
(於人孝旡終始不離其身三者備矣以臨於民以孝事/君不離令名進思盡忠義則不爭匡救其惡災害不生)
(孝悌之至/光於神明)又論語詩(守死善道磨而不磷直哉史魚可/謂大臣見危授命能致其身克己)
(復禮學優則仕富貴在天為/仁由已以道事君死而後已)又毛詩詩(无將大車維塵/㝠㝠濟濟多士)
(文王以寧明允君子大猷是經聿修厥德令終有俶勉/爾遯思我言惟服盜言孔甘其何能淑讒人罔極有靦)
(面/目)又周易詩(卑以自牧謙尊而光進德脩業既有典常/暉光日新照于四方小人勿用君子道長)
又周官詩(惟王建國設官分職進賢興功取諸易直除/其不蠲旡敢反側以德詔爵允臻其極辨其)
(可任以告于正掌其戒禁治/其政令各修乃職以聽王命)又左傳詩(事君之禮敢不/盡情敬奉德義)
(樹之風聲昭德塞違不殞其名死而利國以為己榮兹/心不爽忠而能力不為利諂古之遺直威黜不端勿使)
(能/植)李百藥禮記詩(玉帛資王㑹郊丘叶聖情重廣開環/堵至道軼金籝盤薄依厚地遥裔騰)
(太清方悦升中/禮足以慰餘生)啓齊謝朓謝隨王賜左傳啓(昭晰殺青/近發中汗)
(恩勸挾冊慈勗下帷眺未覩山笥早懵河籍業謝專門/説非章句庶得既困而學括羽瑩其蒙心家蔵賜書籝)
(金遜其貽厥披覽/神勝吟諷知厚)劉孝綽謝為東宫奉經啓(皇太子四/術夙知三)
(善非學猶復旁求儒雅應物稽疑業光夏校德茂周庠/諸侯宋魯於焉觀則參陪盛禮莫非國華臣雖職典經)
(圗而同官不一推擇而舉尚多髦俊寵光曲被獨/在選中他日朝聞猶甘夕死况兹恩重彌見生榮)
史傳第二(叙/事)案世本注曰黄帝之世始立史官蒼頡沮
誦居其職至于夏商乃分置左右(言則左史書之/動則右史書之)故曰
左史記言右史記事言經尚書事經春秋者也周官有
太史小史内史外史御史凡五官太史掌建邦之六典
八法八則以逆邦國之治小史掌邦國之志奠繫世辨
昭穆若有事則詔王之忌諱内史掌王八柄之法書王
命而貳之外史掌書外令掌四方之志掌三皇五帝之
書掌達書名于四方御史掌邦國都鄙萬民之治令以
贊冢宰掌贊書曲禮曰史載筆士載言夏有太史終殷
有太史摰周有太史佚太史儋太史叔服史籀史蘇史
趙孔子曰周任古之良史也老子為周守藏室史又為
柱下史則其職也春秋傳曰晉趙穿弑靈公太史董狐
書曰趙盾弑其君盾曰不然對曰子為正卿亡不越境
反不討賊非子而誰齊崔杼弑莊公太史書曰崔杼弑
其君崔子殺之其弟嗣書又殺之其弟又書乃舎之南
史聞太史盡死執簡以徃聞既書矣乃還楚王與右尹
子革語左史倚相趨而過王曰良史也能讀三墳五典
八索九丘史記曰秦趙澠池之㑹其君相為鼓瑟扣缶
皆命御史書之是則周之列國亦各有史官書事記言
以裁討典不虛美不隱惡善以勸世惡以示後所以暴
露成敗昭彰是非者也遭秦滅學官失其守至漢武帝
始置太史令天下計書先上太史副上丞相故司馬談
父子世居此職得撰史記故史記太史公自序傳云述
陶唐以來至于麟止自黄帝始原始察終考之行事著十
二本紀三十世家十表八書七十列傳凡一百三十篇
成一家言是也後漢書云班彪續司馬遷後傳數十篇
未成而卒明帝命其子固續之固以史遷所記乃以漢
氏繼百王之末非其義也大漢當可獨立一史故上自
髙祖下終王莽為紀表傳九十九篇逮上之十志未畢
扶風馬續及其妹曹大家所成今漢書是也其後又有
東觀漢記後漢書云詔劉珍陶伏無忌等述于東觀謂
之東觀漢記列傳載記凡百二十篇是也世以史記班
固漢書及東觀漢記為三史矣後三國分方魏吳各有
史官蜀無其職晉初陳夀採集其事謂之三國志凡六
十五篇自兹厥後世有史書雖不及遷固所修亦其次
也事對方志　直文(周禮曰外史掌四方之志鄭𤣥注/曰志記也謂若魯之春秋晉之乗)
(楚之檮杌其漢書曰劉向揚雄皆稱遷有/良史之才  文直其事核不虚美不隱惡)不虛美　謂
實録(魏志曰王肅對明帝曰司馬遷記事不虚美不隱/惡劉向揚雄服其叙事有良史之才謂之實録)
司籍　掌書(左傳曰荀躒如周籍談為介王謂籍談曰/昔而髙祖孫伯黶司晉之典籍以為大政)
(故曰籍氏周禮内史/掌書王命而貳之)記善　書過(禮記曰五帝憲養氣/體而不乞言有善則)
(記之為惇史筆韓詩外傳曰周舎對趙簡子/曰臣操牘秉  從君之後伺君過而書之)帝書　王
籍(周禮外史掌三皇五帝之書之陸士衡晉書限斷議/曰三祖實終為臣故書為臣  事不可如傳此實録)
(之謂也而名同帝王故自帝王之/籍不可以不稱紀則􁺺王之義)新載　舊章(張衡表/求合正)
(三史曰臣伏見陛下思光先緒以典籍為本而史書枝/别條異不同一貫建武以來新載未就杜預春秋序曰)
(其發凡以言例皆經國之常/制周公之垂法史書之舊章)嗣書　續記(左傳曰齊崔/杼弑莊公太)
(史書曰崔杼弑其君崔子殺之其弟嗣書又殺之而死/者二人東觀漢記曰班固徵詣校書除蘭臺令史遷為)
(郎典校祕書令史/卒前所續史記也)微文　隱切(班固典引曰永平十七/年詔曰司馬遷著書成)
(一家言揚名後世至以身陷刑之故反微文諷刺貶損/當代非誼士也魏志曰明帝問王肅司馬遷以受刑之)
(故内懐隱語著史記非/貶孝武則令人切齒)述漢　遵周(東觀漢記曰時人/有上言班固私改)
(舊史乃詔下京兆收繫固弟超詣闕上書具陳固不敢/妄作但續父所紀述漢事  杜預春秋序仲尼因魯史)
(䇿書成文考其真偽而志其典禮上以/遵周公之遺制下以明將來之禮法)書名　循理(左/傳)
(曰鄭為游楚亂罕虎公孫僑公孫段印段游吉駟帶私/盟于閨門之外公孫黒强與於盟使太史書其名且曰)
(七子晉中興書曰仲尼遂因魯史/而書陽秋皆循理而動著為實録)方冊　直書(家語曰/葉公問)
(政於孔子孔子曰文武之道布在方冊杜預春秋序曰/四曰盡而不汚直書其事具文見意丹楹刻桷天王求)
(車齊侯獻㨗/之類是也)八書　十志(史記曰遷為太史著十二本/紀十表八書東觀漢記曰蔡)
(邕徙朔方上書/求還續成十志)書言　掌命(禮記曰天子玉璪十有二/斿朝日東門之外聽朔南)
(門之外動則左史書之言則右史書之/周官内史掌書王命外史掌四方之志)掌邦國　建侯
王(杜預春秋序曰周禮有史官掌邦國四方之事二漢/書曰漢書叙帝皇列官司建侯王張晏注曰十  紀)
(百官表及諸/侯王表也)别異同　明得失(杜預春秋序曰記事者/以日繫月以月繫時以)
(時繫年所以紀逺近别同異也倫子夏詩/序曰國史明乎得失之迹傷人  之廢)詩唐太宗文
武聖皇帝詠司馬彪續漢志詩(二儀初構象三才乃分/位非惟樹司牧固亦垂)
(文字綿代更膺期芳圗旡輟記炎漢承君道英謨纂神/器潛龍既可躍術免奚難致前史殫妙詞後昆沉雅思)
(書言揚盛跡補闕興洪志川谷猶舊涂郡國開新意梅/山未覺朽穀水誰云異車服隨名表文物因時置鳳㦸)
(翼康衢鑾衡總柔轡清濁必能澄洪纎幸旡弃觀儀不/失序遵禮方由事政宣竹律知時平玉條備文囿彫竒)
(彩藝門藴深致雲飛星共流風揚月兼至禋類遵令典/壇壝資良地五勝竟旡違百司誠有庇我皇承暇景談)
(叢引衆祕討論窮義府看覈披經笥大辨良/難仰小學終先匱聞道諒知榮含毫孰忘愧)晉潘岳於
賈謐坐講漢書詩(理道在儒𢎞儒由人光矣魯侯文質/彬彬筆下摛藻席上敷珍前疑既辨)
(舊史惟新將分爾史既辨/爾疑延我良友講此微辭)表梁沈約上宋書表(若不觀/風唐代)
(旡以見帝媯之美自非覩亂秦餘何由知漢祖之業是/以掌言未記爰動天情曲詔史官追述大典若夫英主)
(啓基名臣建績拯世夷難之功配天光宅之運亦足以/勒銘鐘鼎昭彼方冊臣逺愧南董近謝遷固以閭閻小)
(才成一/代盛典)銘宋顔延之家傳銘(曠彼琅邪實惟海宇誰其/來遷特聞逺祖青州挺秀)
(爰始奠居内辭鼎府外秉邦閭建節中平分竹黄初刑/清齊右政偃營區葛嶧明懿平陽總理咸薦公庭或登)
(宰士列美覇朝變風千/里華蕚之茂於昭不已)
文字第三(叙/事)易曰上古結繩而治後世聖人易之以書
契盖取諸夬又帝王世紀曰黄帝垂衣裳蒼頡造文字
然後書契始作則其始也案説文盖依類象形謂之文
形聲相益謂之字著於竹帛謂之書書有六義焉一曰
指事二曰象形三曰諧聲四曰㑹意五曰轉注六曰假
借古者子生六歲而教數與方名十歲入小學學六甲
書計之事則文字之謂也自黄帝至三代其文不改秦
焚燒先典乃廢古文更用八體一曰大篆周宣王史籕
所作也二曰小篆始皇時李斯趙髙胡母敬所作也大
小篆並簡冊所用也三曰刻符施於符傳也四曰摹印
(亦曰/繆篆)施於印璽也五曰蟲書為蟲鳥之形施於幡信也
六曰署書門題所用也七曰殳書銘於戈㦸也八曰隸
書始皇時程邈所定以行公府也漢氏因之至王莽居
攝使甄豐刋定六體一曰古文二曰竒字三曰篆書四
曰隸書五曰繆篆六曰蟲書當代以教學童焉又衛恒
四體書勢曰漢興又有草書不知作者盖兩漢銘勒雜
以古文篆籕及八分為之魏晉以還隸文遂盛蕭子良
古今篆隸文體有藁書楷書蓬書懸針書垂露書飛白
書填書奠書鳥書虎爪書偃波書鶴頭書象形篆尚方
大篆鳯鳥書科斗書蟲書龍虎書仙人書芝英書十二時
書倒薤書龜書麒麟書金錯書蚊脚書凡數十種皆出
於六義八體之書而因事生變者也事對效奎　取夬
(孝經援神契曰奎主文章蒼頡效象洛龜曜書丹青垂/萌畫字宋均注曰奎星屈曲相鉤似文字之畫周易曰)
(上古結繩而治後世聖人/易之以書契盖取諸夬)六書　八體(周禮曰保章氏/掌教國子六書)
(許慎説文曰六書一曰指事二曰象形三曰諧聲四曰/㑹意五曰轉注六曰假借自秦書有八體一曰大篆二)
(曰小篆三曰刻符四曰蟲書五曰摹/印六曰署書七曰殳書八曰隸書)懸針　倒薤(王愔/文字)
(志曰懸針小篆體也字必垂畫細末細末纎直如懸針/故謂之懸針又曰倒薤書者小篆體也垂支濃直若薤)
(葉也八體書亦圗此法或云出扶風/曹喜蕭子良以為仙人務光所作)銅隱　金錯(酈善/長水)
(經注曰臨淄人發古冢得銅棺前和外隱起為隸字云/齊太公六代孫胡公之棺也唯三字是古餘同今書證)
(知隸字出古非始於秦王愔文字志曰金錯書八/體書法不圗其形或云以銘金石故謂之金錯)垂露
　偃波(王愔文字志曰垂露書如懸針而勢不遒勁阿/那若濃露之垂故謂之垂露摰虞決疑要注曰)
(尚書臺召人用虎爪書告下用/偃波書皆不可卒學以防矯詐)星離　雲布(衛恒四體/書勢曰黄)
(帝之史沮誦蒼頡眡彼鳥跡始作書勢紀綱萬事垂法/立制因聲㑹意類物有方日處君而盈度月象臣而虧)
(傍雲逶迤而上布星離離以舒光布/鍾氏隸書勢曰煥若星陳鬱若雲)六義　八法(衛恒/四體)
(書勢曰字有六義其義見六書注中鮑昭飛白書/勢曰秋毫精勁霜素疑鮮超工八法盡竒六文)視龜
　變鳥(宋均注孝經援神契曰蒼頡視龜而作書則河/洛之應與人意所惟通矣  鍾氏隸書勢曰鳥)
(迹之變乃/惟佐隸)秦篆　周籕(漢書曰蒼頡六章曰李斯所作/爰厯六章趙髙所作博學七章)
(胡母敬所作文字多取史籕篇而篆復頗異所謂秦/篆者也許慎説文曰周宣王太史籕著大篆十五篇)刪
舊　蠲煩(崔瑗草書勢曰書契之興始自頡皇寫彼鳥/跡以定文章爰暨末葉典籍彌繁官事荒蕪)
(勦其墨翰惟作佐隸舊字是刪鍾/氏隸書勢曰蠲彼煩文崇此簡易)秦隸　漢草(衛恒四/體書勢)
(曰秦既用篆奏事繁多字難成即令隸人佐書曰隸字/漢因行之許慎説文曰漢興有草書又衛恒曰漢興而)
(有草書不知/作者姓名)詩隋江總借劉太常説文詩(劉棻慕子雲/許慎詢景伯)
(碩學該蟲篆竒文秀鳥跡曰余徒下帷待問垂重席不/詣王充市聊投班玩籍三寫徧鑽研六書多補益幽居)
(服藥餌山宇生虚白留連嗣芳杜曠/蕩依泉石夫君愛滿堂願言馳下澤)唐岑文本奉述飛白
書勢詩(六文開玉篆八體曜銀書飛毫列錦繡拂素起/龍魚鳳舉崩雲絶鸞驚遊霧疎别有臨池草恩)
(霑垂/露餘)雜文漢崔瑗草書體(書體之興始自頡皇寫彼鳥/跡以定文章爰暨未葉典籍)
(彌繁人之多僻政之多權官事荒蕪勦其墨翰惟作佐/隸舊字是刪草書之法盖先簡略應時諭㫖用於卒迫)
(兼功并用愛日省力純儉之變豈必古式觀其法象俯/仰有儀方不中矩圓不副規抑左揚右望之若欹竦企)
(鳥跱志在飛移狡獸暴駭將奔未馳或黜㸃染狀似連/珠絶而不離蓄怒拂鬱放逸生竒或凌遽而惴慄若據)
(槁而臨危傍㸃邪附似螳蜋而拘枝絶筆放體餘綖糺/結若山蜂施毒看隙縁巇騰蛇赴宂頭没尾垂是故逺)
(而望之漼焉若沮岸崩涯就而察之即一畫不/可移纎微要妙臨時從宜略舉大較彷彿若斯)後漢蔡
邕篆書體(字畫之始因於鳥迹蒼頡循聖作則制文/體有六篆巧妙入神龜文斜列櫛比龍鱗)
(紆體放尾長短副身頽若黍稷之垂穎藴若蟲蛇之棼/緼揚波振激龍躍鳥震延頸脇翼體似凌雲或輕舉内)
(投微本濃末若絶若連似露縁絲垂凝下端從者如懸/衡者如編杪者邪趣不方不圎若行若飛蚑蚑翾翾逺)
(而望之象鴻鵠羣遊駱驛遷延迫而察之端際不可得/見指撝不可勝原研桑不能數其詰屈離婁不能覩其)
(隙間般倕揖讓而辭巧籕誦拱手而韜翰處篇籍之首/目粲粲斌斌其可觀摛華艷於䊵素為學藝之範閑嘉)
(文德之𢎞懿藴作者之莫刋思/字體之頫仰舉大畧而論旃)晉成公綏隸書體(皇頡/作文)
(因物搆思觀彼鳥跡遂以成意閲之後嗣存載道義綱/紀萬事俗所傳述實由書記時變巧易古今各異蟲篆)
(既繁草藁近偽適之中庸莫尚於隷規矩有則用之簡/易隨便適宜亦有弛張操筆假墨抵押毫芒彪煥磥落)
(形體抑揚芬葩連屬溢分羅行爛若天文之布曜蔚若/錦繡之有章或輕拂徐振緩案急挑挽横引從左牽右)
(繞長波鬱拂微勢縹緲工巧難傳善之者少應心隱手/必由意曉爾乃動纎指舉弱腕握素紈染𤣥翰彤管電)
(流雨下雹散㸃􁺻星垂􁺼挫安案繽紛駱驛華藻粲爛/緼絪卓犖一何壯觀繁縟成文又何可翫章周道之郁)
(郁表唐虞之輝煥若乃八分璽法殊好異制分白賦黒/棊布星列翹首舉尾直刺邪􁺼繾綣結體剰彩奮節或)
(若虬龍盤游蜿蟬軒翥鸞鳳翺翔矯翼欲去或若􁺽鳥/將擊并體抑怒良馬騰驤奔放向路仰而望之鬱若宵)
(霧朝升遊烟連雲俯而察之􁺾若清風厲水漪瀾/成文垂象表式有模有楷形功難詳聊舉大體)
講論第四(叙/事)廣雅曰講讀也論道也説文曰講和解也
論議也又鄭𤣥云論倫也(見詩/箋)賈逵曰論釋也(見國/語注)皆
解説談議訓詁之謂也(見顧野/王玉篇)論語曰德之不脩學之
不講聞義不能徙不善不能改是吾憂也漢書曰夏侯
勝毎講常謂諸生曰學經不明不如歸耕又曰孔光居
公輔位前後十七年時㑹門下諸生講問疑難舉大義
其弟子多成就為博士班伯為中常侍上方嚮學鄭寛
中與張禹朝夕入説尚書論語於金華殿中詔伯受焉
既通大義又講異同於許商東觀漢記曰建初四年詔
諸王諸儒㑹白虎觀講五經同異則其事也事對撞鐘
　鳴鼓(禮記曰善待問者如撞鐘扣之以小者則小鳴/扣之以大者則大鳴  謝承後漢書曰董春字)
(紀陽少好學究極聖指後還歸立精舎逺方門徒從者/常數百人諸生每升講堂鳴鼓三通横經捧手請問者)
(百人􁺺隨上堂/難問者百餘人)下帷　施帳(史記曰董仲舒以明春秋/孝景時為博士下帷講誦)
(弟子轉相授業或莫見其面范曄後漢書曰馬融常在/髙堂施絳紗帳前授生徒後列女樂弟子以相次傳授)
(鮮有入/其室者)禮師　奠聖(禮記曰太學始教皮弁祭菜示敬/道也鄭𤣥注曰祭菜禮先聖先師)
(也沈約宋書曰魏齊王毎講肄經通/輒使大常釋奠先聖先師於辟雍)肅成門　金華殿
(魏書曰文帝初在東宫癘氣數起士人凋傷帝深感嘆/與大理王朗書云疫癘數起士人凋落余獨何人能全)
(其夀故集諸儒於肅成門内講論大義偘偘无倦夕漢/書曰班伯為中常侍上方嚮學鄭寛中與張禹朝  入)
(説尚書論語於金/華殿中詔伯受焉)西唐　北海(范曄後漢書曰髙鳳南/陽人也專精誦讀為名)
(儒教授西唐山中門又曰鄭𤣥北海人也遊學十餘年/乃歸及黨事起杜  不出弟子自逺方至者數千人)
敷經　説義(東觀漢記曰桓榮拜議郎入侍太子毎朝/㑹輒令榮於公卿前敷奏經書帝稱善謝)
(承後漢書曰戴憑字次仲正旦朝賀帝令羣臣説/經義有不通者輒奪其席以益通者憑重五十席)六教
　四學(孫卿子曰達師之教使弟子安焉樂焉徃焉游/焉肅焉藏焉嚴此六者得其學則邪僻之道塞)
(矣徒沈約宋書曰元嘉十五年徵雷次宗至京師開館/聚  授教使丹陽尹何約之立𤣥學太子率更令何承)
(天立史學司徒參軍謝元/立文學凡四學並建之)訓帝　授侯(王隱晉書曰魏/髙貴鄉公之入)
(學也王祥為三老帝北面乞言祥乃言曰仰惟明主聖/帝之軌俯以訓帝東觀漢記曰永平元年詔為四姓小)
(侯開置學五經師張/輔以明經授於南宫)紹軻　繼孔(陸士衡七徵曰演八/代之洪㫖統先聖之)
(遺訓聳一心以紹軻敦四教以承丘蘇順賈逵/誄曰惟天生君繼孔之迹光明克哲果論至賾)居家
避地(史記曰申公魯人也吕太后時游學長安與劉郢/同師郢為楚王令申公傅其太子戌戌不好學疾)
(申公及戌立為王胥靡申公恥之退居家教授終身不/出門范曄後漢書曰李育沉思專精博覽書傳州郡請)
(召育輒云病常避地/教授門徒數百人)四教　三德(論語曰子以四教文/行忠信周禮曰師氏)
(以三德教國子一曰至德以為道本二/曰敏德以為行本三曰孝德以知逆惡)疑聖　對賢(束/晳)
(答汲冢竹書難釋書曰其後子夏仲尼之徒傳業西河/人疑其聖魚豢典略曰端木賜衛人字子貢齊景公問)
(子貢曰子師誰對曰師仲/尼公曰賢乎對曰賢也)西河　東海(史記曰孔子既/没子夏居西河)
(教授為魏文侯師語謝承後漢書曰包咸/字子良明魯詩論  注東海立精舎講授)講授澤中
執經壟畔(范曄後漢書曰楊倫通古文尚書不應州郡/之命講授於大澤中弟子至千餘人又曰孫)
(期少為諸生通京氏易古文尚書家甚貧/牧豕於澤中學者皆執經壟畔以􁺺之)詩梁任昉厲
吏人講學詩(暮燭迫西榆將落戒南畝曰余本疎惰頽/暮積榆栁踐境渴師臣臨政欽益友旰食)
(願横經終朝思擁帚雖/欣辨蘭艾何用闢蒿莠)陳周𢎞正學中早起聽講詩(詰/朝)
(參下座閒歩出重闈北堂月稍隱南枝鵲已飛早霜垂/靄靄初霧上霏霏嚴唱雖罷柝髙門尚掩扉既傷年緒)
(促復嗟心事違平生愛山海宿昔/特精微未解輕身去唯應下第歸)周庾信和何儀同講
竟述懷詩(无名即講道有動定論幾安經讓禮席正業/理儒衣似得遊焉趣能同捨講歸石渠人少)
(歇華隂市暫稀秋雲低晚氣短景側餘暉營排亂草出/鴈捨斷蘆飛别有平陵逕蕭條客鬢衰實欣懐諛問逢)
(君理/入微)碑梁元帝皇太子講學碑(皇太子洊雷種德重離/作兩業冠孟侯道髙上)
(嗣宫牆累仭髙山仰止承華之闈更似通德之門博望/之園反類華隂之市家丞庶子並入四科洗馬後車俱)
(通六學轉金輅而下辟雍睟玉容而經槐市詳其縣鏡/髙堂衢樽待酌瞻後忽前博文約禮將使東極長男之)
(宫不獨銘於銀榜南皮太/子之序豈徒擅於金碑)陳江總皇太子太學講碑(我/大)
(陳之御天下也若水渙其長瀾瑶星􁺿其永厯重華誕/睿興於大麓之野敬仲繼業盛矣鳴鳳之占兼以洪才)
(海富逸思泉瀉含毫落紙動八闋之歌謡隻句片言諧/五聲之節奏雲飛風起追壓漢帝之辭髙觀華池逺跨)
(魏王之什爰復建藏書之冊開獻納之路帷帳叢殘家/壁遺逸紫臺祕典緑帙竒文羽陵蠧迹嵩山落簡外史)
(所掌廣内所司靡不飾以鈆/槧彫以緗素此文教之脩也)
文章第五(叙/事)文章者孔子曰煥乎其有文章子貢曰夫
子之文章可得而聞也(見論/語)盖詩言志歌永言(見尚/書)不
歌而誦謂之賦古者登髙能賦山川能祭師旅能誓喪
紀能誄作器能銘則可以為大夫矣三代之後篇什稍
多又訓誥宣于邦國移檄陳于師旅箋奏以申情理箴
誡用弼違邪讚頌美於形容碑銘彰於勲德謚冊褒其
言行哀弔悼其淪亡章表通於下情牋疏陳於宗敬論
議平其理駮難考其差此其略也事對主氣　本形(魏/文)
(帝典論曰文以氣為主氣之清濁有體不可力强而致/摰虞文章流别論曰今賦以事形為本以義正為助也)
粲匹　華文(魏文帝典論曰王粲長於辭賦徐幹時有/逸氣然粲匹也王隱晉書曰阮籍見張華)
(鷦鷯賦以為王佐之才成/公綏亦推華文義勝也)潤色　詆訶(論語曰為命禆/諶草創之世叔)
(討論之行人子羽修飾之東里子産潤色之曹植與楊/脩書曰劉季緒才不能逮於作者而詆訶文章掎摭利)
(病/)辭條　言葉(陸士衡文賦曰普詞條與文律良予膺/之所服王充論衡曰學問習熟則能推)
(類興文文由外而興未必實才與文相副也且/淺意於華葉之言无根荄之深不見大體也)笙簧
鼓吹(抱朴子曰五典為笙簧三墳為金玉劉義/慶世説孫興公曰三都二京五經之鼓吹)雕龍
畫虎(史記曰雕龍奭談天衍鄒衍之文飾之若龍文故/號彫龍曹植與楊脩書曰孔璋之才不閑詞賦而)
(多自謂能與司馬長卿同/風譬畫虎不成反為狗也)游魚出淵　飛兔越海(陸士/衡文)
(賦曰於是沉詞怫悦若游魚銜鉤而出重淵之深陳琳/答東阿王牋曰清詞妙句炎絶煥景譬猶飛免流星超)
(山越海龍驥所不􁺺/况駑馬可得齊足哉)比四科　若五色(魏文帝典論曰/夫文本同而末)
(異盖奏議宜雅書論宜理銘誄尚實詩賦欲麗此四科/不同故能之者偏也  陸士衡文賦曰其為物也多姿)
(其為體也屢遷其㑹意也尚巧其遣言/也貴妍暨音聲之迭代若五色之相宣)體弱　辭壯(魏/文)
(帝與吳質書曰仲宣獨自善於詞賦惜其體弱不足起/其文至於所善古人无以逺過傅𤣥叙連珠曰班固喻)
(美詞壯文章𢎞/麗最得其體也)雕玉　鏤冰(楊子法言曰或曰良玉不/彫美言不文何謂也曰玉)
(不彫璠璵不作器言不文典謨不作經桓寛鹽鐡論/曰内无其質而外學其文若畫脂鏤冰費日損功)丹
青　綃縠(楊子法言曰或問屈原智乎曰如玉如瑩爰/變丹青李軌注曰夫智者達天命如玉如瑩)
(磨而不磷今屈原放逐感激爰變雖有文采丹青之論/耳李充翰林論曰潘安仁之為文也猶翔禽之羽毛衣)
(被之/綃縠)彰漢　述殷(楊雄劇秦美新論曰昔司馬相如作/封禪一篇以彰漢氏之休程曉與傅)
(𤣥書曰文公詠周孔父述/殷聲揚千載業傳後嗣)握虵珠　騁驥足(曹植與楊/脩書曰當)
(此之時人人自謂握靈虵之珠家家自謂抱荆山之玉/  魏文帝典論曰斯七子者於學无所遺於辭无所假)
(咸自騁騄驥於千/里仰齊足而並馳)長卿温麗　公幹妙絶(西京雜記曰/枚臯文章敏)
(疾長卿制作淹遲皆盡一時之美譽而長卿首尾温麗/  魏文帝與吳質書曰公幹有逸氣但未遒耳其五言)
(詩之善者/妙絶時人)王賦阮章　孔書陸議(魏文帝典論曰王粲/長於辭賦陳琳阮瑀)
(之章表書記今之俊也舉李充翰林論曰或問曰如何/斯可謂之文答曰孔文  之書陸士衡之議斯可謂成)
(文/也)賦晉陸士衡文賦(余毎觀才士之作竊有以得其用/心夫其放言遣詞良多變矣妍蚩)
(好惡可得而言每自屬文尤見其情恒患意不稱物文/不逮意盖非知之難能之難也故作文賦以述先士之)
(盛藻因論作文利害所由佇中區以𤣥覽頤情志於典/墳遵四時以嘆逝瞻萬物而思紛悲落葉於勁秋喜桑)
(條於芳春心凛凛以懷霜志眇眇而臨雲詠世德之駿/烈誦先人之清芬游文章之林府嘉麗藻之彬彬慨投)
(篇而援筆聊宣之乎斯文其始也皆收視反聽耽思傍/訊精騖八極心游萬仭其致也情曈曨而彌鮮物昭晳)
(而互進傾羣言之瀝液漱六藝之芳潤收百世之闕文/採千載之遺韻謝朝華於已披啓夕秀於未振觀古今)
(於須臾撫四海於一瞬然後選義按部考辭就班抱景/者咸仰懐響者必彈或因枝以振葉或沿波以討源或)
(本隱以之顯或求易而得難或虎變而獸擾或龍見而/鳥瀾或妥帖而易施或岨峿而不安罄澄心以凝思眇)
(衆慮而為言籠天地於形内挫萬物於筆端伊兹事之/可樂固聖賢之所欽課虛无以責有叩寂寞而求音函)
(綿邈於尺素吐滂沛於寸心言恢之而彌廣思案之而/愈深播芳蕤之馥馥發青條之森森粲風飛而飈竪鬱)
(雲起乎翰林故夫誇目者尚奢愜心者貴當言窮者无/隘論達者唯曠詩縁情而綺靡賦體物而瀏亮碑披文)
(以相質誄纏綿而悽愴銘博約而温潤箴頓挫而清壯/頌優游以彬鬱論精微而朗暢奏平徹以閑雅説煒曄)
(而譎誑雖區分之在兹亦禁邪而制/放要詞達而理舉故无取乎冗長)詩陳江總賦得一
日成三賦應令詩(副君睿賞遒清夜北園遊下筆成三/賦傳觴對九秋飛文綺縠采落紙波)
(濤流樹密寒蟬響簷暗雀聲愁緑溆明曽/殿青山照近樓此時盛禮物顧省良若抽)書梁簡文帝
答張纘謝示集書(卿少好文章於今廿五年矣竊嘗論/之日月三辰火龍黼黻尚且著於𤣥)
(象彰乎人事而况文辭可止謳歌可輟乎不為壯夫揚/雄實小言破道非謂君子曹植亦小辯破言論之科刑)
(罪在不赦至如春庭落景轉蕙承風秋雨朝晴簷梧初/下浮雲生野明月入樓時命親賓乍動嚴駕􁻀􁻁屢酌)
(鸚鵡驟傾伊昔三邊久留四載胡霧連天征旗拂日時/聞塢笛遥聽塞笳或鄉思悽然或雄心憤薄是以沉吟)
(短翰補綴庸音寓/目寫心因事而作)梁沈約與范述曾論竟陵王賦書(夫/渺)
(泛滄流則不識涯涘雜陳鐘石則莫辨宫商雖復/吟誦迴環編離字滅終无以仰酬睿㫖微表寸長)詩序
梁江淹雜體詩序(夫楚謡漢風既非一骨魏製晉造固/亦二體譬藍朱成采雜錯之變无端)
(宫角為音靡曼之態匪極故蛾眉詎同貌而俱動於魂/芳草寧共氣而皆悦於魄不其然與至於世之諸賢各)
(滯所迷莫不論甘則忌辛好丹則非素豈所謂通方廣/照恕逺兼愛者哉然五言之興諒非變古但闗西鄴下)
(既以罕同河外江南頗為異法故𤣥黄經緯之/辨金璧浮沉之殊僕以為亦各具美兼善而已)集序周
庾信趙國公集序(竊聞平陽擊石山谷因之調大夏吹/筠風雲為之動與夫含吐性靈抑揚)
(詞氣曲變陽春光迴白日豈得同年而語哉柱國趙國/公發言為論下筆成章逸態横生新情掞起風雨爭飛)
(魚龍各變方之珪璧塗山之㑹萬重譬以雲霞赤城之/巖千丈文參厯象即入天官之書韻涉絲桐咸歸總章)
(之觀論其壯也則鵬起半天語其細也則鷦巢蚊􁻂豈/直熊羆朝上層城抱日月之輝光燄霄飛南斗觸蛟龍)
(之氣昔者屈平宋玉始於哀怨之深蘇武李陵生於别/離之代自魏建安之末晉太康以來彫蟲篆刻其體三)
(變人人自謂握靈虵之珠抱荆山之玉矣公斟酌雅頌/諧和律吕若使言乖節目則曲臺不顧聲止操縵則成)
(均无取遂得棟梁文囿冠冕/詞林大雅扶輪小山承盖)
筆第六(叙/事)釋名曰筆述也謂述事而書之也案博物志
蒙恬造筆又案尚書中候𤣥龜負圗出周公援筆以時
文寫之曲禮云史載筆士載言此則秦之前已有筆矣
盖諸國或未之名而秦獨得其名恬更為之損益耳故
説文曰楚謂之聿吳謂之不律燕謂之拂秦謂之筆是
也西京雜記云漢制天子筆以錯寳為跗(音/夫)毛皆以秋
兔之毫官師路扈為之又以雜寳為匣厠以玉璧翠羽
皆直百金漢書云尚書令僕丞相郎月給大管筆一雙
傅𤣥云漢末一筆之柙雕以黄金飾以和璧綴以隋珠
文以翡翠其筆非文犀之楨必象齒之管豐狐之柱秋
免之翰矣則其事也事對文犀　翠羽(傅子曰漢末筆/非文犀之楨必)
(象齒之管西京雜記曰漢制天子筆以/雜寳為匣厠以玉璧翠羽皆直百金)吳律　趙毫(許/慎)
(説文曰筆所以書也楚謂之聿吳謂之不律燕謂之拂/秦謂之筆王羲之筆經曰漢時諸郡獻兔毫出鴻都惟)
(有趙國毫中用時人咸言/兔毫无優劣管手有巧拙)寫圗　書牘(尚書中候曰𤣥/龜負圗出周公)
(援筆以時文寫之謝承後漢書曰第五永為督軍御史/督使幽州蔡邕等天下名才士人皆㑹祖餞於平樂館)
(髙彪送永在坐/因援筆書牘)當面　銘心(蔡邕書曰侍中執事相見/无期惟是筆疏可以當面)
(冉傅𤣥筆銘曰韡韡彤管冉/  輕翰正色𤣥墨銘心寫言)寳跗　金匣(西京雜記曰/漢制天子筆)
(以錯寳為跗毛皆以秋兔之毫𫝊子云/漢末一筆之匣彫以黄金飾以和璧)加㸃　益字(吳/祚)
(國統曰吳主孫權嘗夢北面頓首於天帝忽見一人以/筆㸃其額舉以問徴士熊循循曰吉祥矣大王必為主)
(王者人之首額者王之上王上加㸃主字之象也驢吳/志曰諸葛恪父瑾長面似驢孫權大㑹使人牽一  入)
(乃於其面題曰諸葛子瑜恪跪曰乞請筆益/兩字因聽與筆恪續其下曰之驢舉坐歡笑)􁹠枲　鏤
管(傅𤣥筆賦曰於是班匠竭巧名工逞術􁹠以素枲納/以𤣥漆  王羲之筆經曰有人以緑沉漆竹管及鏤)
(管見遺録之多年斯亦可愛玩/詎必金寳彫琢然後為寳也)象管　寳匣(王羲之筆/經曰昔人)
(或以瑠璃象牙為筆管麗飾則有之然筆須輕便重則/躓矣  西京雜記曰漢制天子筆以錯寳為跗毛皆以)
(秋兔之毫官師路扈為之/以雜寳為匣厠以玉璧)班投　顔炙(東觀漢記曰班/超家貧投筆嘆)
(曰大丈夫當效傅介子張騫立功異域封侯安能久事/筆硯乎魚豢魏略曰顔裴為河東太守課人輸租車便)
(致薪兩束為/寒冰炙筆硯)制彤管　綴翠匣(傅𤣥鷹兔賦曰兔謂鷹/曰汝害於物我益於世)
(華髦被札彤管以制𫝊子曰漢末/一筆之匣綴以隋珠文以翡翠)立憲成功　雕金飾
璧(蔡邕筆賦曰昔蒼頡創業翰墨作用書契興焉夫制/作上聖立憲者莫先乎筆詳原其所由究察其成功)
(鑠乎煥乎弗可尚矣金傅子曰漢/末一管之匣彫以黄  飾以和璧)賦後漢蔡邕筆賦(惟/其)
(翰之所生于季冬之狡兔性精亟以慓悍體遄迅以騁/歩削文竹以為管加漆絲之􁹠束形調搏以直端染𤣥)
(墨以定色畫乾坤之隂陽讚宓皇之洪勲盡五帝之休/德揚蕩蕩之典文紀三王之功伐兮表八百之肆覲傳)
(六經而綴百氏兮建皇極而序彛倫綜人事於晻昧兮/贊幽㝠於神明象類多喻靡施不協上剛下柔乾坤位)
(也新故代謝四時次也圎和正直/規矩極也𤣥首黄管天地色也)晉傅𤣥筆賦(簡脩毫/之竒兔)
(撰珍皮之上翰濯之以淯水芬之以幽蘭嘉竹翠色彤/管含丹於是班匠竭巧良工逞術纏以素枲納以𤣥漆)
(豐約得中不文不質爾乃染芳松之淳烟兮寫/文象於䊵素動應手而從心煥光流而星布)詩梁簡
文帝詠筆格詩(英華表玉笈佳麗稱珠網无如兹制竒/彫飾雜衆象仰出寫含花横挿學仙掌)
(幸因提拾用/遂厠璇臺賞)梁徐摛詠筆詩(本自靈山出名因瑞草傳/纎端奉積潤弱質散芳烟)
(直寫飛蓬牒横承落絮篇/一逢掌握重寧憶仲升捐)讚晉郭璞筆讚(上古結繩易/以書契經緯)
(天地錯綜羣藝日/用不知功盖萬世)銘後漢李尤筆銘(筆之强志庶事分/别七術雖衆猶可)
(解説口无擇言駟不及/舌筆之過悮愆尤不滅)晉王隱筆銘(豈其作筆必兔之/毫調利難秃亦有)
(鹿/毛)啓梁庾肩吾謝賚銅硯筆格啓(烟磨青石已踐孔氏/之壇管插銅龍還笑)
(王生之璧西域胡人臥織成之金簟游仙童/子隱芙蓉之行障莫不並出梁園來頒狹室)
紙第七(叙/事)釋名曰紙砥也謂平滑如砥石也古者以縑
帛依書長短隨事截之名曰幡紙故其字從絲貧者無
之或用蒲寫書則路温舒截蒲是也至後漢和帝元興
中常侍蔡倫剉故布𢷬抄作紙又其字從巾東觀漢記
云黄門蔡倫典作尚方作帋所謂蔡侯紙是也又魏人
河間張揖上古今字詁其巾部云紙今帋則其字從巾
之謂也(見漢記及/王隱晉書)一云倫𢷬故魚網作紙名網紙後人
以生布作紙絲綖如麻名麻紙以樹皮作紙名穀紙(見/董)
(巴記及/博物志)事對如石　方絮(釋名曰紙砥也平滑如砥石/也服虔通俗文曰方絮白紙)
裹柱　補綯(王羲之筆經曰探毫竟以麻紙裹柱根次/取上毫薄薄布令柱不見然後安之謝承)
(後漢書曰羊續字叔祖為南陽太守以/清率下唯臥一副布綯敗胡紙補之)當䇿　代簡(傅/咸)
(紙賦曰既作契以代繩兮又造紙以當䇿猶純儉之從/宜亦唯變而是適攬之則舒舎之則卷桓𤣥偽事曰古)
(无紙故用簡非主於敬也今/諸用簡者皆以黄紙代之)黄書　白疏(王隱晉書曰/劉卞為四品)
(吏訪問推一鹿車黄紙令卞寫書卞語訪問劉卞非為/人寫黄紙也訪問案卞罪下品二等補尚書令史  崔)
(鴻前燕録曰慕容雋三年廣義將軍岷山公黄紙上表/雋曰吾名號未異於前何宜便爾自今但可白紙稱疏)
𢷬網　持花(張華博物志曰漢桓帝時桂楊人蔡倫始/𢷬故魚網造紙孫放西寺銘曰長沙西寺)
(層構傾頽謀欲建立其日有帝子持紙花插地/故寺東西相去十餘丈於是建刹正當花處)殘行
分句(干寳表曰臣前聊欲撰記古今恠異非常之事㑹/聚散逸使同一貫博訪知之者片紙殘行事事各)
(異常張翰詩序曰永康之末疾苦痿瘵故人頗候/之  以閑靜為著詩一首分句改紙各有别讀)尚方
　祕府(東觀漢記曰蔡倫傳云倫典作尚方作/紙虞預表曰祕府有布紙三萬餘枚)縹紅
青赤(東宫舊事曰皇太子初拜給縹紅等紙各一百桓/𤣥偽事曰詔命平准作青赤縹緑桃花紙使極精)
(令速/作之)藤角　桃花(范寗教曰土紙不可以作文書皆令/用藤角紙桓𤣥偽事曰詔命平准作)
(青赤縹緑桃花紙/使極精令速作之)别駕函　右軍庫(魏武令曰自今諸/掾屬侍中别駕常)
(以月朔各進得失紙書函封主者朝常給紙函各一裴/啓語林曰王右軍為㑹稽令謝公就乞牋紙庫中唯有)
(九萬枚悉與之桓/宣武云逸少不節)蔡倫遺業　唐季殘牋(盛𢎞之荆州/記曰棗陽縣)
(百許歩蔡倫宅其中具存其傍有池即名蔡子池倫漢/順帝時人始以魚網造紙縣人今猶多能作紙盖倫之)
(遺業也先賢行狀曰延篤從唐溪季受左傳欲寫本无/紙季以殘牋紙與之篤以牋記紙不可寫乃借本誦之)
賦晉傅咸紙賦(盖世有質文則理有損益故禮隨時變/而器與事易既作契以代結繩兮又造)
(紙以當䇿夫其為物厥美可珍㢘方有則體潔性真含/章藴藻實好斯文取彼之淑以為已新攬之則舒舎之)
(則卷可屈可/伸能幽能顯)詩梁江洪為傅建康詠紅牋詩(雜彩何足/竒唯紅偏)
(可作灼爍類蕖開輕明似霞破鏤質卷芳/脂裁花承百和不遇精華人豈入風流座)後梁宣帝詠
紙詩(皎白猶霜雪方正若布棊/宣情且記事寧同魚網時)隋薛道衡詠苔紙詩(昔/時)
(應春色引渌泛清流今/來承玉管布字改銀鈎)表晉虞預請祕府紙表(祕府中/有布紙)
(三萬餘枚不任寫御書而无所給愚/欲請四百枚付著作吏書寫起居注)啓梁劉孝威謝賚
官紙啓(臣與謝嘏俱慙基聖臣之衝梯實愧魯般之巧/嘏之城壘時无禽子之守攻弱侮亡其勞甚薄)
(策勲行賞為渥過深雖復鄴殿鳳銜漢朝魚網/平准桃花中宫穀樹固以慙兹靡滑謝此鮮光)
硯第八(叙/事)釋名曰硯者研也可研墨使和濡也從征記
曰魯國孔子廟中有石硯一枚盖夫子平生時物漢書
云宣帝微時嘗與張彭祖同硯席後漢書云王充於
室内門户牆柱各置筆硯著論衡八十五篇魏武上雜
物疏云御物有純銀參帶圎硯大小各一枚晉書云武
帝與劉𢎞同年少同硯書東宫故事云晉皇太子初拜
給漆硯一枚牙子百副紀有漆書硯一則其事也事對
晉銀　孔石(蕭方等三十國春秋曰永嘉六年劉聰引/上入讌上謂曰卿為豫章王時朕與王武)
(子相造卿贈朕以柘弓銀硯卿憶否聰曰安敢忘之且/恨爾日不得早識龍顔  伍緝之從征記曰夫子床前)
(有石硯一枚作甚古/朴盖夫子平生時物)溪源　石宂(永嘉郡記曰硯溪一/源中多石硯劉澄之)
(宋永初山川今古記曰興平石/宂深二百許丈石青色堪為硯)銀帶　金池(魏武上雜/物疏曰御)
(物三十種有純銀參帶硯一枚純銀參帶圎硯大小各/一枚傅𤣥硯賦曰即方圎以定形鍛金鐡以為池木貴)
(其能軟石美其潤堅加采/漆之膠固含冲德之清𤣥)御筵　置柱(繁欽硯頌曰鈎/三趾於夏鼎象)
(辰宿之相扶供无窮之祕用御几筵之優遊作謝承後/漢書曰王充於室内門戸牆柱各置筆硯而  論衡)
方員　班散(繁欽硯讚曰或薄或厚乃員乃方班采/散色漚染毫芒㸃黛文字耀明典章)生
翰墨　含清𤣥(繁欽硯讚曰顧尋斯硯乃生翰墨自昔/頡皇傳之罔極  傳𤣥硯賦曰木貴其)
(能軟石美其潤堅加采漆/之膠固含冲德之清𤣥)奪刺史　借府君(謝承後漢/書曰楊班)
(為荆州刺史趙凱横奏檻車徵奪其筆硯劉道士傳曰/劉根字君安能召鬼張府君語曰聞君能使人見鬼可)
(使形見不者加戮根曰借府君前筆硯因書/奏以扣几須臾五百鬼縳府君死父母至)篇籍永垂
　讒邪無汚(李尤硯銘曰書契既造硯墨乃陳篇籍永/垂紀志功勲太公金匱硯之書曰石墨相)
(著而黒邪心䜛/言旡得汚白)魏后數用　晉帝少同(王沉魏書曰甄/后九歳喜書數)
(用諸兄弟筆硯謂曰汝當習女工而學書當作女博士/耶后曰古賢女皆覽前代成敗以為已戒不知書何因)
(見之居梁元帝忠臣傳曰劉𢎞沛國人也/𢎞寓  洛陽與晉武帝同年少同硯書)賦晉傅𤣥硯
賦(採隂山之濳樸簡衆材之攸宜即方圎以定形鍛金/鐡而為池設上下之剖判配法象乎二儀木貴其能)
(軟石美其潤堅加采漆/之膠固含冲德之清𤣥)詩楊師道詠硯詩(圎池類璧水/輕翰染烟華)
(將軍欲定逺/見弃不應賖)頌魏繁欽硯頌(有般倕之妙匠兮睨詭異/於遐都稽山川之神瑞兮)
(識􁹙璇之内敷遂縈繩於規矩兮假卞氏之遺模擬渾/靈之肇制兮效羲和之毁隅鈎三趾於夏鼎兮象辰宿)
(之相扶供无窮之祕/用兮御几筵而優遊)讚魏繁欽硯讚(方如地象圎似天/常班彩散色漚染)
(毫芒㸃黛文字曜明典章施而不/德吐惠无疆浸漬甘液吸受流光)銘魏王粲硯銘(爰初/書契)
(以代結繩人察官理庶績誕興在代季末華藻流淫文/不為行書不盡心淳樸澆散俗以崩沉墨運翰染榮辱)
(是若念兹在/兹惟𤣥是宅)
墨第九(叙/事)釋名曰墨晦也言似物晦黒也續漢書云守
宫令主御筆墨漢書云尚書令僕丞郎月賜渝糜大墨
一枚小墨一枚魏官儀云尚書郎􁹮試諸郎故孝㢘能
文案者先試一日宿召㑹都坐給筆墨以奏東宫故事
云皇太子初拜給香墨四丸則其事也事對噴紙　㸃
繒(葛洪神仙傳曰班孟不知何許人也嚼墨一噴皆成/字竟紙各有意義王充論衡曰論者既不知累害所)
(從生又不知被累害者行賢潔也以塗摶泥以墨㸃/繒孰有知之清受塵白取垢青蝇之汚常在絹素)二
螺　九子(陸雲與兄書曰一日上三臺曹公藏石墨數/十萬斤云燒此消復可用然不兄頗見之不)
(今送二螺松鄭氏婚禮謁文讚曰九子/之墨藏于  烟本性長生子孫無邊)吐魚　畫掌(葛/洪)
(神仙傳曰葛𤣥見賣大魚謂曰暫煩此魚徃河伯處魚/主曰魚已死𤣥曰无苦乃丹書紙内口中投水有頃魚)
(化騰躍上岸吐墨書青色如木葉而去王子年拾遺記/曰張儀蘇秦二人同志遞剪髮以相活或傭力寫書行)
(遇聖人之文无題記則以墨畫於/掌内及股裏夜還更折竹寫之)惠葛龔　投庾亮(葛/龔)
(與梁相書曰復惠善墨下士所无摧骸骨碎肝膽不足/鳴報  蕭方等三十國春秋曰王隱始成晉書合八十)
(八卷家貧无紙未成其志遂南遊投陶侃於/荆州又江州投庾亮乃𫉬其紙墨始書就焉)伐薪買
禱石祠(何法盛中興書曰葛洪好學常伐薪賣買紙墨/干寳捜神記曰益州之西有祠自稱黄石公初)
(禱者持一百紙一雙筆一丸墨先聞/石室中有聲便言吉凶遂不見形)天雨　松烟(災祥/集曰)
(天雨墨君臣无道讒人進曹植樂府詩曰墨出/青松烟筆出狡兔翰古人感鳥跡文字有改判)致夫
賜令(婦人集曰汲太子妻與夫書曰并致上書墨十螺/蔡質漢官曰尚書令僕丞郎月賜渝糜大墨一枚)
(小墨/一枚)筑陽山　懷化壍(盛𢎞之荆州記曰筑陽縣有墨/山山石悉如墨  顧微廣州記)
(曰懷化郡掘壍得石墨甚多精好可寫書戴延/之西征記曰石墨山北五十里山多墨可以書)供歲時
　合珠麝(東觀漢記曰和熹鄧后即位萬國貢獻悉禁/絶惟歲時供紙墨而已  韋仲將墨方曰合)
(墨去以真珠一兩麝香半兩皆擣細後都合下/鐡臼中擣三萬杵杵多愈益不得過二月九月)銘後漢
李尤墨研銘(書契既造研墨乃陳/烟石附筆以流以申)
　初學記卷二十一
欽定四庫全書
　初學記卷二十二
　　　　　　　　　　　　　唐　徐堅　撰
　　武部
旌旗第一(叙/事)釋名曰旌精也言有精光也旗期也言與
衆期於下也按列子黄帝與炎帝戰以鵰鶡鷹鳶為旗
幟葢旌旗之始也周官司常掌九旗之物名各有屬以
待國事日月為常交龍為旗通帛為旃雜帛為物熊虎
為旗鳥隼為旟龜虵為旐全羽為旞析羽為旌龍旂九
斿以象大火也鳥旟七斿以象鶉火也熊旗六斿以象
伐也龜虵四斿以象營室也弧旌枉矢以象弧也(釋名/曰九)
(旗之名日月為常畫日月於其端天子所建言常明也/交龍為旂旂倚也畫作兩龍相依倚通以一赤色為之)
(无文采諸侯所建也通帛為旃旃戰也戰戰恭巳而已/三孤所建象无事也熊虎為旗旗期也言與衆期於下)
(軍將所建象其猛如熊虎也鳥隼為旟旟譽也軍吏所/建急疾趍事則有稱譽也雜帛為物一作斾以雜色綴)
(其邊為鷰尾將帥所建象物雜也龜虵為旐旐兆也龜/知氣兆之吉凶建之於後察度事宜之形兆也全羽為)
(旞旞順滑貌析羽/為旌注旄竿首)又廣雅云天子之旌髙九仞諸侯七
仞大夫五仞士三仞則禮含嘉文曰天子之旗九仞十
二旒曳地諸侯七仞九旒齊軫卿大夫五仞七旒齊較
士三仞五旒齊首是也又牙旗者將軍所建也黄帝出
軍決曰有所攻伐作五采牙幢青牙旗引住東赤牙旗
引住南白牙旗引住西黒牙旗引住北黄牙旗引住中
此其義也事對招虞　警衆(孟子曰齊景公招虞人以/旌不至將殺之禮記曰前)
(有水則載青旌鄭𤣥注曰載所/謂舉於旌首所以警衆者也)舉皮　析羽(鄭記王贊/問曰舉于)
(旌首當皆以皮邪畫之也鄭答曰皆俱/舉皮置于首不畫周禮曰析羽為旌)載青　尚黒(載/青)
(已見上史記曰秦并天下以/水徳之始于旄節旗皆尚黑)翼明　鳥集(天文要集曰/翼星明旌旗)
(用趙氏兵書曰有鳥集/將軍旌上將軍增秩禄)表門　設道(周禮曰掌舍為惟/宮殿旌門注曰樹)
(旌以表門漢書文帝詔云朝有進善之旌/應劭注曰堯設五達之道令人進善也)在浚　沿河
(毛詩曰孑孑干旌在淩之城後魏書/曰太祖進師臨河連旗㳂河千餘里)九名　五法(周禮/曰司)
(常掌九旗之物名河圖曰風后曰予告汝帝之五旗東/方法青龍曰旗南方法赤鳥曰䑕西方法白虎曰典北)
(方法𤣥虵曰旂中/方法黄龍曰常)九仞　六斿(並見/上)翠鳳　𤣥虵(史記/李斯)
(上書曰今陛下建翠鳳之旗/樹靈鼉之鼓𤣥虵已見上)法鳥　擬虹(法鳥已見五/法注王沈餞)
(行賦曰曳招搖之修/旗若蜿虹之垂天)喜光　勝氣(郝萌古曰旗上有光/人主大喜延年益夀)
(黄帝出軍決曰始立牙之日吉氣來應旗幡/指敵是謂堂堂之陣正正之旗此大勝之徴)設黄　尚
赤(周遷車服雜記曰晉元皇始制五牛之旗設青在左/黄在中史記曰沛公祠黄帝蚩尤於沛庭旗幟皆尚)
(赤/)舉青　懸赤(軍令曰聞雷鼓音舉白幢緑旗大小船/皆進戰不進者斬聞金音舉青旗船皆)
(止不止者斬王孫曰桀紂或身放南巢/或頭懸赤旗斯无他不節財而暴人也)五牛　四獸(五/牛)
(事已見上注禮記曰行前朱鳥而後𤣥武左青龍而右/白虎招搖在上急繕其怒注曰以此四獸為軍陣象天)
(也畫招搖星於旌旗上/以起居圍勁軍之威怒)駭軍　指敵(詩雅度災曰上出/號令而化天下震)
(雷起而驚蟄睹旗鼓動三軍駭觀其前動化而天情可/見矣黄帝出軍決曰始立牙之日喜氣來應旗幡指敵)
(或從風來此/大勝之徵)賜黄鳥　法青龍(墨子曰赤鳥衘書降曰/命周文王伐殷天賜武)
(王黄鳥之旗法/青龍已見上注)賦吳胡綜大牙旗賦(黄初八年黄龍見元/孫權稱號因瑞改)
(作黄龍大牙旗常在軍中進退視其所向命綜為賦曰狼/弧垂象實惟兵精聖人觀法是傚是營始作器械爰求)
(厥成四靈既布黄龍處中周制日/月實曰太常傑然特立六軍所望)祭文後漢滕輔祭牙
文(恭脩太牢潔薦遐靈推轂之任/實討不庭天道助順正直聰明)宋鄭鮮之祭牙文(潔性/先事)
(薦兹敬祭崇牙既建義鋒增厲人鬼一揆三才同契惟/兹靈鑒庶必有察逆順取辨忠孝表節使凶醜時殱主)
(寧臣恱振旅南原凱歸西/蕃神器増輝四境永安)唐陳子昂禡牙文(蓋先王作兵/以討有罪姧)
(慝竊命戎夷不讋則必肆諸市朝大戮原野皇家子育/萬國寵綏百蠻青雲干呂白環入貢乆有年矣契丹凶)
(羯敢亂天常乃蜂聚九山豕食遼塞宴安鴆毒作為攙/搶天厭其凶國用致討皇帝命我肅將王誅今大軍已)
(集吉辰叶應旄頭首建羽斾前列夷貊盛威將士聽誓/方候天命為民殄災惟爾有神尚殱乃醜召太一㑹雷)
(公翼白虎乘青龍星流彗端氷消朔裔使兵不血刃戎/夏大同以昭我天子之徳允乃神之功豈非正直克明)
(无縱大讎/以作神羞)
劒第二(叙/事)釋名曰劒撿也所以防撿非常也按管子曰
昔葛天盧之山發而出金蚩尤受而制之以為劒鎧此
劒之始也周官桃氏為劒臘廣二寸有半寸(臘謂兩/刃音獵)兩
從半之(劒脊兩面/殺趍鍔者)以其臘廣為之莖圍長倍之(莖謂劒握/夾人所)
(鐔以/上也)中其莖設其後(謂從中以/却稍大之)身長五其莖長重九鋝
(音/劣)謂之上制上士服之身長四其莖長重七鋝謂之中
制中士服之身長三其莖長重五鋝謂之下制下士服
之其後楚有龍泉秦有太阿工市吳有干將鏌耶屬鏤越有
純鈎湛盧豪曹魚腸巨闕諸劒(越絶書曰楚王召風胡子令/之吳越見歐冶子干將使之)
(為鐵劒三枚一曰龍泉二曰太阿三曰工市楚王問之何謂/龍泉太阿工市風胡子對曰龍泉狀如登髙山臨深淵太阿)
(巍巍翼翼如流水之波工市釽從文起至脊而止於珠不可/袵文若流水不絶晉鄭王聞此三劒求之不得乃興師圍楚)
(城楚王引太阿劒登城麾之士卒迷惑流血千里晉鄭之頭/畢白吳越春秋曰干將吳人與歐冶子同師闔閭使造劒二)
(枚一曰干將二曰鏌耶鏌耶者干將之妻也干將作劒金鐵/之精未肯流干將曰昔吾師作冶金鐡不銷夫妻俱入冶鑪)
(中然後成物鏌耶曰師知爍身以成物吾何難哉干將妻乃/斷髪剪指投鑪中金鐵乃濡遂以成劔陽曰干將隂曰鏌耶)
(干將匿其陽而出其隂獻之闔閭左傳曰吳王賜子胥屬鏤/以死吳越春秋又曰越王允常聘歐冶子作名劒五枚一曰)
(純鈎二曰湛盧三曰豪曹四曰魚腸五曰巨闕秦客薛燭善/相劒越王取豪曹巨闕魚腸等示之薛燭皆曰非寶劒也取)
(純鈎示薛燭曰光乎如屈陽之華沈沈如芙蓉始生于湖觀/其文如列星之行觀其光如水溢于塘此純鈎也取湛盧示)
(之薛燭曰善哉銜金鐵之英吐銀錫之精寄氣託靈有游出/之神服此劒可以折衝伐敵人君有逆謀則去之他國允常)
(乃以湛盧獻吳吳公子光/弑吳王僚湛盧去如楚)漢有髙祖斬虵劒(見漢/書)魏有文帝
飛景流彩華鋒三劒(見典/謝)吳有白虹紫電辟邪流星青冥百
里六劒(見崔豹/古今注)皆陸斷馬牛水擊鴻鴈當敵則斬于甲盾(戰/國)
(䇿曰韓卒之劒皆出于冥山棠谿墨陽宛馮龍泉/大阿皆陸斷馬牛水擊鴻雁當敵則斬于甲盾耳)此天下
名器也(見列/子)古者天子二十而冠帶劒諸侯三十而冠帶
劒大夫四十而冠帶劒隸人不得冠庶人有事得帶劒無
事不得帶劒(見賈/子)禮之所興也劒之在左青龍象也刀之
在右白虎象也(見春秋/繁露)舊制上公九命則劒履上殿儲
君禮均羣后宜劒舄升殿或云漢魏儲君制不納舄則
知劒履上殿乆矣漢儀諸臣帶劒至殿階解劒晉世始
代之以木貴者猶用玉首賤者用蚌金銀玳瑁為雕飾
(見周遷輿/服雜事)凡劒口謂之鐔(見呂静/韻集)鼻謂之璏(見字/林)韒謂
之室(見方/言)韜謂之衣(見說文亦/曰襓音遶)事對鐵英　金頴(越絶/書曰)
(楚王召風胡子問之曰聞吳王有干將越有歐冶請此/二人作鐵劍可乎風胡子曰善于是使之吳見干將越)
(見歐冶子使之作鐵劍歐冶干將鑿茨山洩其溪取其/鐵英為劍二杖吳越春秋曰干將者吳人與歐冶同)
(師俱作劍越前來獻劍三枚闔閭得而寶之故使干將/造劍二枚干將曰昔吾師之作冶也金鐵之穎不銷夫)
(妻俱入冶/鑪之中)飾鮫　雕蚌(山海經曰鮫魚皮有珠文而堅/可以飾刀劍口周遷輿服雜事)
(曰劍所從來乆矣其後惟朝服帶劍晉朝/代之以木貴者玉飾首賤者雕蚌見叙事)龜文　龍藻
(吳越春秋曰吳使干將造劍二陽曰干將而作龜文龍/藻曹毗魏都賦曰劍則流彩之珍素質之寶乍虹蔚波)
(映或龜文龍藻服之可以/威百蠻指麾可以開昬擾)步光　飛景(曹植七啓曰步/光之劍華藻繁)
(縟魏文帝典論曰選兹良金命彼國工精而鍊/之至于百辟浹以清漳光似流星名曰飛景)齊金
楚鐵(國語曰桓公問曰齊國寡甲兵為之若何管子曰馬/小罪謫以金分宥問罪入美金以鑄劒㦸試之狗)
(史記曰秦昭王臨朝歎息曰/吾聞楚之鐵劍利則士勇也)玉頭　珠口(張敵晉東宮/舊事曰太子)
(儀飾有玉頭劍山海經注曰鮫/魚皮有珠文而堅可以飾劍口)犀表　魚文(魏文帝典/論曰余好)
(擊劍命彼國工以為寳器飾以文玉表以通犀淮南子/曰純鉤魚腸之始下型擊不能斷刺不能入及加砥礪)
(則水斷龍角注魚/腸文繞屈若魚腸)賜馮　賞魏(東觀漢記曰建武二年/遣馮異西擊赤眉于闗)
(中上自河南賜異乘輿七尺玉貝劍張瑩漢南記曰魏/應字尹伯任城人明魯詩章帝重之數進見論難于前)
(特受賞賜劍/玦衣服也)錯荆玉　銜越金(曹植七啓曰步光之劍/華藻繁縟綴以驪龍之)
(珠錯以荆山之玉吳越春秋曰秦客薛燭善相劍楚王/取湛盧示之燭曰善哉銜金鐵之英吐銀錫之精已見)
(上/)候天　占氣(趙曄吳越春秋曰吳使干將造劍二枚/一曰干將二曰鏌耶鏌耶者干將之妻)
(名干將造劍采五山之鐵精六合之金英候天伺地隂陽/同光雷次宗豫章記曰吳未亡恒有紫氣見牛斗之間)
(占者以為吳興唯張華以為不然/及吳平此氣愈明華曰此寶劍氣)麾城　擊市(麾城已/見叙事)
(擊市者尉繚子曰一賊挾劍擊于市萬人无不/觸辟者臣以為非一人獨勇一市萬人皆不肖)鼓橐
駭鑪(吳越春秋干將曰昔吾師之作冶也金鐵之穎不/銷夫妻乃斷髪剪指投之鑪中使童子二百鼓橐)
(装炭金鉄乃濡魏文帝典論余好擊劍善以短乘長選/兹良金命彼國工精而鍊之至于百辟其始成也五色)
(駭鑪巨/橐自鼓)遷地　徹天(周禮曰鄭之刀宋之斤魯之削吳/越之劍遷乎其地而不能為良地)
(氣然也雷次宗豫章記曰吳未亡恒有紫氣見于牛斗/之間張華聞雷孔章妙達緯象乃邀宿屏人問孔章曰)
(惟牛斗之間有異氣是寶物之精上徹于天/耳孔章具言遂以孔章為酆城令掘得二劍)墜竹　帶
槐(趙曄吳越春秋曰越王􁻃常聘歐冶子作劍五枚三/大二小三曰豪曹秦客薛燭善相劍王収豪曹示之)
(薛燭曰實非寶劍也今豪曹五色黯然無華已殞其光/亡其神此劍不登斬而辱則墮于飲中矣王曰寡人置)
(劍竹慮上過而墜之斷金獸之頸飲濡其刃以為利也/周斐先賢傳曰許嘉給縣功曹儀小吏常持劍侍功曹)
(月朔晨朝并持炬火嘉于是忿然歎曰男兒為吏/不免賤役即投火于地以劍帶槐樹趍出府門)詩梁
吳均詠寶劒詩(我有一寶劍出自崑吾溪照人如照水/切玉如切泥鍔邉霜凛凛匣上風凄凄)
(寄語張公子/何當來見攜)崔融詠劒詩(寶劍出昆吾龜龍夾采珠五/精初獻術十户竟論都匣氣)
(衝牛斗山形轉鹿盧欲/知天下貴持此問風胡)篇李嶠寶劒篇(吳山開越溪涸/三金合冶成寶)
(鍔淬緑水鑒紅雲五彩晱起光氛氲背上銘為萬年字駭/胸前㸃作七星文龜甲參差白虹色鹿盧宛轉黄金飾)
(犀中斷寧方利駿馬羣驅未擬直風霜凛凛匣上清精/氣遙遙斗間明避災朝穿晉帝屋逃難夜入楚王城一)
(朝運偶逢大仙虎吼龍鳴騰上天東皇提升紫薇座西王/佩下赤城田承平乆息干戈事僥倖得充文武備除災)
(避患宜君王益/夀延齡後天地)歌郭元振古劍歌(君不見昆吾鐵冶飛/炎烟紅光紫氣俱赫)
(然良工鍛鍊經幾年鑄得寶劍名龍泉龍泉顔色如霜/雪良工咨嗟嘆竒絶琉璃匣裏吐蓮花錯鏤金環映明)
(月正逢天下無風塵幸得周防君子身精光黯黯青蛇/色文章片片緑龜鱗非直結交游俠子亦嘗親近英雄)
(人何言中路遭棄捐零落漂淪古獄邊/雖復沈埋無所用猶能夜夜氣衝天)啓梁簡文帝謝
賚方諸劒等啟(纔發玉函雕竒溢目始開牙檢麗飾交/陳已疋丹霞之輝乍比青雲之制身文)
(自貴器用惟宜寒/暑兼華左右相照)銘晉斐景聲文身劒銘(器以利表實/以名舉良劍)
(耿介體文經武陸斷𤣥犀水/截輕羽九功斯象七徳是輔)晉張協太阿劒銘(太阿之/劍世濟)
(其美淬以清波斂以越砥如玉斯/曜若景在水不運自肅率土從􁹷)
刀第三(叙/事)釋名曰刀到也以斬伐到其所乃擊之也其
末曰鋒言若鋒刺之毒利其本曰環形似環也或曰黄
帝採首山之金始鑄為刀(見郭子横/洞冥記)歴代有吳刀赤刀
容刀鸞刀(歸藏曰大副之吳刀是用出禹尚書曰赤刀/大訓𢎞璧琬琰在西序孔安國注曰寳刀赤)
(刀削也毛詩曰執其鸞刀注曰刀有鸞者毛詩又曰何/以舟之維玉及瑶鞞琫容刀注云舟帶也容刀言有武)
(事/)鄭刀(見周/禮)孟勞(穀梁傳曰孟/勞魯之寶刀)西戎利刀(見孔叢子秦/王得之割玉)
(如割/木也)昆吾割玉刀(見十州記周穆王時西/胡所獻切玉如切泥)鳴鴻刀(見郭/子横)
(洞冥記漢武帝/以賜東方朔)百辟寶刀(典論曰魏太子丕造百辟寶/刀一曰靈寶二曰含章三曰)
(素質又作露陌刀/一名曰龍鱗刀)百鍊青犢漏影三刀(見崔豹古今/注漢文帝刀)古
人鑄刀以五月丙午取純火精以協其數(見吳喜/志林)又阮
師之作刀受法於金精之靈七月庚辛見金神於冶監
之門向西再拜金神教以水火之齊五精之鍊用隂陽
之候取剛柔之和三年作刀千七百七十口其刀平背
夾刃方口洪首截輕㣲不絶絲髮之系斫堅剛無變動
之異(見楊泉/物理論)所謂百鍊利器以辟不祥懾服姦宄者此
也(見魏武帝/内戒令)事對吳刀　周寶(吳刀已見叙事博物/志曰赤刀周之寶器)脫
光　漏影(龍魚河圖曰有脫光/刀漏影已見叙事中)屠牛　斬虎(淮南子曰/屠牛垣一)
(朝解九牛而刀可以剃毛何晏斬/虎刀銘曰用造斯器螭虎是斬)銅口　金頭(傅咸奏/事曰尚)
(書舊奏給介士二百人人給大銅口刀各一枚謝/尚與楊征南書曰今餉五尺金頭刀碧綾車中盾)　採
金　切玉(並見/叙事)專諸持　凌統舞(烈士傳曰專諸持一/剛刀置魚腹中以刺)
(王僚吳書曰凌統怨甘寧殺其父寧常備統不與相/見於呂蒙㑹酒酣統乃用刀舞寧起曰寧能雙㦸舞)
白虎象　金馬形(春秋繁露曰刀在右白虎之象也李/尤金馬書刀銘云巧冶鍊剛金馬託)
(形/)將軍賜固　刺史與祥(班固與竇憲牋曰今月中舍/以令賜固把刀曰此大將軍)
(少小時所服今賜固伏念大恩且喜且慙晉中興書云/初魏徐州刺史任城呂虔有佩刀工相之以為必三公)
(可服此刀虔謂别駕王祥曰苟非其人刀或為害/卿有公輔之量故以相與祥辭之固强乃受之)師望
鼓刀　庖丁游刃(楚辭曰師望在肆昌何識鼓刀揚聲/后乃喜莊子曰庖丁為文恵君解牛)
(丁曰今臣之刀十九年矣所解數千牛矣而刀若新發于/硎彼節者有間而刀刃者無厚以無厚入有間恢恢乎)
(其游刃必有餘地矣是/以十九年刀刃如新)淬以清流　礪以越砥(李尤金/馬書刀)
(銘云淬以清/流礪以越砥)陸剸犀兕　水截鯨鯢(王粲刀銘云陸剸/犀兕水截鯨鯢)
賦陳王曹植寶刀賦(建安中魏王命有司造寶刀五枚/以龍熊鳥雀為識太子得一余及)
(弟饒陽侯各得一馬有皇漢之明后思冥達而𤣥通飛/文藻以博致揚武備以禦凶然後礪以五方之石礛以)
(中黄之壌規圓景以定環攄神思而造象陸斬犀革水/斷龍角輕擊浮截刃不纎流踰南越之巨闕超西楚之)
(泰阿實真人之攸/御求天禄而是荷)啓梁簡文帝謝勅賚善勝刀啓(氷鍔/含采)
(雕琰表飾名均素質神號脫光五寶初成曹丕先荷其/一善勝今造愚臣總被其㤙賜韓非之書未足為比給)
(博山之筆/方此更輕)銘後漢李尤錯佩刀銘(佩之有錯抑武掦文/豈為麗好將戒其身)
魏文帝露陌刀銘(於鑠良刀胡練亶時譬諸麟角/靡所任兹不逢不若永世保持)魏陳
王曹植寶刀銘(造兹寳刀既礱既礪匪以尚武/予身是衛麟角匪觸鸞距匪蹶)晉張協
文身刀銘(寶刀既成窮理盡妙/繁文波迴流光電照)
弓第四(叙/事)釋名曰弓穹也張之穹崇然也按世本揮始
作弓(宋表注曰揮黄帝臣又孫卿子曰/倕作弓墨子曰羿作弓三說不同)易所謂弦木為
弧剡木為矢弧矢之利以威天下葢取諸睽周官司弓
矢掌六弓四弩八矢之法辨其名物而掌其守藏與其
出入六弓王弓弧弓夾弓庾弓唐弓大弓是也中春獻
弓弩中秋獻矢箙及其頒之王弓弧弓以授射甲革椹
質者夾弓庾弓以授射豻侯鳥獸者唐弓大弓以授學
射者使者勞者又弓人為弓取六材必以其時六材既
聚巧者和之幹也者以為逺也角也者以為疾也筋也
者以為深也膠也者以為和也絲也者以為固也漆也
者以為受霜露也凡為弓冬析幹而春液角夏治筋秋
合三材為天子之弓合九而成規諸侯之弓合七而成
規大夫之弓合五而成規士之弓合三而成規又孫卿
子云天子雕弓諸侯彤弓大夫墨弓三禮圖云彤弓天
子所用旅弓卿以下所用也爾雅云弓有縁者謂之弭
(今角/弓)以金者謂之銑以蜃者謂之珧以玉者謂之珪(用/金)
(蚌玉飾弓兩頭/因取類以為名)釋名又云弓末曰簫言簫梢也又謂之
弭以骨為之滑弭弭也中央曰弣(孚主/反)弣撫也所撫持
也簫弣之間曰淵淵宛也言宛曲也又說文云弴(丁昆/反)
畫弓也弲(虚全/反)角弓也弧木弓也權弓曲也􁹙(舒招/反)弓
便利也彏(烏郭/反)弓急張也弸(百生反/鄙矜反)弓疆兒也􁹙(一弧/反)
滿弓有所嚮也事對四材　七幹(韓詩外傳云齊景公/使人為弓弓人之妻)
(曰此弓者泰山南烏號之柘燕牛之角荆麋之弭河魚/之膠四物者天下之精材也周禮曰凡取幹之道七柘)
(為上檍檿桑橘木/𤓰荆次之竹為下)繡質　緑沈(陳琳武軍賦曰弓則烏/號越棘繁弱角端象弭)
(繡質晳弣文身劉劭趙都賦曰其用器則/六弓四弩緑沈黄間堂溪魚腸丁令角端)蜃珧　象弭
(爾雅曰弓有縁者謂之弭以蜃謂之珧見叙事毛/詩曰四牡翼翼象弭魚服鄭𤣥注曰以象骨為之)定準
　成規(譙子法詞曰善耕者足以謹地待時而動善射/者調弓定準見可而發君子善養其人足用周)
(禮云天子之弓合九而成規大夫之弓合五/而成規士之弓合三而成規已見前叙事中)楚桃　越
棘(左傳曰楚靈王次于乾谿右尹子革夕王與之語曰/昔我先王熊繹僻在荆山惟是桃弧棘矢以供禦王)
(事陳琳武軍賦曰弓則烏號越棘繁弱角端象弭繡質/晳弣文身沈懐逺南越志曰宋昌縣有棘竹長十尋)
(里人取/以為弓)弦木　飾金(周易曰弦木為弧剡木為矢弧矢/之利以威天下爾雅曰弓以金者)
(謂之銑以蜃者謂/之珧已具叙事)東房　西序(尚書曰和之弓在東房/孔安國注曰和古之弓)
(人也儀禮曰司射則告賓曰弓矢既具有司/請射賓與大夫之弓倚于西序矢在弓下)招虞　遺
卻(左傳曰齊景公田于沛招虞人以弓不進公使執之/辭曰旌以招大夫弓以招士皮冠以招虞人臣不見)
(皮冠故不敢進又曰晉楚戰于鄢陵郤至三遇楚子之/卒見楚子必下免胄而趍風楚子使工尹襄問之以弓)
(杜預注曰/問遺之也)青檀　黒幹(遁甲開山圖曰河東有獨頭山/多青檀可以為良弓周禮曰弓)
(人為弓取六材必以其時凡相幹欲赤/黒而陽聲赤黒則向心陽聲則逺根)楊幹　桑弧(劉向/說苑)
(曰齊攻魯子貢見哀公請求救于吳公曰奚先君寶之/用子貢曰使吾寶而與我師是不可恃也于是以楊幹)
(麻筋之弓六徃禮記曰男子生桑弧蓬矢六/射天地四方注云天地四方男子所有事也)越麻　晉
竹(越絶書曰麻林山勾踐欲伐吳種麻為弓弦使齊人/守之晉令曰弓弩士習弓射者給竹弓角弓皆二人)
(一/張)救日　觀星(周禮曰庭氏掌射國中之妖鳥若不見/其鳥獸則以救日之弓救月之矢夜射)
(之鄭司農注曰救月之矢謂日月食所/作弓矢張勃吳録曰揮觀弧星始制弧)錫功　備盜(毛/詩)
(曰彤弓天子錫有功諸侯也彤弓弨兮受言/藏之韓揚天文要集曰弧者天弓備盜賊)象骨　麋
肋(毛詩曰四牡翼翼象弭魚服鄭𤣥注象弭弓反未彆/者以象骨為之以助御者劉向列女傳曰晉平公使)
(工為弓其妻見公曰妾之造此弓亦已勞矣幹生太山/之阿傅以燕牛之角􁻄以荆麋之筋糊以河魚之膠此)
(四者天下/之選也)詩唐太宗文武聖皇帝詠弓詩(上弦明月半/激箭流星逺)
(落鴈帶書驚/啼猿映枝轉)後梁宣帝詠弓詩(虞人招不進繁氏乆彌/工已悲軒主跡復挹楚)
(王/風)楊師道奉和詠弓詩(霜重麟膠勁風髙月影圓/鳥飛隨帝輦鴈落逐鳴弦)啟齊
王融謝武陵王賜弓啓(殿下摛藻蕙樓暢藝蘭苑敷積/玉于風筵叠連珠于月的兎園)
(掩秀鄴水慙竒融揖讓未工濫升下飲之賓操弧反正/謬奉招賢之錫文韜鏤景逸幹捎雲玩溢百齡佩流千)
(載/)銘晉嵇含木弓銘(烏號之撲豐條足理弦弧走括截/飛駭止射隼髙牆出必有擬既用)
(禦武亦/以招士)晉李尤良弓銘(弓矢之作爰自􁻅時鄉射載禮/招命在詩妙稱顔髙巧發晉師)
(不争之美/亦以辨儀)
箭第五(叙/事)說文曰箭矢也釋名曰矢指也言其有所指
向迅疾也又謂之箭前進也方言云自闗而東謂之矢
江淮之間謂之鍭(侯/)闗西曰箭郭璞注云箭者竹名因
以為號也按世本牟夷作矢(牟夷黄/帝臣名)孫卿子曰浮游作
矢周官司弓矢掌八矢之法八矢一曰枉二曰絜三曰
殺四曰鍭五曰矰六曰茀七曰恒八曰痺凡枉矢絜矢
利火射用諸守城車戰殺矢鍭矢用諸近射田獵矰矢
茀矢用諸弋射恒矢痺矢用諸散射此八矢者弓弩各
有四焉葢枉殺矰恒弓所用也絜鍭茀痺弩所用也釋
名又云凡矢本曰足言其形似木木以下為本以根為
足也又謂之鏑鏑敵也言可以禦敵也齊人謂之鏃鏃
族也言其所中皆族滅也關西謂之釭釭鉸也言有鉸
刃也其末曰括括㑹也言與弦㑹也括旁曰义形似义
也其受矢之器以皮曰箙柔服之義也織竹曰笮相迫
笮之名也步义人所帶以箭叉於其中也馬上曰鞬鞬
建也言弓矢並建立於其中事對青鏃　赤莖(魏志曰/挹婁在)
(夫餘東北千餘里弓長四尺如弩括長八寸青石為鏃/太公六韜曰陷堅陣敗强敵大黄參連弩飛鳬電景自)
(副注云飛鳬矢名赤/莖白羽以鐵為首)象星　如雨(周禮曰司弓矢掌八/矢之法枉矢絜矢利)
(火射用諸守城車戰鄭𤣥注枉矢者取名飛星飛行有/光也今之飛矛是也或謂之兵矢絜矢象焉二者可結)
(火以射敵守城車戰漢書曰匈奴左賢王圍李/廣廣為圓陣外向矢下如雨漢兵死者過半)青莖
朱羽(太公六韜曰電景青莖赤羽以鋼為首國語曰吳/晉㑹于黄池吳王擐甲陳卒赤旗赤羽之矰望之)
(如火賈逵注/曰矢羽為矰)飲石　發銅(劉向新序曰楚熊渠子夜行/見寢石似伏獸射之飲羽韓)
(子曰智伯將伐趙趙襄子曰奈無箭何張孟談曰董安/于之治晉陽公宮之堂皆鍊銅為柱君發而用之有餘)
(金/矣)夏服　趙䪍(司馬相如子虚賦曰左烏號之彤弓右/夏服之勁箭史記曰魏公子無忌進兵)
(擊秦秦兵解去遂救邯鄲趙王及平原君自迎公子/平原君負䪍矢為公子先引呂忱字林曰䪍盛弩矢)貫
隼　傷鳬(國語曰仲尼在陳有隼集于陳侯之庭而死/楉矢貫之石砮其長尺有咫陳恵公使人如)
(仲尼之舘問之仲尼曰隼之來逺矣此肅慎氏之矢也/焦貢易林曰雙鳬俱飛以歸稻池經渉三澤為矢所射)
(傷我/胸臆)羊頭　鶉尾(揚雄方言曰凡箭鏃三者謂之羊頭/其廣薄而長薄謂之錍魏百官志曰)
(三公拜賜鶉尾/骹箭十二枚)金僕　石砮(左傳曰魯莊公以金僕姑/射南宮長萬杜預注曰金)
(僕姑矢名也石/砮事見貫隼注)忘歸　信徃(孔叢子曰楚王張繁弱之/弓載忘歸之矢以射蛟兕)
(於雲夢趙氏兵書/曰矢一名信徃)焦銅　毒鐵(博物志曰交廣州山名/曰里子弓長數尺箭長)
(尺餘以焦銅為鏑塗毒藥于鏑鋒陳琳武軍賦曰/矢則申息肅慎箘簵空疏焦銅毒鐵簳鏃鳴鍭)讚梁
昭明太子弓矢讚(弓用筋角矢製良工亦以觀徳/非止臨戎楊葉命中猿墮張空)銘後
漢李尤弧矢銘(弦木為弧剡木為矢/協并八極四方同紀)晉江統弧矢銘(幽/都)
(筋角㑹稽竹矢率土名珍東南之美易/以獲隼詩以殪兕伐叛柔服用威不韙)
甲第六(叙/事)釋名云甲似物有孚甲以自禦也亦曰介亦
曰函亦曰鎧皆堅重之名也(廣雅曰函/甲介鎧也)按管子葛盧之
山發而出水金從之蚩尤受而制之以為劒鎧此其始
也又世本云輿作甲(宋表注云/輿少康子)周官函人為函犀甲七
屬(音/注)兕甲六屬合甲五屬犀甲夀百年兕甲夀二百年
合甲夀三百年(犀堅者/又支乆)凡為甲必先為容然後制革權
其上旅與其下旅而重若一(上旅謂要以上/下旅謂要以下)凡甲下飾
謂之裳(見左/傳)甲藏謂之纍(見國/語)甲衣謂之櫜(見禮/記)說文
云首鎧謂之兠鍪亦曰胄臂鎧謂之釬頸鎧謂之錏鍛
事對浴鐵　縲金(晉建武故事曰王敦死祕不發喪賊/水南北渡攻宮壘柵皆重鎧浴鐵都)
(督應詹等出精銳距之車熲秦書曰符/堅使熊邈造金銀細鎧金為綖以縲之)連組　被練(呂/氏)
(春秋曰邾之故為甲常以帛公息忌謂邾君曰不若以/組髙誘注曰以組連甲左傳曰楚子重伐吳至衡山使)
(鄧廖帥組甲三百被練三千以侵吳/馬融注曰被練練為甲裏卑者所服)兕革　犀皮(國語/曰晉)
(平公射鷃不死使豎襄搏之逸公怒拘將殺之叔向聞/之曰君必殺之昔吾先君唐叔射兕于徒林殪以為大)
(甲今君射鷃不死搏之不得是揚吾君之恥者也賈逵/注曰以兕革為大甲宋元嘉起居注曰御史中丞劉楨)
(奏前廣州刺史韋朗於廣州所/部作犀皮鎧六領請免朗官)纓縢　綴組(周書曰年/不登甲則)
(纓縢宮室不容注曰縷䋲甲不以組左傳曰楚子重伐/吳至衡山使鄧廖帥組甲三百以侵吳服虔注曰以組)
(綴/甲)益趙　繕京(戰國䇿曰陘山之事趙且與秦伐齊齊王/懼蘇代為齊獻書穰侯曰臣聞徃來者)
(之言曰秦且益趙甲兵四萬人以伐齊臣竊必之弊邑/之王曰秦王明熟于計穰侯智而習于事必不益趙甲)
(甲兵以伐齊也毛詩曰叔于田刺莊公也叔/處于京繕甲治兵以出田國人恱而歸之)楚鮫　鄭
兕(孫卿子曰楚人鮫革犀兕以為甲/鹽鐵論曰强楚勁鄭有犀兕之甲)光耀　精剛(陸翽/鄴中)
(記曰石季龍左右直衛萬人皆著五色細鎧光耀奪日/陳琳武庫賦曰鎧則東湖闕鞏百鍊精剛函師震椎韋)
(人製縫𤣥羽縹/甲灼爚流光)夾陛　環宮(吳越春秋曰公子光伏甲/士于私室具酒而請王僚)
(王僚乃被棠夷之甲三重使兵衛至光家之門夾陛帶/甲左右皆王僚之親戚也左傳曰齊嘗于太公之廟慶)
(舍莅事盧蒲癸王何執寢/戈慶氏以其甲環公宮)伏窟　等山(左傳曰吳公子/光伏甲于窟室)
(而享王僚王僚使甲坐于道及其門東觀漢記曰劉盆/子與丞相已下二十餘萬人詣宜陽降光武積甲于宜)
(陽城西高與/熊耳山等)賀吳　獻魏(吳越春秋曰勾踐使大夫文/種于吳曰竊聞大王興大義)
(誅强救弱越使賤臣種以先人藏器及甲二十領以賀/君魏志曰景元二年肅慎國獻皮骨鐵雜鎧二十領)
覆笠　蒙輪(吳志曰呂蒙約令軍中不得干歴人家有所/求取蒙麾下士取人家一笠以覆官鎧官)
(鎧雖公蒙猶以為犯軍令左傳曰諸侯㑹于相遂/伐偪陽狄虒彌建大軍之輪而蒙之以甲以為櫓)銘李
尤鎧銘(甲鎧之施扞禦鋒矢尚其堅剛或用犀兕内以/存身外不傷害有似仁人厥道廣大好徳者寧)
(好戰者危専智/恃力君子不為)表魏曹植上先帝賜鎧表(先帝賜臣鎧/黒光明光各)
(一領兩襠鎧一領今代以昇平/兵革無事乞悉以付鎧曹自理)書晉庾翼與慕容皝鎧
書(鄧百川昔送此犀皮兩當鎧一領/雖不能精好復是異物故復致之)
鞍第七(叙/事)說文曰鞍馬鞁具也鹽鐵論曰古者繩鞚草
鞮皮薦而已其後代以革鞍鐵鑣而不飾其後乃有鏤
衢鞍(三輔決録曰梁冀以/一鏤衢鞍遺公孫奮)紫茸題髙橋鞍(魏百官各有/紫茸題頭髙)
(橋鞍/一具)或有金銀翠毛之飾(永昌記曰文帝秦王/金銀鞍加翠毛之飾)又有障
泥障汗(亦曰/弇汗)鞙尾珂亦從鞍以為飾(世說王武子常乘/一馬著連乾障泥)
(前有水馬不肯渡王云此必是惜障泥使人解去馬乃/渡百官各有織成障泥一具鹽鐵論曰今富者􁹪繡弇)
(汗鞙具服魏百官各有赤茸珂石鞙/尾一    虔通俗文曰凡勒飾曰珂)事對鏤衢　金梁
(鏤衢見叙事三輔決録曰平陵公孫奮富聞京師梁冀/知奮儉恡以鏤衢鞍遺奮從貸五千萬劉義恭有謝金)
(梁鞍啓具/於事後)懸柱　照人(魏志曰太祖馬鞍在庫為䑕所/齧庫吏懼死鄧哀王沖以刀穿)
(單衣如䑕齧者謬有愁色太祖問之沖曰俗以䑕齧衣/者其主不吉太祖曰此妄言耳俄而庫吏以齧鞍聞太)
(祖笑曰兒衣在側而齧况懸柱乎古樂府左延年從軍/詩曰從軍何等樂一駈乘雙駁鞍馬照人白龍驤自動)
(作/)紫茸　翠毛(並已/見上)賜桓　迎魯(東觀記曰永元元年/西謁園陵桓郁兼羽)
(林中郎將上賜馬二疋并鞍勒防汗乂吳志曰曹公敗/走魯肅即先還孫權大請諸將肅將入閣拜權禮之因)
(謂曰子敬當解鞍下馬/相迎足以表卿志耳)賜趙　遺孫(司馬彪漢書曰光/武徵趙喜引見賜)
(鞍馬待詔公車乂/遺公孫奮已見上)琉璃　玟㻁(西京雜記曰武帝時身/毒􁻆獻白光琉璃鞍在)
(暗室光照十丈乂武帝得/貳師天馬造玫㻁石為鞍)挂長林　登髙嶽(謝惠連詩/曰挂鞍長)
(林側飲馬修川湄劉崑扶風歌/曰繫馬長松下登鞍髙岳頭)表魏曹植上銀鞍表(于/先)
(武皇帝代勅此銀鞍一/具初不敢乘謹奉上)啟宋劉義恭謝金梁鞍啓(賜臣/供禦)
(金梁橋鞍制作精巧宜副/龍駟聖慈下逮猥垂光錫)銘後漢李尤鞍銘(駈騖馳逐/騰躍覆被)
(雖其㨗習亦有顛沛/并羸其瓶罔不斯敗)
轡第八(叙/事)釋名曰轡拂也言牽引拂戾以制馬也轡之
為飾有銜勒鑣羇韁鞚之類以成其用也銜在口中之
言也勒絡也絡其頭而引之鑣包也在傍包斂其口也
羈撿也所以持制之也韁疆也繫之使不得出疆限也
韁亦曰靮故埤蒼曰靮馬韁鞚也控制之義也通俗文
云所以制馬曰鞚夫轡之於馬也猶人君以吏之御人
也故家語曰古者天子以内史為左右手以徳法為銜
勒以百官為轡善御馬者正銜勒齊轡䇿均馬力和馬
心故口無聲而馬應轡䇿不舉而極千里善御人者一
其徳法正其百官均齊人力和安人心故令不再而人
順從刑不用而天下理矣事對令舍　犯軷(周禮曰挈/壺氏挈轡)
(以令舍鄭司農注云懸轡于所當舍止之處又大馭掌/馭玉路以祀及犯軷王自左馭馭下祝登受轡犯軷遂)
(駈/之)如濡　沃若(毛詩曰我馬維駒六轡如濡/又曰我馬維絡六轡沃若)在手　正
身(毛詩曰四牡孔阜六轡在手家/語曰善御馬者正身以總轡)千乘弭　百馬齊(班/固)
(東巡頌曰乘輿動色羣后屏氣萬騎齊鑣千乘/弭轡魏明帝善哉行曰百馬齊轡御由造父)君政
臣禄(家語曰閔子騫為費宰問政于孔子孔子曰君者/人也吏者轡也刑者䇿也人君之政執其轡策而)
(已矣淮南子曰權衡者人主之/車輿爵禄者人臣之銜轡矣)令制下　禮齊人(孔叢/子曰)
(夫子云夫政令者人君之銜轡所以制下也又曰孔子/適衛衛將軍文子問曰今齊之以刑而猶弗勝何禮之)
(齊也孔子云禮之齊/人譬之于御則轡也)奔馬委　上車攝(管子曰凡赦者/小利而大害也)
(故乆而不勝其禍故赦者奔馬之委轡也無赦者痤疽/之礦石也淮南子曰王良造父御也上車攝轡馬為齊)
(整/)挈壺懸　太僕執(挈壺懸已見令舍注百官春秋曰/大駕公卿奉引太僕執轡大將軍)
(陪乘光武東京郊祀法駕則河南/尹奉引奉車都尉執轡侍中參乘)得之於手　應之於
心(列子曰凡御者得之于銜應/之于轡得之于手應之于心)銘後漢李尤轡銘(轡銜/在手)
(急緩必時賞罰在心中和是思馬知/良銜進取道里人知善政令行禁止)
鞭第九(叙/事)鞭䇿箠皆馬檛之名說文所謂驅遲者也古
者用革以扑罪人亦以驅馬故其文從革書曰鞭作官
刑此則施於民也傳曰左執鞭弭又曰雖鞭之長不及
馬腹此則施于馬也其後以竹代革故䇿箠二文又並
從竹葢因驅䇿箠擊之義以立名也漢書婁敬曰周大
王以狄伐杖馬箠去居岐禮記曰獻車馬者執䇿綏君
車將駕則僕執䇿立於馬前則其事也事對楚令　秦
謠(左傳曰楚靈王使圍徐以懼吳楚子次于乾溪以為/之援雨雪王皮冠秦復陶翠被豹舄執鞭以出杜預)
(注曰執鞭以教令崔鴻符秦録曰符堅時闗/中謠曰長鞘馬鞭擊左股太嵗南行當避虜)李銘　曹
賦(李尤作馬鞭箠銘具載于後魏文帝臨渦賦曰建安/十八年從上拜墳墓遂乘馬逰觀東固遵渦水駐馬)
(書鞭為/臨渦賦)持鐵　埋銅(蕭方等三十國春秋曰王敦謀害/王澄而澄衆有二十人持鐵馬鞭)
(為衛吳㑹分地記曰六山者勾踐于此山鑄銅銅不鑠/則埋之上生箠勾踐遣使者取從南社種之飾為馬箠)
(獻于/吳)執鞭　投䇿(左傳曰晉公子重耳對楚子曰左執/鞭弭右屬櫜鞬以與君周旋公羊傳)
(曰陽虎將殺季孫于蒲使臨南御之/至孟衢臨南投策使揚越下取䇿)齊人　數馬(孔叢/子曰)
(刑以齊人譬之以御則鞭䇿也漢書曰石慶為太/僕御出上問車中幾馬慶以䇿數馬舉手曰六馬)馬箠
　駞鞭(馬箠已見叙事魏百/官名曰駞馬鞭二枚)挂地　指天(異苑曰昔有/人乘馬山行)
(遙望有二老翁相對樗蒲遂造馬以䇿挂地而觀之自/謂俄頃視其馬鞭摧然已爛宋書曰義旗起桓𤣥戰敗)
(將出奔胡蕃提𤣥馬鞚曰今羽林射手猶有八/百捨此歸可復得乎𤣥直以馬鞭指天而已)齊刑
占夢(齊刑已具齊人注夢書曰/占夢得鞭䇿欲有使也)越銅　晉金(越銅見埋/銅注世說)
(曰王敦在姑孰晉明帝出看敦覺追帝帝以/金馬鞭與客姥追者問姥姥云去已乆矣)飾珊瑚
施象牙(涼州記曰咸寧二年發張駿陵得鞭飾以珊/瑚張華輕薄篇曰横簪刻玳瑁長鞭施象牙)銘
後漢李尤馬箠銘(御者箠䇿示有威怒/東野之敗督責過度)
獵第十(叙/事)易曰庖犧氏之王天下也結繩而為網罟以
佃以漁蓋取諸離此其始也白虎通曰王者諸侯所以佃
狩者何也為田除害上以供宗廟下以簡集士衆也故爾
雅曰春獵為蒐夏獵為苗秋獵為獮冬獵為狩郭璞注
云蒐為搜索取不任者苗為苗稼除害獮為順殺氣狩
為得獸取之無所擇此則為田除害之義又禮記曰古
者天子諸侯無事則歳三田一為乾豆二為賓客三為
充君之庖無事而不田曰不敬田不以禮曰暴天物天
子不合圍諸侯不掩羣天子殺則下大綏諸侯殺則下
小綏大夫殺則止佐車佐車止則百姓田獵獺祭魚然
後虞人入澤梁豺祭獸然後田獵鳩化為鷹然後設罻
羅草木零落然後入山林昆蟲未蟄不以火田不麋不
卵不殺胎不殀夭不覆巢又曰季冬之月天子乃教田
獵以習五戎鄭𤣥注曰田獵之禮教人以戰法此則上
供宗廟下以簡集之義蔡邕月令章句曰獵㨗也言以
㨗取之獵亦曰狩狩獸也鄭𤣥詩箋言田獵搏獸也亦
曰畋畋田也則爾雅為田除害之義此獵之異名也事
對講武　習戎(班固東都賦曰若乃順時節而搜狩簡/車徒以講武則必臨之以王制教之以)
(風雅禮記曰季秋之月天子乃教于田獵以/習五戎注云五戎謂五兵弓矢殳矛戈也)三驅　一
面(周易曰王用三駈失前禽皇甫謐帝王世紀曰成湯/出見羅者方祝湯問之曰爾之祝何也羅者曰從天)
(下者從地出者從四方來者皆入吾網湯聞曰嘻/盡之矣非桀其孰能為乃令解其三面留其一面)搏狩
　大蒐(毛詩曰田車既駕四牡孔阜東有甫草駕言行狩/之子于苗選徒囂囂建旐設旄搏狩于敖魏文)
(帝校獵賦曰髙宗征于鬼方兮黄帝有事于阪泉愠賊/備之作戾兮忿吳夷之不藩將訓兵于講武兮因大蒐)
(乎田/隙)四校　二虞(司馬相如上林賦曰前皮軒而後道/㳺孫叔奉轡衛公參乘扈從横行出)
(乎四校之中應瑒校獵賦曰乃命有/司巡士周尋二虞萊野三扈表禽)竦戎　講旅(揚雄/長楊)
(賦曰平不肆險安不忘危迺時以有年出兵整輿竦戎/振師五柞習馬長楊簡力狡獸校武剽禽王粲校獵賦)
(曰遵古道以游豫兮昭勸助乎農圃/用時隙之餘日兮陳苗狩而講旅)晉鼓　虞旗(蔡邕/月令)
(章句曰季秋之月天下乃教于田獵以習五戎班馬政/其出以順時取禽其禮將軍執晉鼔師率執提旅率執)
(鼙以教坐作進退徐疾之節周禮曰山虞掌山林之政/令若大田獵則萊山田之野及弊田植虞旗于中致禽)
(而珥/馬)東津　南圃(魏文帝詩曰巾車中鄴宫校獵東橋/津重置結宻網䍐罼飄如雲張衡羽)
(獵賦曰于是皇輿綢繆遷延容與抗天津于伊洛夐遥/集乎南圃大詔獵者競逐長駈輕車颷厲羽騎電騖)
黄涔　紫陌(應瑒校獵賦曰乃命有司巡士周尋二虞/萊野三扈表禽北彌大陸南厲黄涔王粲)
(獵賦曰濟漳浦而横陣倚紫陌而並/征樹重圍于西阯列駿騎乎東坰)金郊　石室(張協/七命)
(曰白商素節月既授衣天凝地閉風厲霜飛將因氣而/致殺臨金郊而講師越絶書曰樂野者越之弋獵處也)
(大樂故謂之樂野其上/山石室者勾踐所休謀)詫楚　誇胡(司馬相如子虚賦/曰楚使子虚于齊)
(齊王悉發車騎與使者出田田罷子虚過詫烏有先生/而無是公存焉揚雄長揚賦序曰明年上將大誇胡人)
(以多禽獸秋命右扶風發民入南山西自褒斜東至𢎞/農南駈漢中張羅網􁻇罘捕熊羆豪豬虎豹狖玃狐兎)
(麋鹿輸長/楊射熊館)秋田　冬狩(司馬相如子虚賦曰秋田于青/丘彷徨乎海外吞若雲夢者八)
(九于其胸中曾不/芥蔕冬狩見叙事)九井　雙川(何法盛晉中興書曰桓/石秀豁第二子也不以)
(榮爵嬰心唯以弋釣為事游覽樂足一丘桓冲嘗與石/秀共獵登九井山獵徒甚盛觀者傾坐石秀未嘗屬盼)
(嘯詠而已魏文帝校獵賦曰披髙門而方軌邁/夷途而直駕超崇岸之曾崖厲漳澨之雙川)田渭陽
　獵漆澤(太公六韜曰文王田于渭之陽見呂望坐茅/以漁穆天子傳曰天子獵于漆澤得白狐𤣥)
(貉焉以祭/於河宗)發彼小豝　殪此大兕(毛詩曰吉日美宣王/田也悉率左右以燕)
(天子既張我弓既挾我/矢發彼小豝殪此大兕)賦後漢張衡羽獵賦(皇上感天/威之慘烈)
(思太昊之觀虞虞人表林麓而廓萊藪剪荆梓而夷榛/株於是鳳凰獻厯太僕駕具蚩尤先駈雨師清路山靈)
(䕶陣萬神蹕御羲和奉轡弭節西征翠葢葳蕤鸞鳴玲瓏/山谷為之淡泊丘陵為之􁻈傾于是皇輿綢繆遷延容)
(與抗天津于伊洛夐遥集乎南圃大詔獵者競逐長驅/輕車颷厲羽騎電騖霧合雲集波流雨注馬蹂麋鹿輪)
(轔狐兔弓不妄彎矢不虚/舉鳥驚網羅獸與矢遇)魏王粲羽獵賦(相公乃乘輕/軒駕四駱拊)
(流星屬繁弱選徒命士咸與竭作旌旗雲擾鋒刃林錯/揚輝吐火曜野蔽澤山川于是乎揺蕩草木為之以摧)
(落禽獸振駭魂忘氣奪舉首觸網揺足遇撻陷心/裂胃潰腦破頰鷹犬競逐奕奕霏霏墜者若雨僵)
(者若坻清野滌/原莫不殱夷)詩唐太宗出獵詩(楚王雲夢澤漢/帝長楊宫豈若)
(因農暇閱武出轘嵩三驅陳銳卒七萃列材雄寒野/霜氣白平原燒火紅琱戈夏服箭羽騎緑沈弓怖獸)
(潜幽壑驚禽散翠空長烟晦落景灌/木振嚴風所為除民瘼非是悦林叢)又冬狩詩(烈烈寒/風起慘)
(慘飛雲浮霜濃凝廣隰氷厚結清流金鞍移上苑玉勒/騁平疇旌旗四望合􁻇羅一面求楚踣争兕殪秦亡角)
(鹿愁獸蛇投宻樹鳥騖起樂州騎斂原塵静戈迴嶺日/收心非洛汭逸意在渭濵游禽荒非所樂撫轡更招憂)
周王褒和張侍中看獵詩(上林冬狩返田中講射歸還/登宣曲觀重獵黄山圍嚴冬)
(桑柘燥寒霜馬騎肥緤獹隨兔起髙/鷹按翟飛吁嗟來逺客辛苦倦邉衣)陳張正見和諸葛
覽從軍逰獵詩(持兵曜武節縱獵駭畿封迅騎馳千里/髙􁻇起百重騰䴥斃馬足飢鼯落劍鋒)
(雲根連燒火鳥道絶禽蹤/方羅四海俊聊以習軍戎)書漢司馬相如諫獵書(臣聞/物有)
(同類而殊能者故力稱烏獲㨗言慶忌勇期賁育臣之/愚切以為人誠有之獸亦宜然今陛下好凌險阻搏猛)
(獸卒然遇軼材之獸駭不存之地犯屬車之清塵輿不/及旋轅人不暇施巧雖有烏獲逢蒙之技不得用枯木)
(朽株盡為難矣是胡越起于轂下而羌夷接軫也豈不/殆哉雖萬全無患然本非天子之所宜近也且夫清道)
(而後行中路而後馳猶時有銜橛之變而况乎涉豐草/騁丘墟前有利獸之樂而内無存變之意其為害也不)
(亦難乎夫輕萬乗之重不以為安樂出萬有一危之塗以/為娛臣切為陛下不取也葢明者逺見于未萌而智者)
(避危于無形禍故多藏于隠㣲而發于人所忽也故鄙/諺曰家累千金坐不垂堂此言雖小可以喻大臣願陛)
(下留意/幸察)
漁第十一(叙/事)說文曰漁捕魚也按尸子燧人之世天下
多水故教人以漁其後堯使人水處者漁又舜漁雷澤
蓋因修其法也(文子曰尭使水處者漁山處者木事宜/其械械宜其人尚書大傳曰舜漁雷澤)
(之/中)漁之為事也有釣網罟筌罛罶罺(側交/反)罩涔(潜/)罾笱􁸼梁
罨算􁻉(力之/反)銛之類各以用之得魚一也(淮南子曰釣者/静之罾者舉之)
(為之異得/魚一也)釣者謂以獨繭絲為綸芒針為鈎荆篠為竿
剖粒為餌引盈車之魚於百仞之川汩流之中綸不絶
竿不橈因水勢而施舍也(已上詹何/釣見列子)或有以桂為餌鍛
黄金之鈎錯以銀碧垂翡翠之綸(已上魯人/釣見闕子)網罟者結
繩以為之易所謂作結繩而為網罟以佃以漁葢取諸
離也筌者以竹為之(見廣雅廣雅曰篝/筌謂之笓是也)莊子曰筌所以
取魚得魚而忘筌也罛大網也(見爾/雅)詩曰施罛濊濊繵
鮪發發罶者曲梁也(見廣/雅)詩曰魚離於罶鱨魦是也罺
者以柴橑為之爾雅云罺謂之汕(所諫反郭璞注云/罺今之柴橑罟)罩
者編細竹以為之爾雅篧謂之罩(篧祖/較及)涔者積柴木於
水中以為之爾雅曰槮謂之涔是也罾者樹四木而張
網於水車輓之上下(見風/俗通)說文曰罾魚網又楚辭曰罾
何謂兮木上是也笱者曲竹以為之(見說/文)詩曰敝笱在
梁其魚唯唯􁸼者以綸為之(見環濟/要畧)廣雅曰罥謂之􁸼
梁者以木絶水取魚(見鄭𤣥/禮記注)詩曰毋逝我梁毋發我笱
罨網鮆也箅取鰕也(見廣/雅)􁻉取蟹也銛取黿鼉也(見何/承天)
(纂文云銛鐡有距施/竹頭以之擲黿鼉)皆漁之器用也此近世為之故詩
人所不載淮南子曰聖人以道徳為竿綸以仁義為鈎
餌投之天地間萬物孰非其有哉張天下以為籠因江
海以為罛又何亡魚失鳥之有乎故矢不若繳繳不若
網網不若無形之象此亦漁釣之義也事對玉璜　金
鏁(尚書大傳曰周文王至磻溪見呂望文王拜之尚父/望釣得玉璜刻曰周受命呂左檢徳合于今昌來提)
(祖冲之述異記漆澄豫章人有志幹絶倫嘗乘船釣魚/俄頃盈舟既而有物出水麄鱗黒色長如十丈不見頭)
(尾闔船驚怖/澄獨色不變)磻溪　珠澤(磻溪事見上玉璜注穆天子/傳曰天子北征舍于珠澤以)
(釣于流水曰珠澤/之藪方三十里)篠竿　旌餌(並見/叙事)坐茅　倚柳(太公/曰呂)
(尚坐茅以漁文王勞而問政呂尚曰魚求于餌乃牽其/緡人食于禄乃服于君故以餌取魚魚可殺以禄取人)
(人可竭以小釣釣川而擒其魚中釣釣國而擒其萬國/諸侯宋玉釣賦曰左挾魚罶右執喬竿立于潢汙之涯)
(倚于楊柳之間情不離/乎魚喙思不出乎鮒鯿)濮水　滋泉(莊子釣于濮水之/上楚王使大夫徃)
(見焉願以境内累矣莊子持竿不顧酈善長注水經曰/滋泉隅有石室葢太公所居水次平石即太公垂釣處)
芳餌　香鈎(徐廣釣賦曰投芳餌于纎絲灑長綸于平/流王子年拾遺記曰帝常以季秋之月泛)
(衝瀾靈鵾之舟窮晷繼夜釣于臺下以㕿金為鈎霜絲/為綸丹鯉為餌得白蛟長三丈若大蛇無鱗甲帝曰非)
(珍祥也命天官為鮓/肉紫骨青味色香美)挂鯉　引鱸(焦贛易林曰曵綸江/海釣挂鰐鯉王孫利)
(得以饗仲友葛洪神仙傳曰左慈字元放廬江人也少/有神道嘗在曹公坐公曰今日髙㑹珍羞略備所少者)
(吳江鱸魚為鱠耳元放曰此可得也因求銅盤貯水/以竿餌鈎釣于盤中須臾引一鱸魚出㑹者皆驚)翠
綸　魴餌(翠綸事見上孔叢子曰子思居衛衛人釣于/河得䱩魚焉其大盈車子思問之曰䱩魚之)
(難得者子如何得之對曰吾下釣垂一魴之餌䱩過而/弗視更以豚之半體則吞之子思曰䱩雖難得貪以死)
(餌士雖懐道/貪以死禄)白龍　紫貝(劉向列仙傳曰陵陽子明好/釣釣于旋溪得白龍子明解)
(釣拜謝放之後得白魚腹中有書教子明服食三年/白龍來迎之司馬相如子虚賦曰網玳瑁釣紫貝)汴
溪　涪水(列仙傳曰呂尚釣于汴溪益部耆舊傳/曰廣漢有老翁釣於涪水自號涪翁)賦晉
潘尼釣賦(抗余志于浮雲樂余身于蓬廬尋渭濱之逺/跡且游釣以自娛左援修竹右縱飛綸金鈎)
(屬釣甘餌埀芬衆鯤奔湧游鱗横集觸餌見擒值鈎被/執長繳繽紛輕竿翕習雲往颷馳光飛電入躍靈末及)
(警䇿葢已獲其數十且夫燔炙之鮮煎熬之味百品千/變殊芳異氣隨心適好不可勝紀乃命宰夫膾此潜鯉)
(電割星流芒散縷解隨風離鍔連翩雪累西戎之蒜/南夷之薑酸醎調適齊和有方和神安體易思難忘)詩
陳隂鏗觀釣詩(澄江息晚浪釣侶拽輕舟絲垂遥濺水/餌下暗通流歌聲時斷續楫影乍横浮)
(寄言濯纓者/滄浪終滯游)篇陳張正見釣竿篇(結宇長江側垂釣廣/川潯竹竿横翡翠桂)
(髓擲黄金人來水鳥沒揖渡岸花沈蓮揺見魚近綸盡/覺潭深渭水終須卜滄浪徒自吟空嗟芳餌下獨見有)
(貪/心)隋李巨仁釣竿篇(潺湲面江海滉瀁屬波瀾不惜黄/金餌惟懽翠竹竿斜綸控急水定)
(檝下飛湍潭迥風來易川平霧/散難寄言朝市客滄浪余自安)文唐駱賔王釣磯應詔
文(余以三伏辰行至七里灘此地即新安之江口也有/嚴子陵釣磯焉澄潭至清洞徹見底徃徃有羣魚歴)
(歴如水上行耳舟人有釣者試取而投或有游而不顧/之者或有含而輟吞之者引竿而舉因以獲焉其始出)
(也掉尾揚鬐有若恃力而自免其少退也即鼔鬛濡沫/有似屈體而求哀嗟乎勢牽于人道窮乎我將欲以下)
(座而呼馮子又安能中轍而呼莊周哉余乃祝之曰猛/獸搏也拘于檻穽鷙鳥奮也縶于籠樊素龜濡也被髪)
(阿門白龍神也挂鱗罝網何不泥潛而穴處何故吞鈎/乎於是放之江流盡其生生之理也時同行者顧詰予)
(曰夫至人之處物也擬跡而後投隠心而後動始終不/易其業悔恡不生其情而吾子沈緡于川登魚于陸烹)
(之可以習政術羞之可以助庖厨􁻅求之將何圖今舍/之將何欲余笑而應之曰聖人不凝滯于物智士必推)
(移于時知㣲之謂神含生之謂道殷乙聖也囚于夏矣/孔丘賢也畏于匡矣以明哲之資尚罹幽憂之患况乎)
(鱗羽之族能無弋釣之累哉故曩吾有心也恐求之不/得今吾無心也既得之而亡求夫求與捨不亦雙美乎)
(烹與羞不亦兩傷乎况療􁻊者半菽可以充腹為政者/一言可以興邦亦奚必因小鱗而後明三異之規勦大)
(命而後寄一飡之飽擒而不殺可不謂仁乎獲而不饗/可不謂㢘乎且夫垂竿而為事乎太公之遺術也形坐)
(磻溪之石兆應滋水之璜夫如是者將以釣川耶將以/釣國耶然後知古之善釣者其惟太公乎又有妙于此)
(者其惟文王乎夫文王制六合為鈎懸四履為餌薦之/于清廟投之于巨川一引而獲太公再舉而登尚父由)
(此觀之蹲㑹稽而沈犗者鮑肆之徒也㨿滄溟而負鼇/者漁父之事也斯並眇小者之所習安知大丈夫之所)
(釣/哉)
　
　
　
　
　
　
　
　
　
　
　初學記巻二十二
欽定四庫全書
　初學記巻二十三
　　　　　　　　　　　　　唐　徐堅　撰
　　道釋部
道第一(叙/事)靈寶真一自然經訣曰大道者不可疆名也
疆名曰大疆字曰道隋書經籍志曰蓋萬物之奥聖人
之至􁻋也太𤣥真一本際經曰無宗無上而獨能為萬
物之始故名元始運道一切為極尊而常處三清出諸
天上故稱天尊本行經曰道言元始天尊以我因縁之
勲錫我太上道君之號髙上老子内傳曰太上老君姓
李氏名耳字伯陽其母曾見日精下落如流星飛入口
中因有娠七十二嵗而生常有五色雲繞其形五行之
獸衛其堂於陳國渦水李樹下剖左腋而生又曰鶴髪
龍顔廣顙長耳大目疎齒方口厚唇額有參牛達理日
角月懸鼻純骨有雙柱耳竪大三門頂有日光身滋白
血面凝金色舌絡錦文形長一丈二尺齒有四十八受
元君神圖寶章變化之方及還丹伏火水汞(胡總/反)液金
之術凡七十二篇後魏釋老志曰其為教也蠲去邪累
澡雪心神積行立功累徳增善乃有白日昇天長生世
上又有三元九府百二十官一切諸神咸所統攝焉事
對氣祖　帝先(𤣥妙内篇經曰元道本起於元首萬氣/之祖老子曰道沖而用之挫其銳解其)
(紛和其光同其塵湛兮似或存吾不知誰/氏之子象帝之先王弼注云帝天帝也)貸三　生　一
(明威經曰天道善貸貸以三氣上氣曰始其色正青中/氣曰元其色正白下氣曰亥其色正黄老子曰道生一)
(孫登注曰妙一宅于太虛之内𤣥化資/於至道之用故因其所由謂之曰生)感星　夢日(葛/洪)
(神仙傳曰老子母感大流星而有娠後聖九𤣥道君列/紀經曰後聖君之母先夢𤣥雲日月纒其形乃感而孕)
(焉/)姓李　字芝(葛洪神仙傳曰老子生于李家猶以李/為姓上清三天君列紀經曰上清真人)
(姓桓字芝乃/中皇時人也)託洪胎　剖李腋(本行經曰太上老君託/胎洪氏之胞凝神瓊胎)
(之府道徳經序訣曰周時復託神李/母剖左腋而生生即皓然號曰老子)𤣥女吞氣　聖母
夢雲(𤣥妙内篇經曰三氣八十一萬億嵗後化生𤣥妙/玉女又生後八十一萬億嵗後三氣變化五色𤣥)
(黄妙玉女口仍即吞之八十一萬億乃化從𤣥妙玉女/左腋而生生而白首故號為老子聖母夢雲見夢日注)
合氣為名　指樹為姓(龜山元録經曰髙上玉皇上聖/帝君九天玉真皆徳空洞以為)
(字合二氣以為名𤣥妙内篇經曰老君托從/李母生李母無壻老君指李樹曰此為我姓)把十蹈五
　雙柱三門(葛洪神仙傳曰洪按朱韜玉札金簫内經/皆云老子足蹈三五手把十文鼻骨雙柱)
(耳三/門)緑腸朱髓　蒼腎青肝(列紀經曰若三元宮有琳/札緑腸朱髓又曰𤣥都丹)
(臺有皇皇金字者則/青肝紫絡蒼腎綾文)緑筋紫腦　銜日戴星(道君列君/經曰斗中)
(若有𤣥籙玉籍者則自有録筋/若三元宮有琳札青柴腦錦舌)七十二色　三十二光
(龜山元録經曰自髙上虚皇頂負圓光七十二/色又曰太㣲天帝君身生三十二色寶光矣)書上皇
玉帝君乃吟玉清之隠書(上景發晨暉金霄鬱紫清三/素曜瓊扇九𤣥上招靈手掇)
(青林花迴蓋太元庭寢晏頥緑房飛步透玉京提/攜朱景玉長烟亂虛營𤣥歸自司保何以怨無生)詩東
晉湛方生諸人共講老子詩(吾生幸凝湛智浪紛競結/流宕尖真宗遂之弱喪轍)
(雖欲反故鄉埋翳歸途絶滌除非𤣥風垢心焉能歇/大矣五千鳴特為道喪設鑒之誠水鏡塵􁻌皆朗徹)讃
東晉孫綽老子讃(李老無為而無不為道一堯孔跡又/靈竒塞關内鏡冥神絶涯永合元氣)
(契長/兩儀)序後周宇文逌道教實花序(混成元胎先天地而/生𤣥妙自然在開闢)
(之外可道非道非因金籙以詮言上徳不徳寄玉京而/闡說髙不可揆深不可源閟之而章三光舒之而綿六)
(合廣矣大矣莫得盡其鈎深恍兮惚兮安可窮其象物/十善之戒四極之科金簡玉字之音瓊笈銀題之㫖升)
(𤣥内教靈寳上清五老赤書之篇七聖紫文之記故以/暉諸篆籀煥彼圖牒𤣥經閟籍可得而談者焉若乃包)
(含天地陶育乾坤無大不大無小不小隨之而不見其/後迎之而不見其前周流六虚希㣲三氣無上大道游)
(於空洞之上梵形天尊見于龍漢之劫日在丁夘拜東/華之青童辰次庚寅虔台山之静黙漢史亦載道有三)
(十七家九十三篇斯止略序宗塗匪探奥􁻋詎詳金液/之異未悟石函之竒見之者尚迷聞之者猶豫非有天)
(尊之說曾無大聖之言豈下四蘂之丹/罕識五光之彩區區瑣瑣盍各而言)
仙第二(叙/事)釋名曰老而不死曰仙僊遷也遷入山也故
制字人傍山也魏伯陽周易參同契曰惟昔聖賢懐𤣥
抱真體服九鼎化淪與并(九鼎謂丹/砂之精)含精養神通徳三
元(天地/人也)精液腠理筋骨致堅衆邪闢除正氣常存累積
長乆變形而仙史記曰蓬萊方丈瀛洲此三神山諸仙
及不死藥在焉黄金白銀為宮闕未至望之如雲及到
三山反居水下欲到則風引舩而去終莫能至崔𤣥山
瀨鄉記曰老子為十三聖師養性得仙各自有法凡三
十六或以五行六甲或以服食度骨筋或以深巷大巖
門或以呼吸見丹田或以流理還神丹或以歔歙游天
山或以元陽長九分或以恬澹存五官或以清浄飛凌
雲或以三辰建斗迴或以三五竟復還或以聲罔處海
濱或以三黄居魄魂或以太一行成均或以六甲御六
丁或以祭祀致鬼神或以吹呴沈深泉或以命門固靈
根或以璇璣得玉泉或以專守升於天或以混沌留
吾年或以把握知塞門或以太一柱英氛或以虚無斷
精神或以黄庭乘僮人或以柱天徳神仙或以玉衡上
柱天或以六甲游𤣥門或以道引俛仰伸或以寂寞在
人間或以藥石上騰雲或以九道致紅泉或以厥隂三
毛間或以去欲但存神抱朴子曰求仙者要當以忠孝
和順仁信為本若徳不修而但務方術終不得長生也
行惡行大者司命奪紀小過奪算隨所犯輕重故所奪
有多少事對桂父　茅君(裴氏廣州記曰桂父常食桂/葉見知其神尊事之一旦與)
(鄉曲别飄然入雲葛洪神仙傳曰茅君學道成而歸自/說吾有神靈之職某月日當之官至期登羽車而去)
赤松　黄石(劉向列仙傳曰赤松子神農時雨師服水/玉散教神農服入火自燒至崑崙山上常)
(止西王母石室隨風上下炎帝少女追之亦得仙俱去/神仙傳曰黄石君者修彭祖之術年數百嵗猶有少容)
(亦學地仙/不求升雲)金母　玉妃(空洞靈章經曰紫㣲煥七臺鶱/樹秀玉霞衆聖集琳宮金母命)
(清歌靈寶赤書經曰元始登命太真/案筆玉妃拂筵鑄金為簡刻書玉篇)山圖　園客(劉向/列仙)
(傳曰山圖隴西人馬踏折脚山中道人教服地黄當歸/羌活𤣥參服一年病愈身輕追道人問自云五岳使也)
(能隨吾汝便不死山圖追隨六十餘年歸來行母服復/去莫知所之又曰園客濟陽人種五色香草積十年服)
(食其實有五色蛾上香草末客收而養之生桑蠶時有/女夜至自稱客妻道蠶狀客與俱蠶繭大如盆繰訖俱)
(去莫知/所之)木工　陶正(劉向列仙傳曰赤松子輿者黄帝/時人不食五穀啖百草花至堯時)
(為木工能隨風雨上下又曰甯封子者為黄帝陶正有/人過之為其掌火能出五色烟積火自燒而隨烟氣或)
(上或/下)龍師　魚吏(劉向列仙傳曰師門能使火食桃李/葩為夏孔甲龍師孔甲殺而埋之外)
(野一旦風雨迎之又曰赤須子者豐人云秦穆公時主/魚吏也食松實天門冬石脂齒落更生髮墮更出後去)
(止吳山七十餘/年莫知其所至)詩東晉郭璞逰仙詩(暘谷吐靈曜扶桑/森千丈朱霞升東)
(山朝日何晃朗迴風流曲櫺幽室發逸響悠然心永懐/眇爾自遐想仰思舉雲翼延首矯玉掌嘯傲遺世羅縱)
(情在獨徃明道雖若昧其中有/妙象希賢宜勵徳羨魚當結網)又詩曰(採藥游名山將/以救年頽呼吸)
(玉滋液妙氣盈胸懐登仙撫龍駟迅駕乘奔雷鮮裳逐/電曜雲葢隨風迴手頓羲和轡足踏閶闔開東海猶啼)
(涔崑崙螻蟻堆遐邈/冥茫中俯視令人哀)齊陸慧曉㳺仙詩(水華究靈輿陽精/測神秘具聞上仙)
(訣留丹未肯餌潛名游柱史𨼆迹居郎位委曲/鳳臺日分明栢寢事蕭史暫徘徊待我升龍轡)梁沈約
奉和竟(陵/)王游仙詩(朝止閶闔宮夕宴清都闕騰葢擁/奔星低鑾避行月九疑紛相從虹)
(旌乍升沒青鳥去復留髙堂雲/不歇葛花有餘照淹留且晞髮)周庾信和趙王游仙詩
(藏山還採藥有道得從師京兆陳安世成都李意期玉/京𫝊相鶴太一受飛龜白石香新芋青泥美熟芝山精)
(逢照鏡樵客遇圍棋石文如碎錦藤/苗似亂絲蓬萊在何處漢后欲遙祠)詞步虚詞(東明九/芝葢北)
(燭五雲車飄颻入倒景出沒上烟霞春泉下玉霤青鳥/向金華漢帝看桃核齊侯問棗花上元應送酒來徃蔡)
(經/家)又詞(北閣臨𤣥水南宮坐絳雲龍泥印玉策天火練/真文上元風雨散中天鼓吹分虚駕千尋上空)
(香萬/里聞)讚宋謝靈運王子晉讚(淑質非不麗難以之百年/儲宮非不貴豈若登雲天)
(王子愛清淨區中實囂諠/冀見浮丘公與爾共繽翻)又巖下一老翁五少年讚(衡/山)
(採藥人路迷糧亦絶過息巖下坐正見相對説一/老四五少仙隠不可别其書非世教其人必賢哲)
道士第三(叙/事)太霄琅書經曰人行大道號曰道士士者
何理也事也身心順理惟道是從從道為士故稱道士
樓觀本記曰周穆王尚神仙因尹真人草制樓觀遂召
幽逸之人置為道士又曰平王東遷洛邑又置道士七
人漢明帝永平五年置三十七人晉惠帝度四十九人
給户三百後魏武帝為九州置壇又度三十五人文帝
幸雍謁陳熾法師置道士五十人三洞道科曰道士有
五一天真道士髙𤣥皇人之流也(袪惑論曰鬱華子廣成/子紫府先生中皇真人)
(河上丈人/亦是也)二神仙道士杜沖尹軌之例也(袪惑論曰赤松/子鬼谷子劉叔)
(卿樂子長安期先生王/方平魯女生亦是也)三山居道士許由巢父之比也(袪/惑)
(論曰王倪善卷東園/公角里先生亦是也)四出家道士宋倫彭諶之匹也(袪惑/論曰)
(杜沖彭宗王探封君達王子/年陳寳熾李順興亦是也)五在家道士黄瓊籛鏗之
倫也陸法師曰凡道士道徳為父神明為母清浄為師
太和為友大戒三百以度未兆之禍威儀二千以興自
然之福事對素券　赤明(太上丹簡墨録經曰若受法/位至真一及太一素券之號)
(可署先生之位靈寶五練經曰昔赤明天中道士鄭仁/安功徳未滿死于長桑北戎之阿𤣥和先生於此五練)
(生尸之符鬱然而起/為上宮南帝老君)悟師　無友(太平經曰悟師一人/教十弟子十以教百)
(百以教千干以教萬真誥曰李少君口訣云道也/士去世不事王侯是無君也塊然獨立是無友)稷丘
鬼谷(列仙傳曰稷丘公者太山下道士漢武帝東巡狩/乃冠章甫衣黄衣擁琴來迎帝曰勿上必傷指帝)
(上左指折為丘公立/祠鬼谷事見叙事)善忍　句曲(靈寶五練經曰昔善/忍國有道士姓現字)
(信然師無常真誥曰秦孝王時道/士周大賓徃句曲山下種五果也)𤣥黄　青赤(洞真隠/𤣥玉晨)
(金華玉經曰朱字鳳一明光映軒上座𤣥黄中序天真/老子立徳經曰道士有上中下深于道多者名上座龜)
(山元録經曰皇上萬始先生秋三/月則化形為青赤紫三色之光)三景　二暉(太上八/素真經)
(曰凡遵三景稱三景弟子已度三人付師友已從傳授/得稱三景法師上清紫晨君經云上皇先生紫晨君葢)
(二暉之𦙍結/玉晨之精)貴人　給户(洞淵經云道士貴人悉天/上來也給户事見叙事)東
園公　西門恵(漢書曰東園公綺里季夏黄公甪里先/生四皓也見叙事漢書曰道士西門惠)
(知王莽之將終/劉氏復為天子)詩魏知古𤣥元觀尋李先生不遇詩(羽/客)
(今何在空尋伊洛間忽聞歸苦縣復想入函關未/作千年别猶應七日還神仙不可見寂寞返蓬山)
觀第四(叙/事)太上決疑經曰元始天尊在協晨靈觀諸天
内音經曰太上觀罪福之腸開死生之門九靈觀主天
地大期洞靈上觀主御帝君紫陽觀主雲風北靈觀主
開八書於空洞通陽觀主得度之人大靈觀主得度升
仙人太和真人尹軌樓觀先師傳曰周穆王問杜沖靈
宅棲𤣥為修觀道學傳曰茅山南洞有崇元觀道士張
允之觀前别地為金陵觀女道士王道憐八龍山自造
觀宇名𤣥曜觀張元始復於茅山南洞造𤣥明觀事對
玉虛　金洞(外國放品經曰北方有元洲地方三千里/無色象形影惟有玉虚紫館洞𤣥經曰金)
(洞素虚館金母太/素三元君所居)紫館　丹室(玉皇元聖記曰游龍交/馳于紫館之上太洞五)
(經注訣曰丹室者/朱火天室館也)叢霄　明霞(洞𤣥五行經曰中黄老/君曰子既知身藏又當)
(知天地父母之家五城十二樓真秘于叢霄之觀三元/經曰元始天王于明霞之館大霄雲户下教以授三天)
(玉/童)三隂　九靈(真誥曰古英人改容于三隂之館/童顔于九練之尸九靈事見叙事)西華
　北靈(曲素決辭經曰髙上玉皇辭曰目即/西華館意合廣寒宮北靈事見叙事)詩陳陰鏗逰
始興道館詩(紫臺髙不極青溪千仞餘壇邉逢藥銚洞/裏閱仙書庭舞經乘鶴池逰被控魚稍昏)
(薤葉斂欲暝槿花疎徒/教斧柯爛㑹自不凌虚)詔後周武帝立通道觀詔(制詔/至道)
(𢎞深混成無際體包空有理極幽𤣥但岐路既分流源/愈逺淳離朴散形氣斯乖遂三墨八儒朱紫交競九流)
(七略異/說相勝)
佛第五(叙/事)佛地論曰佛者覺也覺一切種智復能開覺
有情如睡夢覺故名為佛普曜經曰佛兜率天降神
於西域迦維衛國浄梵王宮摩耶夫人剖右脅而生時
多靈瑞生而能言本相經曰年十九踰城出家學道勤
行精進禪定六年成道具三十二相八十種好佛地論
曰姓釋迦號牟尼佛後魏釋老志曰凡說教大抵言生
生之類皆因行業有三世識神不滅凡為善惡必有報
應漸積勝業陶冶麤鄙經無數形澡練神明乃致無生
而得佛道也其間階次心行等級非一皆縁淺以至深
藉㣲而為著在於積仁順蠲嗜欲習虚静而成通照也
其始修心則依佛法僧之三歸又有五誡去殺盜婬妄
言飲酒大意與仁義禮智信同隋書經籍志曰釋迦在
世教化四十九年乃至天龍人鬼並來聽法弟子多有
得道證果後於拘尸那成婆羅雙樹間二月十五日入
般湼槃譯言滅度亦言常樂我淨弟子迦葉追共撰述
其教為十二部後漢明帝夜夢金人飛行殿庭以問於
朝而傅毅以佛對帝遣使徃天竺得佛經及釋迦像自
後佛法徧於中夏事對離相　斷言(法華經曰如來生/住於種種之地所)
(謂解脫相離相滅相終歸于空/維摩經曰法無名字言語斷故)慈室　慧門(法華經曰/慈悲為室)
(柔和忍辱為度經曰/通惠為門以法為室)龍步　鸞音(佛名經曰龍步佛/新經曰鸞音弗)金
乘　珠藏(佛名經曰金乘佛又/曰珠足佛珠藏佛)露山　金海(法華經曰/甘露山佛)
(稱揚功徳經曰火/光界金海如來)寶洲　金界(佛名經曰南無寶洲/佛又曰金色境界佛)日
月燈　旃檀海(十方佛名經曰三萬億日月燈明/佛觀佛三昧經曰五百旃檀海佛)珠腋
　金臂(觀佛三昧經曰相佛腋下相中懸生五珠如摩/尼珠上通佛腋十住論曰佛臂長過膝如金關)
字髪　輪齒(十住論曰佛髮色如墨蜂中有徳字安字/僧伽羅刹經曰如來齒上有千輻輪相)
七滿　八平(十住論曰佛身七處滿謂兩手兩肩兩足/及頸佛地經曰佛表裏八處平滿三峰腹)
(齊如等/色好)金精髪　珠火眉(大集經曰佛不以惡事加衆/生故得髪色金精相瓔珞經)
(曰佛眉/象珠火)琉璃咽　珊瑚舌(三昧經曰佛咽喉如琉璃筒/大智論曰佛舌相色如珊瑚)
珠澤毛　金花面(離垢施女經曰賢者阿難以偈歎曰/白毛眉間生美澤猶真珠修道經曰)
(佛面光/如金花)詩齊王融訶詰四大門詩(迅矣百齡綿兹六入/出沒昏疑興居愛習)
(總總予求營營爾給匪徳曰歸惟殃斯集/貪人敗類無厭自及昭回不希𤣥墟何泣)又在家男女
惡門詩(石磨則磷玉生雖堅惟居必徙豈曰能賢氷開/春日蘭敗秋年天教斯類及□情遷命符三牖)
(生偕十􁹠兹焉/遂住憂畏方延)又大慙愧門詩(蘭室改蓬心旌崖變伊/草丹青有必渝絲素豈)
(常皓曲轅且繩直詭木遂雕藻一簣或成山百里勌中/道崇漢乃王臣大楚言元保勉矣徳不孤至言匪虚造)
又努力門詩(豫北二山尚有移河中一洲亦可為精誠/必至霜塵下意氣所感金石離有子合掌)
(修名立王生擢髮美譽垂自來勤心少騫墮何不努力/出憂危勝幡法鼓縈且擊智師道衆紛以馳有生無我)
(儼既列無明/有我孰能窺)又迴向門詩(悠悠九土各異形擾擾四生/非一情驅車䇿馬殉世業市)
(文鬻義炫虚名三墨紛糾殊不㑹七儒委鬱曾未并吉/凶拘忌及數術取與離合實縱横朝日夕月竟何取投)
(巖赴火空捐生咄嗟失道/爾迴駕沔彼流水趣東瀛)讚梁沈約千佛讚(道有偕適/理無二歸)
(寂照同是形相俱非干覺符應遞扣𡨕機七尊緬矣感/謝先違既過已滅末來無象一刹靡停三念齊想不常)
(不住非今非曩賢劫雖遼修焉如響棲林藉樹背室違/家前佛後佛跡同轉車或游堅固或䕃龍華能達斯㫖)
(可類恒沙萃萃羣聖均此妙極先後參差各隨/願力宻跡𢎞道數終乃陟誓覩來運永傳令識)銘梁沈
約釋迦文佛象銘(積智成明積因成業能仁奚感將吼/妙法駐景上天降生右脅始出四門)
(終超九劫眇求靈性曠追𤣥軫道雖有門迹無可朕物/我兼謝心行同泯一去後心百非寧盡式資理悟悟以)
(言陳言不自布出之者身有來必應如泥在釣應我以形/而余矇瞽守兹大夜焉拔斯苦仰尋尊靈法言攸吐不)
(有儀形薆/焉誰覩)
菩薩第六(叙/事)度世經曰菩薩著法冠幘道印綬觀藥王
藥上二菩薩經曰藥王藥上身長千二百由旬隨應衆
生或十八丈或八尺紫金色虛空藏經曰普賢菩薩身
無量無邉百千之色五十種光虛空藏菩薩身二十由
旬頂上如意珠作紫金色無涯際持法門經曰勝怨菩
薩在空虚中立與流離雲覆世界雨金色之花沈水香
赤真珠葢紺琉璃葢珊瑚蓋大方等大集經曰不空菩
薩以三昧力其地平正猶如手掌多羅樹八道間錯羅
布其中金多羅樹白銀葉花銀樹琉璃葉花頗黎樹馬
腦葉花馬腦樹車渠葉花車渠樹真珠葉花赤真珠樹
黄金葉花精進度無極經曰菩薩為魚王漁人以網捕
羣魚則首倒植泥中住尾舉繩衆魚得活六度集經曰
菩薩為鸚鵡王徒衆三千有兩鸚鵡力勢踰衆口銜竹
衡以為車乘王集其上飛止游戲大智度論曰菩薩為
迦頻闍羅鳥與大象獼猴友共在必鉢羅樹下住自相
問言我等不知誰應為長象言我昔見此樹在我腹下
今大如是我應為長獼猴言曾蹲地手逸樹頭我應為
長鳥言我於必鉢羅林中食此樹果子隨糞出樹得生
以是推之我應最大象復言先生宿舊禮應供養即時
大象背負獼猴鳥在猴上周游而行九色鹿經曰菩薩
為鹿其毛九種色角如白雪僧伽羅利經曰菩薩立行
有鳥巢頂上懼卵墜落及鳥未能飛終不捨去事對夢枕
　飛鉢(優樓頻羅經曰昔有童子修悟世間化作女形/生長者家其母夢琉璃枕有寶葢菩薩曰所懐)
(子是空明菩薩普起三昧經曰/菩薩食鉢于空中自然飛來)鴿王　獅子(六度集經/曰菩薩為)
(鴿王優樓頻羅經曰/有獅子眼王菩薩)日城　星劫(造天地經曰祭河婁/國土人無有日月之)
(光寶光菩薩徃造日城/法華經曰星宿劫也)手花　心地(虚空藏經曰寶手/菩薩手中出無量)
(花香瓔珞四不得經/曰菩薩心地如此)三願　四誓(菩薩内戒經曰菩薩/當如三願迦葉經曰)
(菩薩有四/種畢定誓)八方　七品(寶女經曰舍利佛菩薩八方無/所患厭樓炭經曰有七品菩薩)
天子按樹　帝釋聽經(普曜經曰菩薩咸道入水洗浴/八萬天子各按樹枝菩薩牽枝)
(出又曰菩薩降神母胎/天帝􁺌梵咸來聽經)讚東晉釋慧逺曇無竭菩薩讚
(亹亹大匠道𤣥數盡譬彼大壑百川俱引/涯不俟津涂不旋軫三流開源于馬同冺)宋傅亮文殊
師利菩薩讚(在昔龍種今也童真業化游方罔識厥津/髙㑹維那研㣲盡神發揮幽賾導達天人)
又彌勒菩薩讚(時無並后道不二司龍潛兠率按轡候/時翳翳長夜懐而慕思思樂朗旦屬想)
(靈/期)
僧第七(叙/事)增一阿含經曰四河入海無復河名四姓為
沙門皆稱釋種尊勝經名為苾芻諸經名為比丘漢明
帝内傳曰摩騰竺法蘭漢地僧之始也髙僧傳曰僧含
吳地僧之始也長阿含經曰凡沙門衣鉢隨身譬如飛
鳥四十二章經曰僧行道如牛負深泥中疲極不敢
左右顧增一阿含經曰沙門皆草蓐為牀四分律曰沙
門以世俗法教白衣正法念經曰沙門不得近一切捕
鳥人戲論人外道人長阿含經又曰不畜象兵馬兵車
兵步兵事對六法　五門(成實論曰如説比丘成就六/法能以口風吹散雪山髙僧)
(傳曰僧督得禪法/要遂精練五門)拘隣　平叔(増一阿含經曰將養聖/衆不失威儀即阿若拘)
(鄰比丘髙僧傳曰廬山隠士劉遺民見僧/肇般若無智論曰不意方今復有平叔)離日　彌天
(增一阿含經曰坐禪入定心不錯亂即離日比丘髙僧/傳曰習鑿齒嘗詣道安曰四海習鑿齒荅曰彌天釋道)
(安/)鵬耆　鷹俊(增一阿含經曰言論辨了而無凝滯又/能造偈誦嘆如來徳即謂鵬耆舍比丘)
(髙僧傳曰攴遁常養一鷹人/問之何以荅曰賞其神俊)松栢　梧桐(髙僧傳曰姚/興問司徒姚)
(嵩僧睿如何答曰實鄴衛之松栢又曰惠紹將于東石果/室自焚臨終謂同學曰吾燒身處當生梧桐其後三日)
(生/焉)三輩　四道(無為經曰沙門有三坐禪為上輩誦經/為中輩助衆為下輩請僧福田經曰聖)
(僧四道果僧菩薩僧/佛應化僧聖應化僧)花氏城　杯度鉢(法藏傳曰馬鳴/比丘于花氏城)
(中與五百王子同時悟道髙僧傳曰朱靈期使髙麗還/值風飄至一洲見一寺有石人靈期竭誠懴悔乃為真)
(人因以鉢與杯度度得鉢直入雲還/接之云我不見此鉢乃四千年矣)仙人星　呪龍雨
(髙僧傳曰道開從西來日行七百里太史奏石虎云有/仙人星見當有髙士入境又曰沙公苻堅時旱呪龍下)
(鉢中天/即大雨)詩隋江總經始興廣果寺題愷法師山房詩(息/舟)
(候香阜悵别在寒林竹近交枝亂山長絶逕深輕/飛入定影落照有疎隂不見投雲狀空留折桂心)詔後
魏孝文帝立僧尼制詔(門下凝覺澄沖事超俗外揣摸/莞賾理寄忘言然非言何以釋)
(教非俗何能表真是三藏舒風必資戒典六度摛化固/憑尸波自象教東流干齡以半秦漢俗革禁制彌宻故)
(前代英人隨宜興引世輕世重以闡𤣥奥光朝之日嘗/為僧禁小有未詳宜其修立近見沙門統僧顯等自云)
(欲更一刋定朕聊以淺識共詳正典事起忩忩觸未詳/究且可設法一時粗救俗習須𤣥白一同更釐厥喪)
宋孝武帝沙汰沙門詔(門下佛法訛替沙門混雜未足/扶濟鴻教而專成逋藪加頃姧)
(心頻發凶狀屢聞欺道亂俗人神交忿可付所在與寺行/耆長精加沙汰後違犯嚴其誅坐主者詳其條格速施)
寺第八(叙/事)文殊師利菩薩經曰佛初得道在摩伽陀國
伽耶山寺增一阿含經曰波斯匿等五王白世尊此僧
伽户水側福妙最是神地欲造寺世尊曰汝等五王此
處造寺長夜受福世尊即申右手從地中出迦夜如來
而告曰欲作神寺當依此法佛逰天竺本記曰達親國
有迦葉佛伽藍穿大石山作之有五重最下為鴈形第
二層作師子形第三層作馬形第四層作牛形第五層
作鴿形名為波羅越(波羅越葢/彼國名鴿)譬喻經曰阿育王起千
八百寺髙僧傳曰漢明帝於城門外立精舍以處摩騰
焉即白馬寺是也名白馬者相傳云天竺國有伽藍名
招提其處大富有惡國王利於財將毁之有一白馬繞
塔悲鳴即停毁自後改招提為白馬諸處多取此名馬
事對二梵　三利(増一阿含經曰世尊說四梵福若能/補理故寺是謂二梵之福譬喻經曰)
(王舍國人欲作寺錢不足入海得名寶珠上國王言我/有三利欲作寺入海安隠多得金寳而不貪惜三利)
白馬　青鴛(白馬事見叙事大藏經曰/須彌山下有青鴛伽藍)四廟兩塔(增一/阿含)
(經曰起四廟寺譬喻經/曰罽賓國有兩塔寺)波羅越　麗跋藍(波羅越事見/叙事十誦戒)
(本經曰拘夷國寺阿麗藍石若阿麗跋藍石三寺比丘/君依塔彌受法戒此寺尼多是葱嶺以東王侯婦女也)
詩吳少㣲和崔侍御日用逰開化寺閣詩(左憲多材雄/故戍光鷙鶚)
(馳贈單于使休軺太原郭館次厭煩歊情懐尋寂寞西/縁十里餘北上開化閣初入雲樹間冥濛未昭廓漸出)
(欄榥外萬里秋景焯嵗晏風落山天寒水歸壑覽/物頌幽果至乘動𤣥鑰但敷利解言求用忘昏著)陳江
總明慶寺詩(十五詩書日六十軒冕年名山極歴覽勝/地殊留連幽崖聳絶壁洞穴㵼飛泉金河)
(知證果石室乃安禪夜梵聞三界朝香徹九天山階步/皎月澗户聴凉蟬市朝霑草露淮海作桑田何言望鍾)
(嶺更復/切秦川)隋蕭慤和崔侍中從駕經山寺詩(鈎陳夜瞻徼/河漢曉參横)
(逰騎騰文馬前駈轉翠旌野禽喧曙色山樹動秋聲雲/表金輪見巖端畫栱明塔疑從地涌葢似積香成泉髙)
(下溜急松古上枝平儀台多壯思麗/藻蔚縁情自嗤非照廡何以繼連城)隋孔徳紹登白馬
山䕶明寺詩(名嶽標形勝危峰逺鬱紆成象建環極大/壯闡規模層臺聳靈􁺽髙殿邇陽烏暫同)
(㳺閬苑還類入仙都三休開碧嶺萬户洞金鋪攝心罄/前禮訪道挹中虚遙瞻盡地軸長望極天隅白雲起梁)
(揀丹霞映栱櫨露花疑濯錦泉月/似沈珠今日桃源客相顧失歸塗)詔北齊武成帝以三
臺宮為大興聖寺詔(思展聿修之重念歸喜捨之路肌/膚匪恡國城何寳期濟率土至于)
(圓極可以三臺宮為大興聖寺此處極土木之壯窮丹/素之妍竒怪備于刻削光華異于圖彩願使靈心肸蠁)
(神物奔㑹真覺惟寂有感必通化為浄土廣延徳衆/心若琉璃法輪常轉麗甘露于大千照慈燈于廣劫)後
周明帝修起寺詔(制曰孝感通神瞻天罔極莫不布金/而構祗園流銀而成寶殿方知鹿苑)
(可期鶴林無逺敢縁雅頌仰籍莊嚴欲使功侔天地/興歌不日太師晉國公總監置陟岾陟屺修寺營造)唐
貞觀年為戰陣處立寺詔(有隋失道九服沸騰朕親總/元戎致兹明罰誓牧登陑曾)
(無寧嵗其有桀犬嬰此湯羅衘鬚義憤終乎握節各徇/所奉咸有可嘉日徃月來逝川斯逺雖復項籍致命封)
(樹紀于丘墳鮑信捐生丹青著于圓象猶恐九泉之下/尚淪鼎鑊八難之間永纒水炭湫然疚懐用忘興寢所)
(以樹其福田濟其營魄可以建義以來交兵之處為義/士凶徒殞身戎陣者各建寺刹招延勝侶望法鼓所振)
(變炎火于青􁻍清梵所聞易苦海于甘露所司足量定/處所并立寺名支配僧徒及修院宇具為事條以聞稱)
(朕矜哀之意也仍命虞世南李百藥褚遂良顔師/古岑文本許敬宗朱子奢等為碑銘以紀功業也)
　
　
　
　
　
　
　
　
　
　
　初學記巻二十三
欽定四庫全書
　初學記卷二十四
　　　　　　　　　　　　　　唐　徐堅　撰
　　居處部
都邑第一(叙/事)春秋左氏傳曰凡邑有宗廟先君之主曰
都無曰邑又釋名云都者國君所居人所都㑹也邑猶
俋聚㑹之稱也案帝王世紀曰伏犧都陳神農亦都陳
又營曲阜(陳今陳州曲阜/今兖州曲阜縣)黄帝都涿鹿或曰都有熊(涿/鹿)
(今幽州界有熊今/鄭州界新鄭縣)少昊都窮桑(窮桑在魯北故春秋傳/曰命伯禽而封少昊之)
(墟又尚書序曰魯/侯伯禽宅曲阜)顓頊都髙陽(髙陽在周為衞地故春/秋傳曰衛顓頊之墟也)
(或謂之衛丘/今濮陽縣)帝嚳都亳一曰都髙辛(今偃/師也)堯始封於唐
後徙晉陽即帝位都平陽(唐今定州唐昌縣晉陽今太/原府晉陽縣平陽今晉州)
舜都蒲阪(今蒲州/河東縣)禹本封於夏為夏伯及舜禪都平陽
或在安邑(安邑蒲州縣名一曰夏禹在陽城葢避舜子/商均非都也按尚書五子之歌曰惟彼陶唐)
(有此冀方言堯舜至禹及太康皆在冀州界少康中/興而復還舊都故春秋傳曰復禹之迹不失舊物)湯
都亳(殷都有三亳穀熟為南亳䝉為北亳偃/師為西亳湯都即南亳也或云西亳)至仲丁遷囂(或/曰)
(敖今河南/之敖倉也)河亶甲居相(相今/相州)祖乙居耿(耿河東皮/氏之耿鄉)及盤
庚五遷復南都亳之殷地(則西/亳也)周文王都酆武王都鎬
(酆鎬並今/京兆之界)周公相成王以酆鎬偏處西方方貢不均乃
營洛邑(今東/都也)成王即洛邑建明堂朝諸侯復還酆鎬至
幽王為犬戎所殺平王東遷乃居洛邑及敬王時又遷
成周(今洛陽故/都城是也)秦非子始封於秦(秦今在隴西自非子/之後莊公徙楚丘文)
(公徙汧寧公都平陽平陽今岐州郿縣界非堯之平/陽都也至徳公又居雍獻公徙櫟陽孝公徙咸陽)後
都咸陽漢都長安東觀漢記曰光武中興都洛陽又於南
陽置南都三國時魏略云魏以長安譙許昌鄴洛陽為
五都吳志云吳都鄂後遷建業蜀志云蜀都成都晉書
云晉都洛陽至永嘉南居建康(建康今潤州江寧縣宋/齊梁陳並同居建康梁)
(元帝及後梁蕭詧乂别居江陵晉亂有十六國各建都/邑前涼張軌都燉煌後梁呂光都姑臧南涼秃􁻎烏孤)
(都樂都西涼李暠都酒泉北涼沮渠䝉遜都張掖前燕/慕容廆初都和龍後徙薊又徙鄴後燕慕容垂都中山)
(南燕慕容徳都廣固非燕馮跋都和龍前秦符堅後秦/姚萇並都長安西秦乞伏國仁都定樂前趙劉聰都平)
(陽後趙石勒都襄國至石季龍都鄴後蜀李特都成都/夏赫連勃勃都統萬城晉永嘉南遷後魏據有中原初)
(都代後徙洛陽至文帝遷長安孝静帝遷鄴號東魏北/齊髙陽以鄴為上都晉陽為下都西魏襌周周禪隋隋)
(並都長安隋髙祖營大興域後徙居之更名曰長安即/今西京城也隋煬帝遷洛陽于故周之王城南封伊闕)
(即今東/都城也)唐虞以前都名不著自夏之後各有所稱白虎
通云夏為夏邑商為商邑周為京師是也公羊傳曰京
師者何也天子所居也京大也師衆也言天子所
居必以衆大言之也事對天府　帝畿(漢書曰劉敬說/上都闗中上疑)
(之左右大臣皆山東人多勸上都洛陽曰東有成臯西/有崤澠背河向洛其固亦足恃也張良曰洛陽雖有此)
(固其中小不過數百里地薄四面受敵此非用武之國/夫關中左崤函右隴蜀沃野千里南有巴蜀之饒北有)
(胡苑之利阻三面而守獨以一面東制諸侯此所謂金/城千里天府之國也班固西都賦曰華實之毛則九州)
(之上腴焉防禦之阻則天下之隩/區焉是故横被六合三成帝畿)帶涇　貫渭(班固西/京賦曰)
(漢之西都在于雍州實曰長安帶以洪河涇渭之川三輔/黄圖曰秦皇兼天下都咸陽渭水貫都以象天漢横橋)
(南度以/法牽牛)作豐　營洛(毛詩曰文王受命有此武功既伐/于崇作邑于豐漢書曰昔者周公)
(營洛邑以為在于土中諸/侯藩屏四方故立京師)三亳　二周(皇甫謐帝王世/紀云殷有三亳)
(在梁國一亳在河南也穀熟為南亳即湯都也䝉為北/亳即景亳湯所盟地偃師為西亳則盤庚所徙也史記)
(曰赧王時東西周分/境赧王徙都西周)千里　四縣(白虎通曰京師者何法/謂也千里之邑號也)
(日月之徑千里周禮曰/四縣為都以任地事)居邰　徙雍(三輔故事曰周后/稷居邰公劉遷豳)
(亶甫遷岐山之陽三輔黄/圖曰秦徳公自汧徙雍)法日　象漢(法日事見千里/注象漢事見貫)
(渭/注)再徙　五遷(吕氏春秋曰一徙成邑再徙成都亳殷/三徙成國書序曰盤庚五遷將治)澗
瀍　河洛(尚書曰我乃卜澗水東瀍水西惟洛食左思/蜀都賦曰崤函有帝皇之宅河洛為王者之)
(里/)建瓴　定鼎(漢書曰秦中形勝之國也地勢便利以/加兵于諸侯譬猶髙屋之上建瓴水也)
(帝王世紀曰武王伐紂營洛邑而定鼎/焉今洛陽西南洛水北有鼎中觀是也)伊洛　崤函(傅/毅)
(洛都賦曰尋歴代之規兆仍險塞之自然決崑崙之洪/流㯫伊洛之雙川漢耆張良曰夫闗中左崤函右隴蜀)
統四方　兼六合(五經要義曰王者受命創始建國立/都必居中土所以總天地之和據隂)
(陽之正均統四方旁制萬國者也左思蜀都也/賦曰夫蜀都者于水陸所湊兼六合而交㑹)交風雨
總天地(張衡東京賦曰昔先王之京邑也掩觀九隩靡/地不營土圭測景不縮不盈總風雨之所交然)
(後以建王城總天地/事已見統四方注)挾成臯　據函谷(傅毅洛陽賦曰/挾成臯之嵓阻)
(扶二崤之崇山班固西京/賦曰左據函谷二崤之阻)四方之極　八紘之中(毛詩/曰商)
(邑翼翼四方之極毛萇注曰商邑京師也左思魏都賦/曰夫魏土者考之四隩則八紘之中也測之寒暑則霜)
(露所/均也)賦後漢班固西都賦(漢之西都在于雍州實曰長/安左據函谷二崤之阻表以)
(太華終南之山右界褒斜隴首之險帶以洪河涇渭之/川華實之毛則九州之上腴焉防禦之阻則天下之隩)
(區焉是故横被六合三成帝畿周以龍興秦以虎視及至/大漢受命而都之也仰悟東井之精俯恊河圖之靈奉春)
(建䇿留侯演成天人合應以/發皇明乃眷西顧實惟作京)後漢傅毅洛都賦(惟漢元/運㑹世)
(祖受命而弭亂體神武之聖資握天人之契賛揮電旗/于四野拂宇宙之殘難受皇號于髙邑修兹都之城館)
(尋歴代之規兆仍險塞之自然被崑崙之洪流據伊洛/之雙川挾成臯之嵓阻扶二崤之崇山砥柱回波綴于)
(後三塗太室結于前鎮/以嵩髙喬岳峻極于天)後漢張衡南都賦(於顯樂都既/麗且康陪京)
(之南居漢之陽割周楚之豐壌跨荆豫而為疆體爽塏/以閒敞紛郁郁其難詐爾其地勢則武闕闗其西桐柏)
(揭其東流滄浪而為隍廓方城以為墉湯谷/涌其後淯水盪其胷推淮引湍三方是通)晉左思蜀
都賦(夫蜀都者葢兆基于上世開國于中古廓靈關而/為門包玉壘而為宇帶二江之雙流抗峩眉之重)
(阻水陸所湊兼/六合而交㑹焉)又魏都賦(魏土者畢昴之所應虞夏之/餘人先王之桑梓列聖之遺)
(塵考之四隩則八紘之中/測之寒暑則霜露所均)晉庾闡揚都賦(負鐘嵓以結/宇泝陽潭以)
(開江頽方山之磐崿竦白石之靈峰滙青谿之濬/壑枕百堵之層墉横朱雀之飛梁豁九達之遐衝)詩陳
孔奐賦得名都一何綺詩(京洛信名都佳麗擬蓬壺九/華彫玳瑁百福上椒塗黄金)
(絡騕褭蓮花裝鹿盧咸/言儀服威全勝執金吾)隋許善心奉和還京師詩(重光/闡帝)
(圖肆覲荷來蘇卜洛連新邑因秦還舊都雷警三辰衛/星陳七萃駈從風折鳯羽曜日拖魚鬚憲章殫禮樂容)
(服備車徒迴鑾入酆鎬從蹕度枌榆冉冉年和變遲遲/節物徂餘花照玉李細葉翦珪梧朝夕萬國湊海㑹百)
(川輪㣲生逢大造/倐忽改榮枯)唐虞世南賦得吳都詩(畫野通淮泗星躔/應斗牛玉牒宏圖)
(表黄旗美氣浮三分開霸業萬里宅神州高臺臨茂苑/飛閣跨澄流江濤如素葢海氣似珠樓吳趍自有樂還)
(似鏡/中逰)禇亮賦得蜀都詩(列宿光輿井分芒跨梁岷沈犀/對江浦駟馬入城闉英圖多霸)
(跡歴選有名臣連騎簮纓滿含章/詞賦新得上仙槎路無待訪嚴遵)李百藥賦得魏都詩
(炎運精華歇清都寳命開帝里三方盛王庭萬國來𤣥/武疏遙隥金鳳上層臺乍進仙童藥時傾避暑杯南館)
(招竒士西園引上才還/惜劉公幹疲病清漳隈)鄭翼登北邙還望京洛詩(步登/北邙)
(阪踟蹰聊屬望宛洛盛皇居規模窮大壯三河分設險/兩崤資巨防飛觀紫煙中層臺碧雲上青槐夾馳道迢)
(迢修且曠左右多第宅參差居將相清晨謁帝返車馬/相追訪胥徒各異流文物分殊狀囂塵暗天起簫管從)
(風颺伊余孤且直生平獨淪/喪山幽有桂叢何為坐惆悵)詔唐髙宗天皇大帝建東
都詔(朕聞踐華固徳百二稱乎建瓴卜洛歸仁七百崇/乎定鼎是以控膏腴于天府啟黄圖于渭濱襟沃)
(壞于王城摛緑宇于河渚市朝之城麗皇州之九緯丹/紫之原邈神臯之千里二京之盛其來自昔此都心兹)
(宇宙通賦貢于四方交乎風雨均朝宗于萬國曲阜之/規猶勤測圭之地載華豈得宅帝之鄉獨稱都于四塞)
(里王之邑匪建國於三川宜改洛陽宮為東都上棟下/宇彼勞昔以難前廣厦高臺我名今而改彼仍兹舊貫)
(式表/宸居)
城郭第二(叙/事)管子曰内為之城外為之郭釋名云城盛
也盛受國都也郭廓也廓落在城外也風俗通曰郭或
謂之郛郛者亦大也案淮南子鮌作城吳越春秋曰鮌
築城以衛君造郭以守民此城郭之始也五經異義曰
天子之城髙九仞公侯七仞伯五仞子男三仞又公羊
傳注曰天子之城千雉髙七雉公侯百雉髙五雉子男
五雉髙三雉白虎通曰天子曰崇城言崇髙也諸侯曰
干城言不敢自專禦於天子也月令每嵗孟秋之月補
城郭仲秋之月築城郭左氏傳曰計丈數揣髙卑度厚
薄仞溝洫物土方議逺邇量事期計徒庸慮材用書糇
糧以令役此築城之義也釋名又曰城上垣謂之脾睨
言於孔中睥睨非常也亦曰陴言禆助城之髙也亦曰
女牆言其卑小比之於城若女子之於丈夫也說文所
謂堞者亦女牆也事對却月　長雲(荆州記曰沌陽縣/至沔口水北有却)
(月城西一里有馬騎城周迴五里髙一/丈鮑照蕪城賦曰崪若斷岸矗似長雲)皇后　夫人(酈/道)
(元注水經曰魯陽關水歴衡山西南經皇后城西建武/元年光武遣侍中傅浚持節迎光烈皇后于渭陽浚發)
(兵三百餘人宿衛皇后道路歸京師既稅捨所在故城/得其名矣漢書曰匈奴使右都尉要擊漢軍于夫羊句)
(山貳師遣屬國胡騎二千與戰虜兵/敗散漢軍乘勝追北至范夫人城)西安　南武(崔鴻/北涼)
(録曰沮渠蒙遜等推段業為涼州牧業築西安城董覽/吳地記曰海渚有吳王闔閭與越結怨相伐築城名曰)
(南武城以禦越後吳先主/亦因此更繕修以備魏也)臨江　踐華(荆州圖記曰魚/復縣西北赤甲)
(城東南連白帝城西臨大江賈誼過秦論曰始皇奮/六代之餘烈振長䇿而御宇内踐華為城因河為池)紫
土　黄金(崔豹古今注曰秦所築長城土色皆紫漢塞/亦然故稱紫塞沈約宋書曰氐師揚難當冦)
(漢中魏興太守/薛健據黄金城)千里　九重(東方朔十洲記曰崑崙山/有積金為天墉城而方千)
(里淮南子曰崑崙山有增城九/重其髙一萬一千一百一十里)𤣥菟　白鹿(漢書曰昭/帝元鳳六)
(年某郡國徙築遼東𤣥菟城王歆之始興記曰含/涯有三城白沙城馬鞍城白鹿城城南有白鹿岡)千丈
　九仞(荆州圗記曰白帝城西臨大江東南髙二百丈/西北髙一千丈許隋五經異義曰天子城髙九)
(仞/)天險　地中(荆州圖記曰夷陵縣南對岸有陸抗故/城周迴十里三百四十步即山為墉四)
(面天險周書曰周公云余畏周室不延以為天下宗乃/作大邑于土中立城方六百二千丈周禮曰日至之晨)
(尺有五寸謂之地中天地之所合/也四時之所交也乃建王國焉)下魚　游鹿(袁山松/宜都記)
(曰狼山縣東六十里有山名下魚城四面絶崖惟兩道/可上皆險峻山上周迴可二十里有林木池水人田種)
(於山上昔永嘉亂土人登此避賊守之經年食盡取池/魚擲下與賊以示不窮賊遂退散因此名為下魚城王)
(歆之始興記曰含涯有白鹿城晉咸康中郡人張魴作/令十年甚有惠政白鹿羣逰取一而獻之故以為名)
固國　表城(趙曄吳越春秋曰堯聽四岳之言用鯀修/水鯀曰帝遭天災厥黎不康乃築城造郭)
(以為固國王肅表曰夫城之有郭猶骨之有皮/表裏各異則保障不完皮骨分離則一體不具)顔田
廖葬(莊子曰孔子謂顔回曰家貧居卑胡不仕乎顔回/對曰不願仕回有郭外之田五十畝足以給饘粥)
(足以給絲麻鼔琴足以自樂回不願仕也後漢書曰/汝南廖扶者畢志衡門死葬北郭號曰北郭先生)賦
魏文帝登城賦(孟春之月惟嵗權輿和風初暢有穆其/舒駕言東邁陟彼城隅逍遙逺望乃欣)
(以娛平原博敞中田闢除嘉麥被壟縁路帶衢流莖散/葉列倚相扶水幡幡以長流魚裔裔以東馳風飄颻而)
(既臻日晻曖以西移望舊/館而言旋永優游而無為)宋鮑照蕪城賦(崪若斷岸矗/似長雲制磁)
(石以禦衝糊頳壌而飛文觀基扃之固䕶𫝊萬祀而一/君出入三代五百餘載竟𤓰剖而豆分至若白楊早落)
(塞草前衰稜稜霜氣簌簌風威孤蓬自振驚沙坐飛通/池既已夷峻隅又已頺直視千里外惟見起黄埃若夫)
(藻扃黼帳歌臺舞閣之基璇淵碧樹弋林釣渚之館吳/蔡齊秦之聲魚龍爵馬之玩皆薰歇燼滅烟沈響絶東)
(都妙姝南國麗人蕙心紈質玉貌絳脣埋魂幽土委骨/窮塵豈憶同輦之愉樂離宮之苦辛歌曰邉風起兮城)
(上寒井徑滅兮丘壟殘千/齡兮萬代共盡兮何言)梁吳均吳城賦(古樹荒烟幾/百千年云是)
(吳王所築越王所遷東有鑄劍殘水西有舞鶴故壥縈/具區之廣宅帶姑蘇之逺山僕本蓄怨千悲億恨况復)
(荆棘肅森叢蘿彌蔓亭梧百尺皆歴地而生枝階筠萬/本或至杪而無葉不見春荷夏堇惟聞秋蟬冬蝶木魅)
(晨走山鬼夜驚不知九/州四海乃復有此吳城)詩梁簡文帝從頓還城詩(漢渚/水初)
(緑江南草復黄日照蒲心暖風吹梅蘂香征艫艤湯塹/歸騎息金隍舞觀衣恒襞歌臺絃未張持此横行去誰)
(念守/空牀)梁王筠和新渝侯巡城詩(閶闔曖已昬鈎陳杳將/暮棲烏城上喧晚雀林)
(中度屯衛時巡警凝威肆安步閣道趍文昌禁兵連武/庫銅烏迎早風金掌承朝露罘愚分曉色睥睨生秋霧)
(維城任寄崇空想靈均賦/伊余方病免丘園保恬素)後魏温子昇從駕幸金墉城
詩(兹城實佳麗飛甍自相並膠葛擁行風岧嶢閟流景/御溝屬清洛馳道通丹屏湛淡水成文參差樹交影)
(長門乆已閉離宮一何靜細草緑生階髙枝蔭桐井微/微夕渚暗肅肅暮風冷神行揚翠旗天臨肅清警伊臣)
(從下列逢思信多幸康/衢雖已泰弱力將安騁)李百藥秋晚登古城詩(日落征/途逺悵)
(然臨古城頽墉寒雀集荒堞晚鳥驚蕭森灌木上迢遽/孤煙生霞景煥餘照露氣澄晚清秋風轉搖落此志安)
(可/平)銘後漢李尤京師城銘(天險匪登地險丘陵/帝王設險乾坤是承)
宮第三(叙/事)釋名云宮穹也言屋見於垣上穹崇然也周
易曰上古穴居而野處後代聖人易之以宮室上棟下
宇以待風雨蓋取諸大壯此其始也(又白虎通曰黄帝/作宮室以避寒温)
(世本曰禹作宮/室二說不同)昔黄帝有合宮(見管/子)堯有貳宮(帝王世/紀曰堯)
(見舜處/於貳宮)撝宮(見相/兒經)湯有鑣宮(見墨子湯所/受命之宮)周有蒿宮(大/戴)
(禮曰周徳澤和洽蒿茂/大以為宮柱名為蒿宮)鄭宮春宮(見紀年穆/王所居室)秦有蘄年
宮信宮梁山宮(見史記並/始皇所居)漢有長樂宮未央宮沛宮林
光宮甘泉宮龍泉宮首山宮交門宮明光宮五柞宮萬
嵗宮池陽宮蒲陶宮竹宮夀宮建章宮黄山宮太一宮
思子宮(見漢書長樂等宮或在京師或在外郡或/在王所居或祠祀所在或因事以立也)夜光
宮棠梨宮扶荔宮(見三輔/黄圖)桂宮(見三輔/故事)鼎湖宮宜春宮
谷口宮望仙宮通天宮(見漢武/故事)後漢有南宮北宮胡桃
宮(見東觀/漢記)魏有鄴宮(見魏/略)吳有太初宮昭明宮(見吳/志)此
諸宮皆範金合土而為之以為貴也(見禮/記)亦猶天文之
有紫宫文昌及五宫(見史記/天官書)神仙之有金玉琉璃宮矣(見/十)
(洲/記)然自古宮室一也漢來尊者以為帝號下乃避之也(見/風)
(俗通禮記曰命士以上父子皆異宮又曰儒有/一畝之宮環堵之室此則士庶通謂之宮矣)事對紫
㣲　𤣥武(樂卟圖徵曰天官紫㣲宮北極天一太一鈎/陳後宮也史記天官書曰北宮𤣥武虚危危)
(為蓋/星)長樂　未央(漢武故事曰建章長樂宮皆輦道相/屬懸棟飛閣不由徑路漢書曰髙祖)
(七年至長安蕭/何修未央宮)六星　五潢(春秋文曜鈎曰魁戴匡六/星曰文昌宮為六府史記)
(天官書曰咸/池為五潢)步髙　望逺(三輔黄圖曰京兆有步髙/宮又曰長安有望逺宮)望
仙　集靈(郭子横洞冥記曰元封三年起望仙宮西岳/記曰漢武帝巡省五岳禋祀豐備故立宮其)
(下號曰/集靈宮)曜華　養徳(西京雜記曰梁孝王作曜華宮/又趙王如意宮號曰養徳宮)懸
貝　張旗(嚴助相兒經曰堯懸貝轂于塢宮漢/書曰武帝置夀宮張羽旗以禮神君)幽房
昭臺(河圖曰瑶光貫月感女樞于幽房之宮/生黒帝三輔黄圖云長安有昭臺宮)馺娑　逍
遙(漢宮閣名曰長安有馺娑宮髙/閭燕志曰慕容熙造逍遙宮)蒿柱　棠梨(並見/叙事)四
寶　五柞(西京雜記曰武帝為七寶牀雜寶案厠寶屏/風列寳帳設于桂宮時人謂之四寶宮漢書)
(武帝後元二年幸盩厔五柞宮/張晏注曰有五柞樹因以名宮)逃夏　宜春(越絶書曰/今太守舍)
(有春申君所造後殿屋以為逃夏/宮漢宮閣名曰長安有宜春宮)祈年延夀　增城修
池(漢宮閣名曰長安有祈年宮延夀宮三輔黄圖曰七/里宮增城宮增城宮在甘泉宮垣内長安有修池宮)
賦漢劉歆甘泉宮賦(軼凌隂之地室過陽谷之秋城迴/天門而鳳舉躡黄帝之明庭冠髙)
(山而為居乘崑崙而為宮按軒轅之舊處居北辰之閎/中背共工之幽都向炎帝之祝融縁石闕之天梯桂木)
(雜而成行芳肹蠁之依依翡翠孔雀飛而翺翔鳳皇止/而集棲甘醴涌于中庭兮激清流之瀰瀰黄龍游而蜿)
(蟺兮神龜沈于玉泥離宮持觀接比相連雲起波駭星/布彌山髙巒峻阻臨眺廣衍深林蒲葦湧水清泉芙蓉)
(菡萏菱荇蘋蘩豫章雜木梗/松柞棫女貞烏勃桃李棗檍)詩梁簡文帝新成安樂宮
詩(遙看雲霧中刻桷映丹紅珠簾通曉日/金華拂夜風欲知歌管處來過安樂宮)周明帝過舊
宮詩(玉燭調秋氣金輿歴舊宮還如過白水更似入新豐/秋潭漬晚菊寒井落疎桐舉杯延故老今聞歌大)
(風/)陳隂鏗新成長安宮詩(新宮實壯哉雲裏望樓臺迢/遞翔鵾仰連翩賀雀來重欄)
(寒霧宿丹井夏蓮開砌石披新錦梁/花畫早梅欲知安樂盛歌管雜塵埃)頌梁沈約朝丹徒
故宮頌(聖祖神傑堯蹤漢烈岳峻雄圖天張武節墜命既/升霸略將騁清渭走烽濁河獻警恃峭劍闗憑深)
(桂嶺彞章委闕禮樂沈河拯壓傾構引溺危/波盡物稱瑞窮靈委和𤣥精翼日丹羽巢阿)銘後漢李
尤永安宮銘(合歡黄堂中和是遵舊廬懐本新果暢春/候臺集道俾司星辰豐業廣徳以協天人)
(萬福來助/嘉娛永欣)
殿第四(叙/事)蒼頡篇曰殿大堂也商周以前其名不載按
史記秦始皇本紀始曰作前殿上可以坐萬人下可以
建五丈旗漢書則有甘泉函徳鳳皇明光臯門麒麟白
虎金華諸殿(甘泉以下/皆殿名)漢宮又有大夏長秋朱鳥玉堂
飛雲昭陽鴛鸞銅馬蕭何曹參韓信諸殿後漢書有徳
陽温明(在邯/鄲)陽安華光諸殿洛陽宮殿簿有魏太極九
龍芙蓉九華承光諸殿漢晉春秋有景福(在許/昌)聽政(在/鄴)
諸殿晉宮閣名有靈圃百子虞泉清冥諸殿(洛陽故宮/名云洛陽)
(南宮有玉堂前殿黄/龍殿翔平殿竹殿)歴代殿名或㳂或革惟魏之太極
自晉以降正殿皆名之摯虞決疑要注云其制有陛左
墄右平者以文塼相亞次墄者為階級也九錫之禮納
陛以登謂受此陛以上殿事對敬法　含章(東觀漢記/明徳馬皇)
(后嘗有不安時在敬法殿東廂上令太夫人及/兄弟得入見洛陽宮殿簿曰太極殿近含章殿)增城
疏圃(漢宮閣名長安有增城洛陽宮/殿簿曰疏圃殿殿在華林園中)飛羽　披香(廟記/曰飛)
(羽殿或云飛雨殿又曰長安/有披香殿鴛鸞殿飛翔殿)聽政　宣徳(聽政殿見叙/事三輔黄圖)
(曰未央宮/有宣徳殿)嘉徳　徽音(洛陽故宮名曰洛陽宮有嘉徳/殿洛陽宮殿簿曰明光殿徽音)
(殿/)九華　百福(洛陽宮殿簿曰/九華殿百福殿)式乾　清暑(洛陽宮殿/簿曰式乾)
(殿清/暑殿)玉堂　銅柱(漢宮閣名曰長安/有玉堂殿桐柱殿)景福　延休(洛陽/宮殿)
(簿曰永寧宮有景福/殿安昌殿延休殿)賦宋何尚之華林清暑殿賦(逞綿/亘之)
(虹梁列彫刻之華榱網户翠錢清軒丹墀若迺奥室曲/房深沈幽宻始如易循終然難悉動㣲物而風生踐椒)
(塗而芳溢觸遇成晏暫游累日却倚危石前臨濬谷終/始蕭森激清引濁涌泉灌于堦戺逺風生于楹曲暑雖)
(殷而不炎氣方清而含育哀鶴唳/莫悲猿啼曉靈芝被崖仙花覆沼)詩隋江總侍宴瑤泉
殿詩(水亭通枍詣石路接堂皇野花不識采旅竹本無/行雀驚疑欲曙蟬噪似含涼何言金殿側亟奉瑤)
(池/觴)又侍宴臨芳殿詩(鐘箭自徘徊皇堂薦羽杯橋平疑/水落石迥見山開林前暝色静花)
(處近香來西嵫傷/撫夕北閣濫游陪)銘後漢李尤徳陽殿銘(皇穹垂象以/示帝王紫㣲)
(之側𢎞誕彌光大漢體天承以徳陽崇/𢎞高麗包受萬方内宗朝貢外示遐荒)陳徐陵太極殿
銘(夫紫葢黄旗揚都之王氣長乆虎踞龍蟠金陵之地/體貞固天居爽塏大寢尊嚴髙應端門仰模營室歸)
(于有徳譬彼河圖傳我休明義同商鼎太極殿者法氐/象亢王者之位以尊左平右墄天子之堂為貴徃朝煨)
(燼多歴年所世道隆平宜其休復監軍鄒子度啟稱即/日忽有一大梓柱從流來泊在後渚岸嵯峨容與若漢)
(水之仙槎搖漾波濤似新亭之龍刹孤拔靈山允彰天/貺昔梁武承聖將圖繕修東虜窺江西胡犯蹕定之方)
(中亟興師旅揆之以日輒有災故是知秦人所止實漢/祖而為宮吳都佳氣乃元皇而斯宅干櫨赫弈萬栱崚)
(嶒植緑芰而動㣲風舒丹蓮而制流火甘泉逺望覩正/殿之峥嶸函谷遙看美皇居之佳麗信可以齊三光而)
(示宇宙㑹萬國而朝諸侯爰命㣲臣乃為銘曰雍畤相/望參差未央偃師還望崔嵬徳陽髙捫太乙正覩瑶光)
(峩峩靈柱赫赫流章美矣宮室嘉哉令日御扆垂旒當/朝清蹕樂備韶夏禮兼文質帝旅無諠王旗斯謐肅肅)
(卿士邕邕丞弼漢坐彫屏周人檻櫺城隅有勒殿/省皆銘况復皇寢宜昭國經方流典訓永樹天庭)
樓第五(叙/事)說文曰樓重屋也又釋名曰言牖户諸射孔
慺慺然也案漢書武帝時方士言黄帝為五城十二樓
以候神人又濟南人公玉帶上黄帝明堂圖圖中有一
殿四面無壁以茅蓋通水圜宮垣為複道上有樓從西南
入蓋樓之始也其後魏有麗譙越有飛翼漢有井幹(並樓/名也)
(莊子曰魏武侯謂徐無鬼曰欲見先生乆矣吾欲愛民而/為義偃兵其可乎徐無鬼曰不可愛民害民之始為義偃)
(兵造兵之本也君自此為之則殆不成凡成美惡器也君/雖為仁義幾且偽哉形固造形成固有伐變固外戰君亦)
(必無盛鶴列于麗譙之間注曰麗譙戰樓名也吳越春/秋曰勾踐立飛翼樓漢書云武帝立井幹樓髙五十丈)羽
林亭樓(見漢/書)馬伯騫樓貞女樓(見漢宮閣/名在長安)魏有白門樓(在/下)
(邳魏志曰呂布敗乃登白門/樓圍之急布下降遂生得布)吳有白雀樓(見吳/紀)晉有伺星
樓儀鳳樓翔鳳樓(見晉宮閣名幽明録云鄴城鳯陽門五/層樓安金鳯皇二頭于其上石季龍將)
(衰一頭飛入漳河􁻏異記云江下有黄鶴樓陶季直京都/記曰宋華林園造景雲樓齊書云置鐘于景陽樓上令宮)
(人聞鐘聲/早起粧飾)且樓之所居也史記云仙人好樓居設具而候
神人墨子云城備三十步置坐候樓出堞四尺百步一木
樓樓前面九尺二百步一立樓去城中二丈五尺又淮南
子云亂之所由生者皆在流遁大構架興宮室延樓棧道
雞棲井幹檦木欂櫨以相支持木巧之飾此遁於木也
歴代營建所不同也事對井幹　麗譙(並見/叙事)盤龍　儀
鳳(鮑照京洛篇曰鳳樓十二重四户八綺忩綉桷金蓮/花桂柱玉盤龍晉宮閣名曰總章觀儀鳳樓一所在)
(觀上廣望/觀之南極)五尋　百尺(孫楚登樓賦曰有都城之百雉/加層樓之五尋洛陽地記曰洛)
(陽城内西北角金墉城東北/角有樓髙百尺魏文帝造)望氣　候神(蕭方等三十/國春秋曰張)
(華善天文解望氣元康初嘗與鄱陽雷孔章共夜登樓而/見一氣起牛斗間華謂孔章曰此何氣也對曰其寶劍)
(乎史記曰方士言武帝曰黄/帝為五城十二樓以候神人)半城　出堞(桓子新論曰/更始帝到長)
(安其大臣辟除東宮之事為下所非笑但為小衛樓半/城而居之以是知其將相非蕭曹之儔也出堞見墨子)
(已具/叙事)瞰虹　翔鳳(張衡西京賦曰神明崛其特起井幹/疊而百増跱游極于浮柱結重欒以)
(相承瞰宛虹之長鬐察雲師之所/憑晉宮閣名曰總章觀有翔鳳樓)凌雲　棲霞(世說曰/凌雲臺)
(樓觀極精巧先稱平衆材輕重當宜然後造構乃無錯/錙銖遞相負掲臺雖髙峻恒隨風搖動而終无崩隕魏)
(明帝登樓懼其勢危别以大材扶之樓即便頽壊論者/謂輕重力偏故也盛𢎞之荆州記曰城西百餘步有棲)
(霞樓宋臨/川康王置)五層　百丈(幽明録曰鄴城鳳陽門五層樓/郭子曰殷中軍廢後恨簡文曰)
(上人著百丈樓/上檐梯將去)賦晉孫楚登樓賦(有都城之百雉加層/樓之五㝷從明王以)
(登游聊暇日以娛心鳴鳩拂羽于桑榆逰鳬濯翅于素/波牧豎吟嘯于行陌舟人鼔拽而揚歌百寮雲集從坐)
(華臺嘉肴滿俎㫖酒盈杯談/三墳與五典釋聖哲之所裁)詩梁簡文奉和登北顧樓
詩(舂陵佳氣地濟水鳳皇宮况此徐方域川岳邁周灃/皇情愛歴覽游陟擬空峒聊駈式道候無勞襄野童)
(霧崖開早日晴天歇晚虹/去帆入雲裏遙星出海中)梁沈約登𤣥暢樓詩(危峰帶/北阜圓)
(鼎出南岑中有凌風榭迴望川之隂崖險每增減湍平/互淺深水流本三派臺髙乃四臨上有離羣客各有慕)
(歸心落暉映長浦煥景燭中潯雲生嶺乍/黒日下溪半隂信美非吾土何事不抽簮)梁劉孝綽登
陽雲樓詩(吾上陽臺上非夢髙唐客迴首望長安千里/懐三益顧惟慙入楚殊私等申白西阻水潦)
(收昭丘霜露積龍門/不可見空慕凌霜栢)銘宋鮑照凌煙樓銘(瞰江列檻望/景延除積清)
(風路含采烟涂俯窺淮海俛眺荆吳我/王結架藻思神居宜此萬春修靈所扶)
臺第六(叙/事)釋名云臺持也言築土堅髙能自勝持也按
山海經有軒轅臺(山海經曰西王母之山有軒轅/臺射罘不敢西向畏軒轅之臺)帝堯
臺帝舜臺(在崑崙/山東北)其後夏有璿臺鈞臺(歸藏曰夏后啓/筮享神于晉之)
(靈為作璿臺又曰享/神于大陵而上鈞臺)殷有鹿臺(尚書曰散鹿臺之財史/記曰紂厚賦以實鹿臺)
南單臺(晉束晳汲冢書抄云周武/王親禽受于南單之臺)周有靈臺(淮南子云/文王築靈)
(臺/)重璧臺(見穆天/子傳)秦有章臺(見史/記)鳳皇臺(見列/仙傳)望海臺
(見齊/地記)琅琊臺(史記云始皇作琅/琊臺刻石頌徳)漢有柏梁臺漸臺(武帝/作)
神明臺八風臺思子臺(並見/漢書)後漢有雲臺(見東觀/漢記)魏有
銅雀臺金臺氷井臺凌雲臺南巡臺九華臺(見魏/志)吳有
釣臺(見吳/志)晉有崇天臺織室臺(見晉宮/閣名)此其略也又五
經異義曰天子有三臺靈臺以觀天文時臺以觀四時
施化囿臺以觀鳥獸魚鼈諸侯卑不得觀天文無臺但
有時臺囿臺也事對五仞　九層(說苑曰楚莊王築五/仞之臺老子曰九層)
(之臺起/於累土)觀天　望月(劉向洪範五行傳曰天子曰靈臺/諸侯曰時臺所以觀天文之變郭)
(子横洞冥記曰武帝升望月臺南端有三/鴨羣飛俄而下臺帝悦之至夕鴨宿臺端)候日　揆星
(趙曄吳越春秋曰范蠡起逰臺于怪山以為靈臺仰觀/天文候日月之變怪白虎通曰天子立靈臺所以考天)
(人之際察隂陽之/㑹揆星度之驗)十成　九累(楚詞曰璜臺十九誰所/極焉尸子曰瑤臺九累)
(而堯/白屋)柏寢　匏居(韓子曰景公與晏子游少海登栢寢/之臺望其國曰美哉堂堂乎國語曰)
(楚靈王為章華之臺與伍舉登焉曰臺美夫對曰先君/莊王為匏居之臺髙不過望國氣大不過容宴豆民不)
(廢時務官不易朝常今君為此臺民罷財盡數年而成/諸侯莫至若君謂此美楚其殆矣賈逵注曰匏居髙臺)
(名/)堯巡　夏享(王韶之始興記曰含洭縣有堯山堯巡/狩至于此立行臺也左傳曰夏啓有鈞)
(臺之/享)記禮　藏書(漢書藝文志曰曲臺后蒼記九篇如/淳注曰行禮射於曲臺后蒼為記故)
(曰曲臺記司馬彪續漢書曰靈臺者乃周家之/所造臺也圖書術籍珍玩寶怪皆所藏也)窺天　望
海(陸賈新語曰楚靈王作乾溪之臺五百仞之髙欲登/浮雲窺天文伏琛齊地記曰平夀城西北八十里有)
(平望亭亦古縣也或/云秦始皇為望海臺)銅雀　金鳳(魏志曰建安十五年/冬太祖乃于鄴作銅)
(雀臺漢武故事曰漸臺髙三十丈南有璧門三層内殿/階陛咸以玉為之鑄銅鳳皇髙五丈飾以黄金棲屋上)
戲馬　鬭雞(劉澄之山川古今記曰彭城西南有戲馬/臺郭縁生述征記曰廣陽門北有鬭雞臺)
慕許　懐清(戴延之西征記曰許昌城本許由所居也/大城東北九里有許由臺髙六丈廣三十)
(步由恥聞堯譲而登此山邑人慕徳故立此臺史記曰/寡婦清先得丹穴而擅其利數葉家亦不貲清寡婦也)
(能守其業用財以自衛不見犯秦/皇帝以為貞婦為築女懐清臺)一柱　百梁(張華博/物志曰)
(江陵有臺甚大而惟有一柱衆梁皆共此柱漢書曰元/鼎二年春起百梁臺服虔注曰用百梁作臺因名之)
朝漢　望齊(沈懐逺南越志曰熙安縣東南有固岡髙/數十丈岡西面為羊腸道說者云尉陀登)
(此望漢而朝宗故曰朝漢臺史記曰趙武靈望/王為野臺以望齊中之境徐廣注曰野一作)清泠　枍
詣(酈元注水經曰睢陽縣城中有晾馬臺臺東有曲池/池東有一臺謂之清泠臺張衡西京賦曰枍詣承光)
(皆臺/名)梁吹　蜀琴(酈元注水經曰陳留縣有倉頡師曠/城上有列仙吹臺梁王曾築以為吹)
(臺王褒益州記曰司馬相如宅在州西笮橋北百許步/李膺云市橋西二百步得相如舊宅今梅安寺南有琴)
(臺故/墟)越賀　蜀卜(吳越春秋曰越王平吳後立賀臺/於越蜀記廣漢郡有嚴君平卜臺)賦
魏陳思王曹植登臺賦(從明后而嬉游聊登臺以娛情/見天府之廣開觀聖徳之所營)
(建髙殿之嵯峨浮雙闕乎秦清立沖天之華觀連飛閣/乎西城臨漳川之長流望衆果之滋榮仰春風之和穆)
(聽百鳥之悲鳴天功坦其既立家願得而雙呈揚仁化/于宇宙盡肅恭于上京雖桓文之為盛豈足方乎聖明)
(休矣美矣恵澤逺揚翼佐皇家寧彼/四方同天地之矩量齊日月之暉光)詩梁簡文帝琴臺
詩(蕪階踐昔徑復想鳴琴游音容萬春態髙名千載留/弱枝生古樹舊石抗新流由來遞相嘆逝川終不收)
梁庾肩吾過建昌故臺詩(魯國觀遺殿韓城想舊臺仲/宣原隰滿子建悲風來夏蓮)
(猶反植秋忩尚左開圖雲仍溜雨書/石即生苔及君歡四望知余念七哀)陳祖孫登宮殿名
登臺詩(獨有相思意聊敞鳳皇臺蓮披香稍上月明光/正來離鵠將雲散飛花似雪迴遥思竹林友前)
(忩夜/夜開)銘後漢李尤雲臺銘(周氏舊居惟漢襲因崇臺嶒/峻上礙蒼雲垂示億載俾率)
(舊章人修其/行而國其昌)
堂第七(叙/事)釋名曰堂謂堂堂髙明貌也案禮記天子之
堂九尺諸侯七尺大夫五尺士三尺尚書大傳云天子
之堂髙九雉公侯七雉子男五雉(雉長/三丈)歴代之堂論衡
云墨子稱堯舜堂髙三尺帝王世紀曰武王入殷登堂
見美玉曰誰之玉或曰諸侯之玉也王取而歸之天下
聞之曰王㢘於財矣漢武故事有玉堂去地十二丈漢
書云成帝生甲觀中畫堂東觀漢記曰光武生有赤光
堂中盡明如晝續漢書云靈帝造萬金堂於西園魏名
臣奏有翦吳堂水經注有魏茅堂(見酈善長/水經注)晉宮闕名
有堯母堂永光堂長夀堂(見晉宮/閣名)在郡國魯城北有孔
子學堂(見國都/城記)蜀有文翁講堂(見華陽/國志)北海有鄭𤣥儒
林講堂(見鄭𤣥/别傳)永康縣有縉雲堂(黄帝鍊/丹處)費北有積弩
堂(晉成帝作以上並見/宋永初山川古今記)崑崙山有光碧堂(西王母所居/見十洲記)
此其略也又摯虞決疑要注曰在殿堂之上惟天子居
牀其餘皆鋪席前設筵几天子之殿東西九筵南北七
筵故曰度堂以筵度室以几也禮堂上接武堂下布武
(武迹也/見禮記)一曰堂上逺於百里堂下逺於千里門庭逺於萬
里(管子云今步者一日百里之情通堂上有事一月而/君不聞步者十日千里之情通堂上有事而君十月)
(不聞步者百日萬里之情通門庭有/事周年而君不聞此謂逺于萬里也)事對承慶　昌福
(洛陽宮殿簿曰承慶/堂昌福堂綏福堂)鱣集　鳳棲(袁山松後漢書曰楊/震好學講書有鸛雀)
(銜三鱣魚飛集講堂前都講進曰虵鱣者大夫之象也/數有三者法三台也光生自此昇矣潘尼詩曰鸞鳳棲)
(堂/廡)徽音　嘉徳(洛陽宮殿簿曰徽/音堂又曰嘉徳堂)虚徳　修成(洛陽宮/殿簿曰)
(洛陽有虚徳/堂修成堂)去地　冠山(漢武故事曰玉堂去地十二/丈已見叙事班固西都賦曰)
(樹中天之華闕/豐冠山之朱堂)李中　桃閒(和包漢趙記曰劉聰嘉平/三年廷尉陳元達極諫聰)
(怒將斬之聰時幸逍遙園李中堂元達抱堂下樹叫曰洛/臣所言社稷之計聰勉聽之于是易李中堂為愧賢堂)
(陽宮殿簿曰洛陽有桃閒堂皇杏間堂皇柰間堂皇竹/間堂皇李間堂皇魚梁堂皇醴泉堂皇百戲堂皇)
樹椅　植栢(何尚之清暑殿賦曰其西則堂皇博敞正/鵠是施帶以緑流樹以青椅洛陽記曰洛)
(陽山中都亭堂皇大小屋五十間植五/果木竹栢之屬有五千七百二十九株)九華　百戲(洛/陽)
(宮殿簿有九華芳香/琴堂又有百戲堂皇)鍊丹　光碧(宋永初山川古今記/曰縉雲堂黄帝鍊丹)
(十洲記曰光碧堂西/王母所居並見叙事)高三尺　逺百里(並見/叙事)賦隋江總
雲堂賦(覽黄圖之棟宇規紫宸于太清何面勢之膠葛/信不日之經營仰一時之壯麗跨萬古之威靈)
(吐觸石之竒色混髙臺之舊名若乃三階八户百栱千/楹瑩以玉琇飾以金英緑芰懸插紅蕖倒生于時木葉)
(聲寒壺人唱静承露擎虚相風昭迥天子乃下輦開讌/出豫娯神文懸日月思革風塵實附鳳之多幸愧屠龍)
(之不/真)詩梁庾肩吾詠疏圃堂詩(北堂多暇豫時駕總鸞/鑣路静繁葭澈輪移羽)
(葢飄臨空坐飛觀㢠廻首望浮橋風長曙鍾近地逺洛城遥/疎林不礙日涸浦暫通潮徒然尋賓從並作愧羣僚)
隋煬帝宴東堂詩(雨罷春光潤日落暝霞暉海榴舒欲/盡山櫻開未飛清音出歌扇浮香颺)
(舞衣翠帳全臨户金屏半隠/扉風花意無極芳樹曉禽歸)唐虞世南侍宴歸鴈堂詩
(歌堂面渌水舞館接金塘竹開霜後翠梅動雪前香/鳬歸初可侶鴈起欲分行刷羽同棲集懐恩愧稻梁)頌
晉庾闡樂賢堂頌(峨峨層構岌岌其峻階延白屋寢登/髦俊神心所寄莫徃非順靈圖表象)
(平敷玉潤游虬一壑棲鸞一叢川澄華沼樹拂椅桐林/有晨風翮有西雍髙觀迴雲疎飈倚忩仰瞻崑丘俯懷)
(明聖𤣥珠雖朗離人莫映清風徘/徊㣲言絶詠有邈髙構永廓靈命)
宅第八(叙/事)釋名曰宅擇也言擇吉處而營之也周禮凡
任地國宅無征鄭衆注云國宅城中宅無征無稅也又
尉繚子曰天子宅千畝諸侯百畝大夫以下里舍九畝
歴代之宅戴延之西征記曰蒲坂城外有舜宅瀨鄉記
云譙城西有老子宅(瀨鄉記曰老子祠在瀨鄉曲仁里/譙城西出五十里廣北二里李夫)
(人祠是老子/所生舊宅)漢書云魯有孔子宅(漢書曰魯恭王壊孔/子舊宅以廣宮室聞)
(鐘磬琴瑟之聲遂不敢壊/于其壁中得古文經傳)水經注云齊城北門外有晏嬰
宅(見酈元水經注左傳曰齊景公欲更晏子之宅公曰/子之宅近市湫隘囂塵請更諸爽塏辭曰君之先臣)
(容焉于臣侈矣且小人近市/朝夕得所求小人之利也)荆州記云宛有伍子胥宅
(見范汪注/荆州記)秭歸縣有屈原宅(見庾仲雍/荆州記)義陽安昌有漢
光武宅(見范汪注荆州記東觀漢記曰建武/十七年幸章陵修園廟舊宅田里舍)宅亦曰第
言有甲乙之次第也(漢書髙祖詔列侯食邑者皆賜大/第室更二千石受小第室注云有)
(甲乙次第/故曰第)一曰出不由里門面大道者名曰第爵雖列
侯食邑不滿萬户不得作第其舍在里中皆不稱第(見/魏)
(王奏事漢書曰夏侯嬰以太僕事惠帝髙后徳嬰之脫/孝惠魯元于下邑間乃賜嬰北第第一曰近我以尊異)
(之張放以公主子取皇后弟平恩侯嘉女成帝賜甲第/哀帝為董賢起大第北闕下東觀漢記曰竇氏一公兩)
(侯三公主四二千石相與並代自祖及孫官府邸宅相望/漢紀曰梁冀于洛陽城内起甲第魏志云明帝特為舅)
(孫甄暢起大第舍晉紀曰/琅琊王道子開理東第)此第宅之事也事對萬里
千畝(司馬相如大人賦曰時有大人兮在乎中洲宅彌/萬里兮曾不足以少留悲時俗之迫隘兮朅舉足)
(而逺游千畝/事已見叙事)膏腴　爽塏(荀恱漢書曰武安田蚡營宅/舍甲第必極膏腴堂羅鐘鼓)
(左傳曰齊景公欲更/晏子之宅于爽塏)推友　讓親(吳志曰周瑜與孫䇿/同年相友善瑜推道)
(南大宅以舍䇿升堂拜母有無通共謝承後漢書曰沈/輔字伯禽㑹稽山隂人也輔少儉約約身以禮喪父服)
(闋推譲祖考財産田/宅與親貧不足者)蕭居　晏卜(漢書曰蕭何為相國/買田宅必居窮巷僻)
(處為家不修垣屋曰令後代賢師吾儉不賢無為勢家/所奪左傳曰齊景公欲更晏子之宅晏子如晉公更其)
(宅反則成矣既拜乃毁之為里舍皆如其舊則使宅人/返之曰諺曰非宅是卜惟鄰是卜二三子先卜鄰矣違)
(卜不祥君子不犯非禮小/人不犯不祥卒復其舊)推貧　贍老(推貧事見上讓/親注崔鴻後燕)
(録曰封衡字百華中書監㭲之子也輕財好施年十餘/嵗見一老父荷擔于路引歸問之父曰宣子一飯著名)
(春秋宜給宅一區奴一口日供/贍以終其年裕髙其志而從之)孔瑟　何金(孔瑟見叙/事干寳捜)
(神記曰魏郡張氏大富忽衰老財散賣宅與程應應舉家/病賣與何文文先獨持大刀暮入北堂梁上一更中有)
(一人長丈餘髙冠赤幘呼曰細腰細腰應諾何以有人/氣荅無便去文因呼細腰問向赤衣冠謂誰荅曰金也)
(在屋西壁下問君誰荅云我杵也今在竈/下文掘得金三百斤燒去杵由此大富)定鄰　面道
(楊泉物理論曰處宅者先/定鄰馬面道事見叙事)譙郡西　齊城北(譙郡西老/子宅齊城)
(北晏子宅/並見叙事)霍辝　薛讓(漢書霍去病曰匈奴未滅臣無/以家為遂辝其第宅又漢薛苞)
(兄弟要分苞悉/推其田宅奴婢)詩唐太宗文武聖皇帝過舊宅詩(新豐/停翠)
(輦譙邑駐鳴笳園荒一徑斷臺古半階斜前池/消舊水昔樹發今花一朝辝此地四海遂成家)隋江總
嵗暮還宅詩(悒然想泉石駈駕出樓臺翫竹春前筍驚/花雪後梅青山殊可對黄卷復時開長繩)
(豈繫日濁/酒傾一盃)又南還尋草市宅詩(紅顔辝鞏洛白首入轘/轅乘春行故里徐步採)
(芳蓀逕毀悲求仲林殘憶巨源見桐猶識井看柳尚知/門花落空難徧鸎啼靜易諠無人訪語黙何處叙寒温)
(百年獨如此/傷心豈復論)隋元行恭過故宅詩(穨城百戰後荒邑四/鄰通將軍㦸已折步)
(兵途轉窮吹臺有山鳥歌庭聒野蟲草深斜徑滅水盡/曲池空林中滿明月是處來春風惟餘一廢井尚夾兩)
(株/桐)唐楊師道還山宅詩(暮春還舊嶺徙倚翫年華芳草/無行逕空山正落花垂藤掃幽)
(石卧栁礙浮槎鳥散茅簷靜雲披/澗户斜依然此泉路猶是昔烟霞)啟梁元帝謝勅賜第
宅啟(切以漢錫五倫實云清吏魏􁻐衛臻用旌庸直未/如靈光輪奐睢陽爽塏北連城闕有似甄侯之舍)
(東望市􁻑榮深豫章之門昔狼望未平冠軍辝第馬池/猶隔雍丘讓邸臣慙霍曹逺志但識君命無違再思庸)
(陋九殞/非荅)銘晉習鑿齒諸葛武侯宅銘(達人有作振此穨/風彫薄蔚采鴟䦨)
(惟豐義範蒼生道格時雍自昔爰止于焉龍盤躬耕西/畝永嘯東巒跡逸中林神凝嚴端罔窺其奥誰測斯歡)
(堂堂偉匠婉翮陽朝傾嵓搜寶/髙羅九霄慶雲集矣鑾駕三招)
庫藏第九(叙/事)釋名曰庫舍也舍也者言物所在之舍也
又說文曰庫兵車所藏也帑(台黨/反)金布所藏也故藏之
為名也謂之庫藏焉(帑藏見/漢書)凡安國治民從近制逺者
必先實之(見吳越/春秋)故天有天庫藏府之星(春秋文曜鉤/曰軫南衆星)
(曰天庫又韓楊天文要集/曰天積者天子藏府也)王者審五庫之量(禮記曰季/春之月審)
(五庫/之量)一曰車庫二曰兵庫三曰祭器庫四曰樂庫五曰
宴器庫(見蔡邕月/令章句)一曰湯武破桀紂海内無患築五庫
藏五兵(見商/君書)則魯梓慎登大庭氏之庫以望(見左傳杜/預注大庭)
(氏是古國名在魯/城内於其處作庫)漢髙祖七年蕭何立東闕前殿武庫
(見漢/書)又更始至長安御府帑藏武庫皆安堵如故(見東/觀漢)
(記/)葢此五庫也或曰王者藏於天下諸侯藏於百姓農
夫藏於囷庾商賈藏於篋匱(見韓詩/外傳)鍾㑹芻蕘論曰國
之稱富者在乎豐民非獨謂府庫盈倉廩實也且府庫
盈倉廩實非上天所降皆取之於民民困國虛矣事對
寶臺　珠府(韓詩外傳曰晉平公藏寳之臺燒救火三/日三夜乃止之公子晏賀曰臣聞王者藏)
(于天下諸侯藏于百姓農夫藏于囷庾商賈藏于篋匱/今百姓藏于外而賦斂無已昔桀紂殘賊為天下戮今)
(皇天降災于藏臺是君之福也韓陽天文要/集曰離珠五星在須女北離珠為藏府也)宴器　禁
兵(蔡邕月令章句曰審五庫之量者審所用多少也五/庫五曰宴器庫已見叙事謝承後漢書曰靈帝光和)
(中武庫屋自壊司𨽻許氷上書曰/武庫禁兵所在國之禁為災深也)天潢　御府(春秋文/曜鉤曰)
(咸池曰天潢五帝車舍也宋均注曰舍/庫也五帝車之庫府御府已見叙事)聚甲　藏金(焦/贛)
(易林曰武庫軍府甲兵所聚非邑非里/不可以處許慎說文云帑金布所藏也)魚集屋上　龍
見井中(魏志曰嘉平中魚二集于武庫屋上晉/書曰太康五年二龍見于武庫井中)銘後漢
李尤武庫銘(搏噬𤓰牙鋒距之先毒螫芒刺/矛矢以存聖人垂象五兵已陳)晉摯虞武
庫銘(有財無義惟家之殃/無愛糞土以毁五常)
門第十(叙/事)釋名曰門捫也言在外為人所捫摸也又說
文曰門從二户象形也閶闔天門也(說文曰楚人/名門曰閶闔)角亦
天門也(見韓楊天/文要集)臯門庫門雉門應門路門天子門也
(鄭𤣥禮記注云天子五門臯雉庫/應路魯有庫雉路則諸侯三門)一曰王之正門曰應
門郭門曰臯門(見爾雅及/毛萇詩注)内至禁省為殿門外出大道
為掖門(見應劭漢書注掖者/言在司馬門之旁掖)王行幸設車宮轅門帷宮
旌門無宮則供人門(見周官鄭𤣥注曰次車為藩則仰以/車以其轅表門張帷為宮則樹旌)
(表門陳列周衛則/立長人以表門)司門掌授管鍵以啓閉國門(見周/官)閈
城外郭内之里門也(見風俗通閈扞也言/為人蕃屏以扞難也)閻里中門也
闠市外門也(見説/文)長安有宣平門萬秋門横門東都有
宣徳門禮成門青綺門章義門仁夀門夀城門(見漢宮/殿名)
又有章城門直城門洛城門(見三輔/黄圖)洛陽有上西門廣
陽門津門小苑門開陽門中東門上東門司馬門北闕
門𤣥武門南掖門北掖門東掖門西掖門止車門南端
門金門九龍門白虎門春興門青瑣門金商門雲龍門
神武門宜秋門(見洛陽/故宮記)又有大夏門長春門朱明門青
陽門(見晉宮/閣名)夫重門擊柝以待暴客蓋取諸豫(見周易/又曰艮)
(為門/闕)大夫士出入君門由闑右不踐閾凡與客入者每
門讓於客客至於寢門則主人請入為席主人入門而
右客入門而左(見禮/記)其門名有正門重門通門衡門壁
門禁門(毛詩曰衡門之下可以棲遲淮南子曰周文王/作玉門言以玉飾也漢書曰太液池南有壁門)
(禁門已/見上)事對濯龍　飛兎(袁宏漢紀曰建初二年有司/依舊典請封諸舅太后詔曰)
(前過濯龍門上見外家車如流水馬如龍吾亦不譴怒/之但絶其嵗用冀知黙止洛陽故宮名曰洛陽有飛兎)
(門/)青綺　黄金(漢宮殿名長安有青綺門樂歌/曰黄金為君門白玉為君堂)含章
建禮(洛陽故宮名曰洛陽有/含章門又曰有建禮門)銅龍　金馬(漢書曰成帝/為太子謹慎)
(初居桂宮上急召太子出龍樓門不敢絶馳道張晏注/曰門樓上有銅龍也張瑩漢南紀曰馬援奏曰武帝時)
(善相馬者鑄作銅馬法獻之有詔立/馬于魯班門外則更名曰金馬門)聽政　登賢(劉澄/之宋)
(永初山川古今記曰魏武聽政殿前有聽/政門魏武帝槐賦序曰王粲直登賢門)西暑　東陽
(淮南子自東北方土山曰蒼門東南方曰波母之山曰/陽門南方曰南極之山曰西暑門晉宮闕名曰洛陽城)
(東門曰/東陽門)廣徳　明禮(洛陽故宮名曰洛陽有/廣徳門又曰有明徳門)銅馬　石
牛(史記曰金馬門者署門旁有銅馬故謂之金馬門常/璩華陽國志曰秦孝王以李氷為蜀守氷作石犀五)
(頭以厭水精一在市/橋門今所謂石牛門)清明　閶闔(酈元注水經曰咸陽/本離宮東出北頭第)
(二門本名清明門又/曰閶闔漢之西上門)定鼎　望鍾(古今地名曰河南有/定鼎門洛陽故宮名)
(洛陽有/望鍾門)仁夀　神仙(漢宮殿名曰長安有仁夀門洛/陽故宮名曰洛陽有神仙門)含
徳　承明(洛陽故宮名曰洛陽有含徳門/晉宮閣名曰洛陽城有承明門)南端　北掖
(並見/叙事)敬法　崇禮(洛陽故宮名曰洛陽有敬法門/晉宮閣名曰洛陽有崇禮門)却非
　㑹福(洛陽故宮名曰洛陽有/却非門又曰有㑹福門)析羽　仰車(何尚之奏/曰王有九)
(旗析羽為門謂之旌門猶以車為門謂之轅門周禮掌/舍掌王之㑹同之舍設梐枑再重設車宮轅門鄭𤣥注)
(曰謂王行次車以為門/藩則仰車以其轅表)授管鍵　修闔扇(周禮司門掌授/管鍵以啟閉國)
(門禮記曰仲春/之月修闔扇)建春　宜秋(酈元注水經曰榖水東經/建春門石橋下即上東門)
(也一曰上升門晉有建陽門洛/陽故宮名曰洛陽有宜秋門)雲龍風虎　萬春千秋
(酈元注水經曰神獸門東對雲龍風虎二門衡栿之上/皆刻雲龍風虎之狀洛陽宮舍記曰洛陽有萬春門千)
(秋/門)詩陳何胥賦得待詔金馬門詩(漢家一統軌濟濟萬/國朝飛纓拂曉霧輕)
(輦逐晨飈槐衢映緑紱日彩麗/金貂此時參待詔誰復想漁樵)銘後漢李尤門銘(門之/設張)
(為宅表㑹納善/閉邪擊柝防害)又中東門銘(中東處仲月值當卯鶬鶊/有聲鷹隼匿爪除去桎梏)
(獄訟/勿考)又開陽門銘(開陽在孟位月惟已/清明冠節太陽進起)又津城門銘(名/有)
(定位惟月在未温/風鬱暑鷹鳥習騺)又雍城門銘(雍門處中位月在酉/盲風寒濁鴈歸山阜)又
夏城門銘(夏門值孟位月在亥隂陽不通/螮蝀匿彩迎冬北壇從隂所在)又穀城門銘
(穀門北中位當于子/太隂主刑殺伐為始)祝文後魏温子昇閶闔門上梁祝
文(惟王建國配彼太㣲大君有命髙門啓扉良辰是簡/枚卜無違彫梁乃架綺翼斯飛八龍杳杳九重巍巍)
(居宸納祐就日垂衣/一人有慶四海爰歸)
牆壁第十一(叙/事)爾雅曰牆謂之墉廣雅曰墉垣牆也釋
名云牆障也所以自障蔽也垣援也人所依阻以為援
衛也墉容也所以蔽隠形容也案淮南子舜作室築牆
茨屋令人皆知去巖穴各有家室此其始也尚書大傳
云天子賁庸諸侯疏杼(鄭𤣥注曰賁大也言大牆正直/也疏衰也杼亦牆也言衰殺其)
(上下不得正直新序曰諸侯/垣牆有黝堊無丹青之色)又左傳云有牆以蔽惡神
異經曰西北裔外大夏山有宮以黃金為牆南方裔外
罔明山有宮以赤石為牆西南裔外老夀山有宮以黃
銅為牆東南裔外闠清山有宮以青石為牆西方裔外
西明山有宮以白石為牆南州異物志曰大秦國以琉
璃為牆則其事也釋名又云壁辟也言辟禦風寒也漢
書魯恭王餘壊孔子舊宅於壁中得古文經傳又司馬
相如家成都徒四壁又趙婕妤居昭陽舍殿壁帶徃徃
為黃金缸後漢記琅琊王京好宮室理殿館壁帶飾以
金銀漢官典職漢省中皆胡粉塗壁畫古烈士則其事
也其名牆有雕牆(見尚/書)髙牆繚垣長崇垣壁有粉壁紅
壁(見楚/詞)皓壁(見曹/植表)瓊壁(見張協/七命)銀壁(見漢武/故事)事對千仞
　九丈(焦贛易林曰千仭之牆禍不入門孟奥北征記/曰鄴城避雷室西南石溝北有華林牆髙九丈)
(方圓/一里)刻字　藏書(葛洪神仙傳曰白和遼東人師事王/君王君語曰我暫徃瀛洲汝止此石)
(室熟視北壁乆乆當見壁上有文字讀之得矣和視三/年方見壁有古人所刻太清經誦之而得仙孔安國尚)
(書序曰魯恭王好治宮室壊孔子舊宅以廣/其居于屋壁中得先人所藏虞夏商周之書)及肩　蔽
目(論語曰賜之牆也及肩焦贛/易林曰豫之坎牆髙蔽目)丹青　紫素(劉向新序/曰諸侯垣)
(牆有黝堊之色無丹青之彩蔡質漢官典職曰/省中皆以胡粉塗壁紫素界之畫古烈士也)堯像
禹文(家語曰孔子觀四門之墉有堯舜桀紂之像而各/有善惡之狀興廢之戒衡山記曰甘泉東有石壁)
(禹所刻/文在此)青石　黄金(見東方朔神異經/及漢書並見叙事)被黼　飾銀(漢/書)
(曰賈誼云黼繡古天子之服也今富人大賈嘉㑹召客/者以之被牆壁華歆後漢書曰琅琊王京都莒好宮室)
(殿館壁帶皆飾以/金銀已見叙事)引光　挂詔(西京雜記云匡衡勤學/而無燭鄰舍干不得衡)
(乃穿壁引其光以書映而讀之崔寔正論曰今典州郡/者自違詔書縱意出入故里語曰州郡詔如霹靂得詔)
(書但/挂壁)畫烈士　刻忠臣(畫烈士見漢官典職已具叙事/戴延之西征記曰焦氏山魯恭)
(冢前有石祠四壁皆有青石隠起忠臣/孝子貞婦形像像邉皆刻石記碑文)詩宋之問詠省壁
畫鶴詩(粉壁畫仙鶴昻藏真氣多/騫飛竟不去當是戀恩波)彈文梁沈約奏彈御
史孔槖題省壁悖慢事(謹案奉朝請臺侍御史臣孔槖/淺劣無聞謬列華省假攝去來)
(仕子常務况東臯賤品非籍豐資旬日暫勞豈云卑辱/而肆此醜言題勒禁省比物連類非所宜稱黜之流伍)
(實允朝憲臣等參議請以見/事免槖所居官輒下禁止)
苑囿第十二(叙/事)風俗通曰苑藴也言薪蒸所藴積也說
文曰苑有園曰囿囿猶有也呂氏春秋曰昔先王之為
苑囿園池也足以觀望勞形而已矣非好儉節乎性也
故周有靈囿(毛詩曰王在靈囿毛萇注云囿所以/養禽獸也天子百里諸侯四十里)國游
(周禮曰囿人掌國㳺之獸禁鄭/𤣥注云國之離宮小苑㳺觀處)漢有上林樂逰博望黄
山後漢有鴻徳畢圭靈崑廣成諸苑(見漢書及後/漢書後漢紀)晉有
平樂鹿子桑梓諸苑(並在洛陽見晉宮名/及河南十二境簿)或曰囿有林
池所以禦災也其餘莫非榖土(見國/語)及其衰也馳騁游
獵以奪人之時勞人之力(見淮/南子)故漢書東方朔曰務苑
囿之大不恤農時非所以强國富人者葢此謂也其名
苑有天苑禁苑上苑囿有君囿靈囿上囿事對黄山
白水(漢書曰霍雲當朝請數稱病私出多從賓客張圍/獵黄山苑陶季直京邦記曰覆舟山周迴二十許)
(里有林名/白水苑)取獸　戲狐(衛宏漢舊儀曰上林苑中廣長/三百里置令丞左右中部尉百)
(五十亭苑苑中養百獸當祠祀供客用鹿麕天子秋冬/射獵苑中取禽獸無數張景陽七命曰苑戲九尾之狐)
(囿栖三/足之烏)因原　跨谷(班固東都賦曰因原野以作苑順/流泉而為沼發蘋藻以潛魚豐蒲)
(草以育獸張衡西京賦曰上林禁/苑跨谷彌阜東至鼎湖邪界細柳)甘泉　上林(三輔黄/圖曰甘)
(泉苑中起仙人觀縁山谷行至雲陽三百八十一里入/右扶風凡周匝五百四十里衛宏漢舊儀云上林苑中)
(廣長三百里離宮七/十所皆容千乘萬騎)鴻徳　廣成(東觀漢記曰桓帝延/禧元年置鴻徳苑薛)
(瑩後漢記曰靈帝光/和五年校獵廣成苑)髙望　漢平(後漢書曰永初六年/詔越嶲置長利髙望)
(始昌三苑又令益州置/萬嵗苑犍為置漢平苑)思賢　博望(西京雜記曰文帝/為太子立思賢苑)
(以招賓客漢書曰戾太子既冠/就宮為立博望苑使通賓客)桑梓　桂林(内河十二/境簿曰洛)
(陽城西有桑梓苑陶季直京邦/記曰建康縣北漢朝為桂林苑)養獸　射鴻(說文曰苑/有園曰囿)
(一曰養禽獸曰囿左傳/曰衛獻公射鴻于囿)月祭　秋築(大戴禮曰正月祭韭/囿韭囿者園之藩者)
(左傳曰成公十八年/秋築鹿囿書不時也)詩梁紀少瑜遊建興苑詩(丹陵抱/天邑紫)
(泉更上林玉臺極百尺銀樹起千尋水流冠葢影風揚/歌吹音踟蹰憐拾翠顧步惜遺簪日落庭光轉方幰屢)
(移隂願言樂未/極不道愛黄金)陳釋洪偃遊故苑詩(龍田留故苑汾水/結餘波悵望傷逰)
(日辛酸思緒多寒烟慘髙樹凝露變輕蘿澤葵/猶帶荇池竹尚侵荷秋風徒自急無復白雲歌)盧藏用
奉和立春逰苑詩(天游御蹕駐城闉上苑遲光晚更新/瑤臺半入黄山路玉檻傍臨𤣥灞津)
(梅香欲待歌前落蘭氣先迴酒上春/幸預玉臺稱獻夀願陪千畝及農辰)沈佺期奉和立春
逰苑詩(東郊暫轉迎春仗上苑初飛行慶盃風射狐氷/千片斷氣衝魚鑰九闗開林中覔草方知荔殿)
(裏爭花併是梅歌吹銜恩/歸路晚栖烏半下鳳城來)
園圃第十三(叙/事)說文曰園樹果也圃樹菜也按天文要
集曰匏瓜為天子果園又天園主果實菜茹蓄儲史記
有梁園漆園楚橘柚園三秦記漢有果園(三秦記云漢武/帝果園有大栗)
魏志有芳林園桐園(芳林後避少帝/諱故曰華林園)晉宮閣名有靈芝
園蒲萄園此皆因草木樹果以立名也又有𤣥圃(見莊/子山)
(海經有/𤣥圃)疏圃(見淮/南子)瓜圃(見瑣/語)葦圃花圃竹圃(見水/經注)唐圃
(見呂氏/春秋)此雖因草木而立亦隨事以名之事對靈芝
仙蕙(靈芝已具叙事王子年拾遺記曰崑崙山第/三層下有芝田蕙圃皆數萬頃羣仙種耨焉)蒲萄
苜蓿(晉宮閣名曰洛陽宮有瓊圃園靈芝石祠園鄴有/鳴鵠園蒲萄園郭仲産仇池記曰城東有苜蓿園)
濯龍　鳴鵠(司馬彪續漢書曰濯龍園在洛陽/西北角晉宮閣名曰鄴有鳴鵠園)步輦
飛蓋(魏文帝校獵賦曰登路寢而聽政總羣司之紀綱/逍遥後庭休息閒房步輦西園閒坐玉堂曹植詩)
(曰公子敬愛客終宴不知疲/清夜游西園飛葢相追隨)樹桃　毓果(毛詩曰園有/樹桃其實之)
(殽周官九職二/曰園圃毓果木)請善　假貧(史記曰王翦為秦將伐楚/請善田宅園池甚衆東觀)
(漢紀曰孝和元年詔有司京/師離宮園池悉以假貧人也)持鋤　得印(漢書孫寳為/京兆尹署侯)
(文為東部督郵灞陵杜秬季杜門不通水火持鋤自理/園不敢犯法後漢紀曰桓帝時沛國戴翼鉏園得黄金)
(印/)法真不窺　范丹自賃(後漢書曰法真隠大澤講論/術藝歴年不窺園圃陳留耆)
(舊傳曰范丹學通三經常自賃灌園又/前漢董仲舒下帷讀書三年不窺園圃)襄邑始居　山
陽餘利(陳留志曰園庾襄邑人也庾始居園中故世謂/之園公向秀與呂安灌園于山陽收其餘利以)
(供酒食/之費)漢隂抱甕　莊周作吏(莊子曰漢隂叟抱甕汲/井取水灌園子貢教以)
(桔橰叟嫌其用機不聽吏/又莊周嘗為蒙邑漆園)賦梁江淹梁王兎園賦(或重古/輕今者)
(僕曰何為其然哉無知音則已矣聊為古賦體以奮枚/叔之製云金塘緬演緑竹被阪繚繞蒼翠若近復逺水)
(鳥駕鵞鸀䲭鴻鴈上飛衡陽下宿沔漢十十五五忽合/而後散于是大夫之徒稱時而歸春陽始曉朱華未稀)
詩宋謝靈運還舊園詩(浮舟千仞壑總轡萬尋巔流沫/不足險石牀豈為艱夫子昭情)
(素探懐/授佳篇)梁元帝逰後園詩(暮春多淑氣斜景落髙春日/照池光淺雲歸山望濃入林)
(迷曲徑渡/渚隔危峰)又晚景游後園詩(髙軒聊騁望煥景入川梁/波横山渡影雨罷葉生光)
(日移花色異/風散水文長)梁庾肩吾從皇太子出𤣥圃詩(春光起麗/譙屣步陟)
(山椒閣影臨飛葢鸎鳴入洞簫水還登故渚樹長合前/橋緑荷生綺葉丹藤上細苗願循慙振藻何用擬瓊瑤)
頌晉潘尼後園頌(茫茫在昔悠悠結繩太樸未散𤣥化/霑凝羲皇繼踵三代相承五徳更王)
(文質迭興天命匪諶祐謙輔信乃眷我皇光有大晉應/期納柞天人是順和氣四充惠澤旁潤神祗告祥四靈)
(效質逰龍升雲儀鳳翳日甘露晨流醴泉涌溢華夏既/寧八荒静謐人亦有言吾何以休乃延卿士從皇以逰)
(長筵逺布廣幕四周嘉肴惟芳㫖酒思柔巖巖峻岳湯/湯𤣥流翔鳥鼓翼逰魚載浮明明天子肅肅庶官文士)
(濟濟武夫桓桓講論華林肄射後園威儀既具弓矢斯/閒恂恂謙徳穆穆聖顔賜以宴飲詔以話言黍稷既登)
(貨財既豐仁風潜暢皇化彌崇征夫釋甲戰士罷戎遐/夷慕惠絶越望風無或慢易在始慮終無或安逸在盈)
(思/沖)
道路第十四(叙/事)釋名曰道蹈也路露也言人所蹈而露
見也案爾雅一達謂之道路二達謂之岐旁(岐道旁/出也)三
達謂之劇旁(旁出岐多/故曰劇)四達謂之衢五達謂之康六達
謂之莊(康樂也莊盛也言/交道康樂繁盛)七達謂之劇驂(驂馬有四今/此有七比之)
(方驂/劇)八達謂之崇期(崇多也多道/㑹期在此)九達謂之逵(逵一曰/馗言似)
(龜背故曰/馗見説文)廟中路謂之唐釋名又云城下路謂之豪(豪/翺)
(也言都邑内所/翺翔祖駕處)步所用道謂之蹊(蹊傒也言射疾别用/之故還傒于正道)
又廣雅曰墿軌堩街徑闤闠㽘□道也(墿音亦堩音亘/㽘音剛音航□)
(音/千)又畛涂陳阡陌術亦道路别名(周官曰溝上有畛釋/名曰涂度也言所由)
(得通度也堂塗曰陳言賓主相迎陳列之處也風俗通/曰南北為阡東西為陌呂氏春秋曰子産相鄭桃李垂)
(于/術)昔黃帝為天子匠人營國國中九經九緯經涂九軌
環涂七軌野涂五軌合方氏掌達天下之道路至於四
畿凡道路之舟車轚互者叙而行之凡有節者及有爵
者至則為之辟禁野之橫行徑踰者(見周/官)又禮記道路
男子由右婦人由左車從中央此道路之事也五經要
義曰將行者有祖道一曰祀行言祭祀道路之神以祈
也事對劇驂　方軌(劇驂已具叙事左思蜀都賦曰/闢二九之通門畫方軌之廣涂)龜
背　羊腸(許慎說文曰馗九達道也似龜背故謂之馗/魏武帝苦寒行曰羊腸坂詰屈車輪為之摧)
(王智深宋紀曰氐人楊難當居在仇/池山髙二十里羊腸盤道三十六迴)八達　九緯(爾雅/曰八)
(達謂之崇期周禮匠人營國中九經九緯經塗九軌鄭/𤣥注曰國中城内也經緯之塗皆容九軌軌謂轍廣)
鹿蹊　馬跡(周易曰艮為徑路鄭𤣥注曰田間之道曰/徑路艮為之者取山間鹿兔之蹊酈元注)
(水經曰晉昌郡南及廣武馬蹄谷盤石上有馬/跡若踐泥中自然之形故其俗號曰天馬徑)九陌
四衢(漢宮殿疏曰長安中有九陌何法盛晉中興書曰/穆帝升平二年詔曰佽飛督王饒忽上吾鴆以辟)
(惡此凶物豈宜妄進于是頓鞭饒二/百使殿中孫雲監臨于四衢道焚之)迎鐘　徇鐸(呂氏/春秋)
(曰中山之國有風由者智伯欲攻之而無道也為鑄大/鐘方車二軌以遺之風由之君斬岸堙溪以迎鐘隨而)
(攻之而風由遂亡尚書曰每/嵗孟春道人以木鐸徇于路)交㑹　多岐(爾雅曰五達/謂之康孫炎)
(注曰康樂也交㑹樂道也列子曰楊子隣人亡羊率其/黨請楊子之豎追之楊子曰亡一羊何追者衆曰多岐)
(路既返問獲羊乎曰亡岐路既多之中又有岐焉吾不/知所之故返楊子曰大道以多岐亡羊學者以多方喪)
(生/)隠金　堆石(漢書賈山曰秦東窮燕齊南極吳越蹕/道廣五十步隠以金椎樹以青松為馳)
(道之麗至于此也注云隠築也東觀漢記曰王霸為/上谷太守修飛狐道至平城堆石布土三百餘里)三
條　九軌(班固西都賦曰披三條之廣路/立十二之通門九軌見叙事)藩竹　樹槐
(環濟吳紀曰天紀二年衛尉岑昬表修百府自宮門至/朱雀橋夾路作府舍又開大道使男女異行夾道皆築)
(髙牆瓦覆或作竹藩崔鴻前秦録曰符堅滅燕趙之後/自長安至于諸州皆夾路樹槐栁二十里一亭四十里)
(一旅行者取給于/涂工商資販于道)立鄙　列亭(國語曰周制有之曰列/樹以表道立鄙舍以守)
(道路謂置候人官也東觀漢記曰衛/䬃為桂陽太守鑿山通路列亭置驛)斬虵　焚鴆(史記/曰漢)
(髙祖以亭長送徒于驪山夜經澤中有蛇當路髙/祖拔劍斬蛇蛇為兩徑開數里焚鴆事見四衢注)束馬
　覆輪(任豫益州記曰江曲田左擔道案圖在隂平縣/北于成都為西注其道至險鄧艾束馬懸車處)
(潘尼惡道賦曰道深地狹坂/峭軌長輪輿顛覆人馬仆僵)桂道蘭術　七陌九阡(劉/義)
(恭詩曰飛流界桂道深林冒蘭術曹/植詩曰東西經七陌南北越九阡)詩梁沈約循役朱
方道路詩(分繻出帝京升裝奉皇穆洞野屬滄溟聨郊/遡河服日映青丘島塵起邯鄲陸江移林岸)
(㣲巖深煙岫複嵗嚴摧磴草午寒散嶠木縈蔚夕飈卷/蹉跎晚雲伏霞志非易從旌軀信難牧豈慕淄宮梧方)
(辭兔園竹羇心亦/何言迷蹤庶能復)隋孫萬夀東歸在路詩(學官兩無成/歸心自不平)
(故鄉尚千里山林猿夜鳴人愁慘雲色/客意慣風聲羇恨雖多緒俱是一傷情)唐李百藥途中
述懐詩(伯喈遷塞北亭伯之遼東伊余何為客獨守雲/臺中途遙已日暮時泰道斯窮拔心悲岸草半)
(死落巖桐目送衡陽鴈情傷江上楓福兮良/所伏今也信難通丈夫自有志寧傷官不公)銘陳徐陵
丹陽上庸路碑銘(后王降徳于衆兆民髙文象緯妙義/通神業冠遷夏功踰入秦時惟大畜)
(象及同人惠雨方霤禪枝獨春帝徳/惟厚皇恩甚深觀乎禹跡見我堯心)
市第十五(叙/事)風俗通曰市恃也言交易而退恃以不匱
也案周易繫辭云神農氏日中為市致天下之民聚天下
之貨交易而退各得其所蓋取諸噬嗑(噬嗑卦名也言/設法以合物也)
一曰祝融作市(見世本宋衷注曰祝融顓頊臣為髙辛/氏火正古史考云神農作市髙陽氏衰)
(市官不修/祝融修市)周禮建國後立市設其次置其叙正其肆陳
其貨財出度量(建國必面朝而後市王立/朝后立市隂陽相成之象)司市掌市之
治教政刑量度禁令以次叙分地而經市以陳肆辨物
而平市以政令禁物靡而均市以商賈阜貨而行布大
市日􁹙而市百族為主朝市朝時而市商賈為主夕市
夕時而市販夫販婦為主又風俗通曰市亦謂之市井
言人至市有所鬻賣者當于井上洗濯令香潔然後到
市也或曰古者二十畝為井因井為市故云也又市巷
謂之闤市門謂之闠巷謂之閎(見顔延/之纂要)市中空地謂之
廛(見鄭衆周禮注/一云市宅也)市樓謂之旗亭(張衡西京賦云旗亭/五里薛綜注云市樓)
(立亭/于上)其市名有九市四市三市(三輔舊事曰長安有九/市丹陽記曰京師有四)
(市洛陽記曰洛陽有三市一云/周禮曰􁹙朝夕之市則三市)方市(見三輔/黄圖)金市(洛陽/記云)
(金市在/大城中)苑市鬭場市(丹陽記曰苑城市謂之/苑陵於陵有鬭場市)都市(列仙/傳曰)
(𤣥俗賣藥/于都市)京市(見王肅景/福殿賦)事對設次　開場(設次見叙/事班固西)
(都賦曰九市開/場貨列隧分)殷室　齊宮(太公六韜曰武王伐殷得/二夫人問曰殷國將亡亦)
(有妖乎曰殷君喜修宮室大者宮室九市戰國䇿曰/齊國將亡亦有妖乎其一人曰齊桓公宮中七市)鶴
舞　狼入(趙曄吳越春秋曰吳王闔廬有女怨王先食/蒸魚乃自殺闔廬痛之葬于邦西昌門外乃)
(舞白鶴於吳市令萬人隨觀劉向洪範傳曰秦惠/王四年狼入咸陽市昭王六年狼又入咸陽市中)閱書
　滌器(謝承後漢書曰王充字仲任㑹稽人也家貧無/書常逰洛陽市肆閲所賣書一見輒能誦憶遂)
(至博通衆經漢書曰司馬相如與文君之臨卭盡賣其/車騎而買酒令文君當壚相如身自與保庸雜作滌器)
(于市/中)百貨　萬商(管子曰市者貨之準也是故百貨賤/則百利得已見叙事左思蜀都賦曰)
(亞以少城接于其西市㕓所㑹/萬商之川列隧百重羅肆巨千)𫝊玉　懸金(史記曰玉/櫝出于昆)
(山明月之珠出于四海傳賣于市聖人得之以為大寶/又曰呂不韋為丞相招致術士使人著其所聞為呂氏)
(春秋曝之咸陽市門懸千金于其上/有能增一字與之千金時無能者)吹篪　擊筑(史記/曰伍)
(子胥出昭關夜行盡伏至于陵水無以餬其口吹篪乞/食于吳市與吳闔廬為伯又曰荆軻既至燕愛善擊筑)
(者髙漸離擊筑軻和而歌于市/中相樂已而相泣旁若無人)雲曼　星繁(王廙洛陽/賦曰肇建)
(三市㕓開疆理列肆雲曼修層髙峙左思蜀都賦曰亞/以少城接于其西市㕓所㑹萬商之川列隧百重羅肆)
(巨千財貨山/積纎麗星繁)梅福　韓康(漢書曰王莽亂政梅福一朝/棄妻子去九江至今傳以為)
(仙其後人有見福于㑹稽者變姓名為吳市門卒范曄/後漢書曰韓康伯字伯休京兆灞陵人也常採藥名山)
(賣藥于長安/市口不二價)過肆　倚門(左太冲吳都賦曰輕輿案轡/以經隧樓舩舉帆而過肆漢)
(書曰刺繡文不如倚市/門此言末業貧者之資)荆飲　聶屠(史記曰荆軻既至/燕飲于燕市已見)
(擊筑注中又曰聶政軹人也殺人避仇與/母姊如齊以屠為事降志辱身居市井)邠亭　湖里
(桓譚新論曰扶風邠亭部言本太王所處其人有㑹日/以相與夜市如不為期則有重災害越絶曰吳市者春)
(申君所造/在湖里)季主卜　君平筮(史記曰司馬季主卜于長/安東市漢書曰嚴君平卜)
(筮于成都市以為卜筮賤業而可以惠衆/人有邪惡非正之事則依蓍龜而言之)信陵過　宜
僚隠(史記曰魏有隠士曰侯嬴年七十家貧為大梁門/門者魏公子信陵君置酒大㑹客公子從車騎虚)
(左自迎之侯生謂公子曰臣有客在市屠中願枉車騎/過之楚國先賢傳曰熊宜僚楚人也隠居市南不屈于)
(時/)賦晉成伯陽平樂市賦(惟市之由興自帝炎之所創/聚財貨以利用等厮事之莫)
(尚爾乃巷列千所羅居百族街衢相望連棟接屋則能/目語額瞬動頞塞鼻談智于尺寸之間窺窬于分毫之)
(利/)詩梁庾肩吾看放市詩(旗亭出御道逰目暫迴車既/非隨舞鶴聊思索枯魚因龜)
(識季主傍酒見相如日/中人已合黄昏故未疎)陳張正見日中市朝滿詩(雲閭/綺霞)
(生旗亭麗日明塵飛三市路葢入九重城竹葉/當盃滿桃花帶綬輕惟見爭名利安知大隠情)教晉王
彪之整市教(古人同市朝者豈不以衆之所歸宜必去/行物近檢校山隂市多不如法或店肆錯)
(亂或商估沒漏假冒豪彊之名擁䕶貿易之利凌/踐平弱之人專固要害之處屬城承寛亦皆如之)周庾
信荅移市教(昔張楷碩儒尚移𢎞農之市宜官妙篆猶/致酒壚之客况復徳總郇周聲髙梁楚希)
(風慕義之士舉袂成帷卧轍攀車之人摩肩相接遂使/王充閲書之處逺出荒郊石苞販鐵之所翻臨涯岸聖)
(徳謙虚未安喧湫欲令吹簫舞鶴還返舊􁻑賣卜/屠羊請辭新闠而交貨之黨好留豳岐之衆難遣)箴晉
成公綏市長箴(貿遷有無市朝有處人以攸資貨以攸/叙交易而退各得其所曹参相齊清浄)
(以義姦不可擾顧託有/寄市臣掌肆敗告執事)
　
　
　
　
　
　
　
　
　
　
　
　
　
　
　
　初學記卷二十四
欽定四庫全書
　初學記巻二十五
　　　　　　　　　　　　　唐　徐堅　撰
　　器用部
漏刻第一(叙/事)梁漏刻經云漏刻之作蓋肇於軒轅之日
宣乎夏商之代周官曰挈壺氏以水火守之分以日夜
及冬則以火㸑鼎水而沸之而沃之(鄭𤣥注曰冬水凍/故以火炊水沸以)
(沃之謂/沃漏也)梁漏刻經云至冬至晝漏四十五刻冬至之後
日長九日加一刻以至夏至晝漏六十五刻夏至之後
日短九日減一刻或秦之遺法漢代施用邯鄲五經析
疑曰漢制又以先冬至三日晝冬至後三日晝漏四十
五刻夜五十五刻先夏至三日晝夏至後三日晝漏六
十五刻夜三十五刻元嘉起居注曰以日出入定晝夜
冬至晝四十刻夏至夜亦宜四十刻夏至晝六十刻冬
至夜亦宜六十刻春秋分晝夜各五十刻今減夜限日
出前日入後昏明際各二刻半以益晝夏至晝六十五
刻冬至晝四十五刻二分晝五十五刻而已張衡漏水
轉渾天儀制曰以銅為器再疊差置實以清水下各開
孔以玉虬􁻒漏水入兩壺右為夜左為晝殷䕫漏刻法
曰為器三重圓皆徑尺差立於水輿踟蹰之上為金龍
口􁻒水轉注入踟蹰經緯之中蓋上鑄金為司辰具衣
冠以兩手執箭李蘭漏刻法曰以銅為渴烏以引器中
水於銀龍口中􁻒之事對權器　衡渠(李蘭漏刻法曰/以器貯水以銅)
(為渴烏状如鈎曲以引器中水於銀龍口中吐入權器/漏水一升枰重一斤時經一刻殷䕫漏刻法曰漏水皆)
(於器下為金龍口吐出轉注入/踟蹰經緯之中流於衡渠之下)流珠　把箭(李蘭漏刻/法曰以玉)
(壺玉管流珠馬上奔馳行漏流珠者水銀之别名張衡/漏水轉渾天儀制曰以左手把箭右手指刻以别天時)
(早/晚)司辰　典刻(殷䕫漏刻法曰自午至子亦五十刻壺/口上有蓋其中水浮載箭出於蓋蓋上)
(鑄金人為司辰桓譚新論曰余為郎典刻漏燥/濕寒温旋轉異度故有昏明晝夜參以晷景)銅史　金
徒(晉起居注曰孝武太元十二年有司奏儲宫初建未/有漏刻叅詳永安宫銅漏刻置漏刻史張衡漏水轉)
(渾天儀制曰鑄金銅仙人/居左壺為金胥徒居右壺)星史　金胥(天文要集曰女/史一星在柱下)
(西北女史轉漏動静/金胥見金徒注中)三鼓　一鐘(衞宏漢舊儀曰立夏/立秋晝六十二刻夏)
(至晝六十五刻夜漏不盡五刻擊五鼓夜漏不盡三刻/擊三鼔鄜善長水經注曰洛陽金墉城東門曰含春門)
(北有退門城上西面列觀五十步/睥睨居屋置一鐘以和漏鼓也)九日　五夜(司馬彪/續漢書)
(曰霍融上言漏刻率九日増減一等不與天相應不如宏/夏厯合晷景刻漏四十八箭以晷景為刻少所違失衞)
(漢舊儀曰五夜甲夜/乙夜丙夜丁夜戊夜)賦晉陸機漏刻賦(寸管俯而隂/陽効其誠尺)
(表仰而日月與之期𤣥烏懸而八風以情應玉衡立而/天地不能欺既窮神以盡化又設漏以考時爾乃挈金)
(壺以南羅藏幽水而北戢擬洪殺於編鐘顯卑高而為/級激懸泉以逺射跨飛途而遥集伏陰蟲以承波吞恆)
(流其如挹是故來象神造去猶鬼幻口納胷吐水无滯/咽形微獨蠒之緒逝若乘天之電偕四時以合最指昏)
(明乎无殿夫其立體也簡而効績也誠其假物也粗而/致用也精積水不過一鍾導流不過一筳而用天者因)
(其敏分地者賴其平微聽者假其察貞觀/者借其明信探􁻋之妙術雖无神其若靈)梁鮑照觀漏
刻賦(佩流嘆於馳年纓華思於奔月結蘭苕於望楚弄/参差以歌越撫疑肌於延帶監彫容於髠髪景有)
(墜而易昏憂无方而難歇歴玉階而升隩訪金壺之盈/闕觀騰波之吞瀉視警箭之登沒箭既沒而後登波長)
(瀉而弗歸注沉穴而海漏射懸途而電飛墐户牖而/知天掩雲霧而測睴創百齡於纎隠積千里于空微)銘後
漢李尤漏刻銘(昔在先聖配天垂則仰釐七曜俯順坤德/乃建日官俾立漏刻昏明既序景曜不忒)
(唐命羲和敬授人時懸象著明帝以崇熈/季末不虔德衰于兹挈壺失節流刺在詩)南齊陸倕新
漏刻銘(夫自天觀象昏旦之刻未分治厯明時盈縮之/度无凖挈壺命氏逺哉義用揆景測辰徼宫戒)
(井守以水火分兹日夜且今之官漏出自㑹稽積水違/方導流􁹳則六日无辨五夜不分於是俯察旁羅登臺)
(升庫則于地四叅以天一建武遺蠧咸和餘舛金筩方/員之制飛流吐納之規變律改經一皆懲革以考辰正)
(晷測表侯陰不謬圭撮无􁹳黍累又可以校運筭之睽/合辨分天之邪正察四氣之盈虛課六律之疎密永世)
(貽則傳之无窮赫矣煥乎无得而稱也乃詔小臣為其/銘曰一寒一暑有明有晦神道无跡天工罕代乃置挈)
(壺是惟熈載氣均衡石晷正權概世道交䘮禮術消亡/遽遷水火爭倒衣裳擊刁舛次聚木􁹳方爰究爰度時)
(惟我皇方壺外次員流内襲洪殺殊等高卑異級靈虬/承注陰蟲吐噏倐忽往來鬼神出入㣲若抽繭逝若激)
(電耳不輟音眼无流盻銅史司刻金徒抱箭合昏暮卷/蓂莢晨生尚辨天意猶測地精况我神造通幽洞靈配)
(皇等極為/世作程)
帷幕第二(叙/事)釋名曰帷圍也以自障圍也幕幕絡也在
表之稱也説文曰在旁曰帷在上曰幕廣雅曰帷幕帳
也歸藏曰昔女媧筮張雲幕而枚占神明漢書曰秦起
咸陽而至雍離宫三百帷帳不移而具史記曰漢孝文
帝所幸慎夫人帷帳不得文繡以示敦朴王忱魏書曰
魏太祖雅性節儉帷帳壊則補納孫盛晉陽秋曰晉武
帝令曰殿前及武帷織成帷不須施也又曰穆帝皇太
后設紗帷於太極殿儀禮曰國君與卿圖事管人布幕
於寢門外事對紫綃帷　青油幕(王子年拾遺記曰呉/王孫權趙夫人善畫)
(巧妙无雙權居昭陽宫倦暑乃展紫綃之帷夫人曰此/不足貴妾欲窮思慮能使下綃帷而清風自入視外无)
(有蔽礙列侍飄然自凉若御風而行沈約宋書曰劉瑀/與顔峻書曰朱脩之三代叛兵也一朝居青油幕下作)
(謝宣明/面目)羅幃　紗幕(魏文帝與繁欽書曰白日西逝/清風赴闈羅帷徒袪𤣥燭方微)
(王子年拾遺記曰漢武帝李夫人死後常思夢之命工/人作李夫人形或置於輕紗幕衷婉若生時帝大悦)錦
帷　綈幕(典略曰孔子反衛見夫人在錦帷中孔子北/面稽首夫人自帷中再拜王子年拾遺記曰)
(漢武帝以珊瑚為牀紫錦為帷又武帝好微行於池/旁游宫以漆為柱鋪黒綈之幕器服乘輿皆尚黒色)運
籌　撰厯(史記曰漢六年正月封功臣張良未嘗有戰/功高祖曰運籌帷帳中决勝千里外子房功)
(也劉歆與揚子雲書曰蕭何造律/張蒼撰厯皆成於帷幕貢於王門)合疏縷　張綺羅(劉/向)
(説苑曰晏子復於景公曰且合升斗之徵以滿倉廩合/疏縷之緯以成帷幕葛洪神仙傳曰淮南八公詣淮南)
(王安門皆鬚眉皓素王欲少者八公皆成十五六童子/門吏以白王聞之不及履即出迎之以登思仙之臺張)
(綺羅之幕設/象牙之席)然明誦　延年寢(東觀漢記曰張奐字然/明使匈奴休屠及朔方)
(烏桓並同反叛遂燒度遼将軍門列屯赤地煙火相望/兵衆大恐各欲亡去奐安坐帷中與弟子誦書自若軍)
(士稍安漢書曰江都王劉延年為/将善綏御士衆寢止布幕而已)詩南齊王融詠幕詩
(幸得與珠綴羃䍥君之楹月映不辭卷風來輙自輕/每聚金鑪氣時駐玉琴聲但願置樽酒蘭缸當夜明)
屏風第三(叙/事)釋名曰屏風障風也扆在後所依倚也禮
記曰天子當扆而立(鄭𤣥注云/扆屏風)又曰天子負斧扆南鄉而
立(鄭𤣥注云斧扆為斧/文屏風於户牖之閒)周禮曰掌次張皇邸(鄭𤣥注云/邸後板也)
(其屏風邸染羽/像鳳皇以為飾)謝承後漢書曰鄭𢎞為太尉時舉第五
倫為司空班次在下每正朔朝見𢎞曲躬自卑上問知
其故遂聽置雲母屏風分隔其閒由此為故事魏志曰
太祖平柳城頒所獲器物有素屏風持以賜毛玠曰君
有古人之風故賜君古人之服齊書曰襄陽盜發古塜
得玉屏風吳均齊春秋曰宜都王鏗年十歳與吉景曜
商略先言往行左右誤排柟瘤屏風倒壓背色貌不異
言談不輟王子年拾遺記曰董偃設紫琉璃屏風西京
雜記曰廣川王去疾發魏哀王冡有石屏風又昭陽殿
木畫屏風如蜘蛛絲縷事對綠沉　白字(宋元嘉起居/注曰十六年)
(御史中丞劉楨奏風聞前廣川刺史韋朗於廣州所作/銀塗漆屛風二十三牀又綠沉屏風一牀請以見事追)
(韋朗前所居官王琰宋春秋曰明帝性多忌諱禁制廻/避者數十百品亦惡白字屏風書古來名文有白字輙)
(加改易𤣥黄朱/紫随宜代焉)雲母　火齊(西京雜記曰趙飛燕為皇/后其女弟上遺雲母屏風)
(椰葉席九華扇拾遺記曰董偃嘗卧延/清之室上設火齊屏風列靈黂之燭)納妃二合　列
女四堵(晉東宫舊事曰皇太子納妃梳頭屏風二合四/牒織成地屏風十四牒銅鐶紐劉向七略别録)
(曰臣向與黄門侍郎歆所校列女傳種類相從為七篇/以著禍福榮辱之效是非得失之分畫之於屏風四堵)
孫亮鏤瑞　季龍畫仙(崔豹古今注曰孫亮作琉璃屏/風鏤作瑞應圖一百二十種陸)
(翽鄴中記曰石季龍作金鈿屈膝/屏風衣以白縑畫義士仙人禽獸)畫如蛛絲　玉爲龜
甲(蛛絲見叙事中郭子横洞㝠記曰上起神/明臺上有金牀象席雜玉為龜甲屏風)賦漢劉安
屏風賦(惟斯屏風出自幽谷根深枝茂號為喬木孤性/陋弱畏金彊族移根易土委伏溝瀆飄颻危殆)
(靡安措足思在蓬蒿林有樸􁻓然常无緣悲愁酸毒天/啟我心遭遇微禄中郎繕理収拾捐朴大匠攻之刻雕)
(削斲表雖剝裂心實貞慤等化器類庇蔭尊屋列在左/右近君頭足賴蒙成濟其恩𢎞篤何惠施遇分好沾渥)
(不逢仁人/永為枯木)􁻔勝屏風賦(屏風鞈匝蔽我君王重葩累/繡㳫璧連璋連以文錦映以)
(流黄畫以古烈顒顒昂/昂蕃后宜之夀考无疆)詩隋蕭慤屏風詩(秦皇臨碣石/漢帝幸洞庭)
(非闗重遊豫直是愛長齡讀記知州所觀圖見岳形曉/識仙人氣夜辨少微星服銀有袐術蒸丹傳舊經風揺)
(百影樹花落萬春亭飛流近更白叢/竹逺彌青逍遥保清暢因持悦性情)周庾信詠屏風詩
(髙閣千㝷跨重簷百尺齊雲度三分近花飛一倍低/吹簫近白鶴照鏡舞山雞何勞愁日暮未有夜烏啼)又
詩(三危出鳳翼九阪度龍鱗路髙山裏樹雲低馬上人/懸巖泉溜響深谷鳥聲春駐馬來相問應知有姓秦)
銘後漢李尤銘(舎則潛避用則設張立必端直處必亷方/雍閼風邪霧露是抗奉上蔽下不失其常)啓
梁簡文帝謝賚碧慮棊子屏風啟(臣綱啓宣詔王佛慧/奉宣勑㫖垂賚碧慮)
(棊子屏風二十牒極班馬之巧兼曹史之慮均天台之/翠壁雜水華之嘉名使雲母之窓慙其麗色琉璃之扇)
(愧其含影仰降聖慈曲垂霑逮喜逐恩來歡同鳳舞言/因謝盡更類三緘不任銘荷之誠謹奉啓謝以聞謹啓)
簾第四(叙/事)釋名曰簾廉也自鄣蔽為廉耻也廣雅云㡙
惔(必依反/下音擔)㡘也揚雄方言曰宋魏陳楚江淮之間箔謂
之筁或謂之麴自關而西謂之箔南楚謂之蓬箔説文
曰曲受物之形也西京雜記曰漢諸陵寝皆以竹為簾
為水文及龍鳳像晉東宫舊事曰簾箔皆以青布緣純
謝綽宋拾遺記曰戴明寶歴朝寵倖家累千金大兒驕淫
為五色珠簾明寶不能禁孫卿子曰局室蘆簾槀蓐可
以養形事對神屋白珠　靈閣翠羽(漢武故事曰上起/神屋以白珠為簾)
(箔玳瑁押之象牙為篾洞㝠記曰漢武/帝二十年起招靈閣翠羽麟毫為簾)昭陽珠簾　明
光玉箔(西京雜記曰昭陽殿織珠為簾風至則鳴如珩/珮之聲三秦記曰明光宫在漸臺西以金玉珠)
(璣為/箔)詩唐太宗皇帝賦簾詩(參差垂玉牖舒卷映/蘭宫珠光揺素月竹)
(影亂清風彩散銀鈎上文斜桂/户中唯當雜羅綺相與媚房櫳)南齊虞炎詠簾詩(青軒/明月)
(時紫殿秋風日曈曨引光暉晻瞹映容質清露/依檐垂蛸絲當户宻褰開誰共臨掩晦獨如失)隋盧思
道賦得珠簾詩(鑑帷明欲斂照檻色将晨可怜疎復密/隱映當窓人浮清帶逺吹含光動細塵)
(落花時屢拂/㑹待玉階春)
牀第五(叙/事)釋名曰牀裝也所以自裝載也揚雄方言曰
齊魯之間謂之簀(牀板/也)陳楚之間或謂之笫其杠北燕
朝鮮之間謂之樹自關而西秦晉之間謂之杠南楚之間謂之
趙東齊海岱之間謂之􁻕(音/詵)其上板衞之北郊趙魏之
間謂之牒廣雅曰棲謂之牀浴牀謂之柖(音/韶)説文曰牀
身之安也簀牀輚也笫牀簀也杠牀前木也服䖍通俗
文曰牀三尺五曰榻板獨坐曰枰八尺曰牀天文集曰
紫宫門外有天牀六星戰國策曰孟嘗君出行五國至
楚獻象牙牀西京雜記曰武帝為七寶牀設於桂宫晉
東宫舊事曰皇太子納妃有素栢局脚牀八板牀漆牀
鄴中記曰石季龍御牀殿方三丈有轉關牀射鳥獸神
仙傳曰衞叔卿入華山上有紫雲鬱鬱白玉為牀商子
曰人主處匡牀之上而天下大理燕書曰公孫鳳隱於
昌黎九城寝土牀宋書髙祖嘗患體熱有獻石牀乃碎
之惡勞人也事對珊瑚　瑇瑁(漢武帝内傳曰武帝受/西王母真形六甲靈飛)
(十二事帝盛以黄金几封以白玉函以珊瑚為牀紫牀/錦為帷安著柏梁臺上西京雜記曰韓嫣以瑇琩為)象
牙　麡角(象牙已具叙事異物志曰麡狼形似鹿而角/觸前向入林則挂角故恒在平淺草中逐入)
(林則得之皮可作履襪角/正四據南人因以作踞牀)六星　七寶(六星已具叙事/中魏収後魏書)
(韓武字道威除龍驤将軍郢/州刺史嘗獻七寳象牀牙席)坐穿　卧陷(皇甫謐髙士/傳曰管寧字)
(㓜安自越海及歸常自坐一木榻積五十餘年榻上當/膝處皆穿劉向列仙傳曰脩羊公在華陰山石室中有)
(懸石榻其上/盡穿陷也)神女金　仙人石(馬明生别傳曰明生隨/神女入室中卧金牀玉)
(几鄜善長水經注曰夷水右經石室南村人駱/都小時到此室邉採蜜見一仙人坐石牀上)詩後梁
宣帝牀詩(衡山白玉鏤漢殿珊瑚支/踞膝申久坐屢好為頻移)梁庾肩吾詠胡牀
應教詩(傳名乃外域入用信中京足欹形已正文斜體/自平臨堂對逺客命旅誓初征何如淄舘下淹)
(留奉/盛明)銘後漢李尤卧牀銘(體之所安寢處和歡/夕惕敬慎崇德逺奸)
席第六(叙/事)釋名曰席釋也可卷可釋也説文曰筵竹席
也三禮圖曰士蒲筵長七尺廣三尺三寸無純周禮曰
玉府掌王之袵席(袵席/簟席)司几筵掌五几五席之名物凡
大朝覲設莞席紛純加繅席畫純加次席黼純諸侯祭
祀席蒲筵繢純(紛白綉也純緣也次獸皮為席也繅席/削蒲蒻編以五采若今合歡矣畫謂雲)
(氣也次席桃枝/席有次列成文)韓子曰夏禹為茵席蔣席尚書曰成王将
崩牖間南嚮敷重篾席黼純(孔安國注篾/桃枝竹也)西序東嚮敷
重底席綴純(底蒻/華也)東序西嚮敷重豐席畫純(豐莞/也)西夾
南嚮敷重筍席𤣥紛純(筍蒻/竹也)漢書文帝莞蒲為席大魏
諸州記曰鉅鹿廣阿澤多葦出細御席多雲母晉東宫
舊事曰太子有獨坐龍鬚席赤皮席花席經席史記曰
古者封禪席蒩稭漢舊儀曰祭天紫壇紺席六采綺席
祭嶽白菅席事對五香　六采(鄴中記曰石季龍作席/以金褁五香雜以五采)
(綫編蒲皮緣之以錦六采/席所以祭天已具叙事)茅葭　蓍艾(周斐汝南先賢/傳曰鄭敬以茅)
(葭為席常隨杞柳之陰皇甫謐髙士傳曰老/萊子親没隱蒙山之陽杞木為牀蓍艾為席)碧蒲　白
莞(拾遺記曰周穆王時西王母來敷碧蒲之席黄莞之薦/宋元嘉起居注曰御史中丞劉楨奏風聞廣州刺史)
(韋朗於府州部所作新白莞席三百二/十領請以見事追韋朗前所居官)迴風　半月(見/屏)
(風事對中拾遺記曰􁸼乘草髙五丈葉色紺莖如金形/如半月之勢亦曰半月草无花无實其質温柔可以為)
(布為/席)馮銘　張賦(馮衍席前右銘曰修爾容貌飾爾衣/服文之以辭實之以徳後右曰冠帶)
(之貳從容有常威儀之華惟徳之英張隱文士傳曰張/純與張儼朱異俱少往見驃騎将軍朱據據聞三人才)
(名欲試之吿曰吾欲各賦一物純乃賦席曰/席為冬設簟為夏施揖讓而坐君子攸宜)黼繡純　麟
鳳飾(黼繡純已具叙事拾遺記曰燕昭王設鱗文席散/荃蕪香鱗文者錯雜寳飾席為雲霧麟鳳之狀)
戴益五十　殷重八九(謝承後漢書曰戴憑字次仲汝/南郡舉明經徵博士拜郎中正)
(朝朝賀帝令羣臣説經史更相詰難義有不通轉奪其/席以益通者慿重五十席殷氏家傳曰殷亮為博士講)
(學大夫諸儒論勝者賜席亮坐/八九重席帝曰學不當如是耶)詩南齊謝朓詩(本生潮/汐地落)
(景照參差汀洲蔽杜若幽渚奪江蘺遇君時/採擷玉座奉金巵但願羅衣拂无使素塵彌)梁柳惲詩
(照日汀洲際揺風淥潭側雖無獨蠒絲幸有青袍色/羅袖少輕塵象牀多䴡飾願君蘭夜飲佳人時宴息)銘
後漢李尤銘(施席接賔士无愚賢/值時所有何必羊肫)晉傅𤣥銘(銘席之左/端曰閒居)
(勿極其歡右端曰寝處毋忘其患左後曰居其/安無忘其危右後曰惑生於邪色禍成於多言)
扇第七(叙/事)揚雄方言曰扇自關而東謂之箑自關而西
謂之扇世本曰武王作翣崔豹古今注曰舜廣開視聽
求賢人以自輔作五明扇漢公卿大夫皆用之魏晉非
乘輿不得用又曰殷髙宗有雊雉之祥服章多用翟羽
故有雉尾扇周制以為王后夫人車服輦車有翣即緝
雉羽為扇以鄣翳風塵也漢乘輿服之後以賜梁孝王
魏晉以來以為常唯諸王皆得用之西京雜記曰天子
夏設羽扇冬則設繒扇晉東宫舊事曰皇太子初拜供
漆要扇青竹扇黄竹扇納妃同心扇三十單竹扇二十
謝靈運晉書孝武節奢飾禁絹扇事對雉尾　鵲翅(雉/尾)
(具叙事拾遺記曰周昭王時塗脩國獻青鳳丹鵲各/一雌一雄孟夏取鵲翅為扇一名條融一名反影)象
牙　翟羽(象牙長丈餘脱則深藏作木/牙易之可作扇翟羽見叙事)白羽　黄竹(裴/啓)
(語林曰諸葛武侯持白羽/扇指麾三軍黄竹具叙事)六角　二面(沈約晉書曰王/羲之在㑹稽山)
(見一老姥持十許六角竹扇羲之因書扇各作五字語/姥云道是王右軍書字索百錢鄴中記曰石季龍作雲)
(母五明金薄莫難扇此一扇之名也薄打純金如蟬翼/二面采漆畫列仙奇鳥異獸其五明方中辟方三寸或)
(五寸隨扇大小雲母帖其中細縷縫其際雖掩盡而彩/色明澈看之如謂可取故名莫難也季龍出時以扇挾)
(乘/輿)五明　九華(五明具叙事西京雜記曰趙飛燕/為皇后其女弟上遺九華之扇)白綺
　綠沉(班孟堅集有白綺扇之賦鄴中記曰季龍出時/乘輿用桃枝扇或綠沉色或木蘭色或紫紺色)
(或欎/金色)仲祖畫　逸少書(曹毗扇讃序曰㑹稽王仲祖畫/扇為郭文舉見命為讃王羲之)
(字逸少已見/六角注中)賦晉陸機羽扇賦(彼凌霄之偉鳥播鮮/輝之輕蒨隱九臯以)
(鳳鳴游芳田而龍見醜靈龜而逺期超長年而久眄累/懐璧於美羽挫千歳乎一箭委四體以受制奏雙翅而)
(為扇則其布翮也差洪細秩長短稠不逼稀不簡於是/鏤巨獸之齒裁竒木之榦移圓根於新體因天秩乎舊)
(貫鳥不能别其是非人莫敢分其實贋翮媥媥以微振/風飉飉以垂娩妙自然以為言故不積而能散其在手)
(也安其應物也誠其招風也利其播氣/也平混貴賤而一節風無往而不清)梁江淹扇上綵
畫賦(織素䴡於白日傳畫明於綵虹洛陽之技極江南/之巧窮故飾以赤野之玉文以紫山之金空青生)
(蛾眉之陽雌黄出嶓冢之陰丹石發王屋之岫碧髓挺此/青峻之岑粉則南陽鉛澤墨則上黨松心乃雜族以為)
(扇與君翳素女與玉琴玉琴兮珠徽素女兮錦衣促織/兮始鳴秋蛾兮初飛重曰碧臺寂兮無人蔓丹草與朱)
(塵度俄然如一代經半景若九春/命幸得為綵扇出入玉帶與綺紳)詩南齊丘巨源詠七
寶畫圖扇詩(妙縞貴東夏巧技出呉闉裁状白玉璧縫/似明月輪表裏鏤七寶中衘駭雞珍畫作)
(景山樹圖為河洛神來延揮握玩入與鐶釧親生風長/袖際睎華紅粉津倩盻迎驕意隠映含歌人時移務忘)
(故節改競存新眷情隨象簟舒心/謝錦茵厭歇何足道敬哉先後晨)梁何遜詠扇詩(如珪/信非)
(玷學月且為輪機杼蘼蕪妾裁縫篋笥人揺風/入素手招曲掩丹唇羅袖幸時拂微芳聊可因)陳周𢎞
正詠班竹掩團扇詩(齊紈捋楚竹從來本相逺/将申湘女悲宜並班姬怨)讚宋謝
惠連白羽扇讚(惟兹白羽體此濺潔凉齊清風素同冰/雪其儀可貴是用玩悦揮之襟袖以禦)
(炎/熱)歌王獻之桃葉團扇歌(七寶畫團扇燦爛明月光/與郎却暄暑相憶莫相忘)頌晉
劉臻妻五時畫扇頌(炎后飛軌引曜丹逵􁹈賔應律融精/協曦五象列位品物以垂兑降素獸)
(震升青螭日月澄暉仙童來儀仰憇翠巖俯映蘭池靈/柯幽藹卉木參差如山之夀如松之猗永錫難老與時)
(推/移)啓梁簡文帝謝賚扇啓(臣綱啓傳詔饒僧明奉宣勑/㫖垂賚細綾大文畫柳蟬山)
(扇一柄文均析縷香發海檀肅肅清風即令象簟非貴/依依散彩便覺夏室含霜飲露青蜩應三伏之脩景羣)
(飛黄雀送六月之南風蔽日垂陰薰澤慙采浮凉滌暑/蘋末愧吹聖人造物之巧俯萃庸薄王府好玩之恩於)
(兹下被頂戴曲私伏増欣/躍謹奉啓事謝聞謹啓)
香鑪第八(叙/事)盧諶祭法曰香鑪四時祠坐側皆置徐爰
家儀曰婚迎車前用銅香鑪二漢官典職曰漢尚書郎
給端正侍女史二人潔衣服執香鑪燒燻從入臺中晉
東宫舊事曰太子初拜有銅博山香鑪一枚鄴中記曰
石季龍冬月為複帳四角安純金銀鑿鏤香鑪(傅先生/南岳記)
(曰衡山芝堈石/室有瓦香鑪)王琰㝠祥記曰費崇先少信佛法常以
鵲尾香鑪置膝前習鑿齒襄陽記曰劉季和性愛香直
宫嘗上厠過香鑪上事對銀塗　金鏤(晉東宫舊事曰/泰元二十二年)
(皇太子納妃王氏有銀塗博山/連盤三升香鑪二金鏤見叙事)四周　九層(西京雜記/曰長安巧)
(工丁緩者作卧褥香鑪一名被中香鑪本出房風為機/環轉之者運四週又曰丁諼作九層博山香鑪鏤以奇)
(禽怪獸皆/自然能動)賦梁昭明太子銅博山香鑪賦(方夏鼎之壊/異類山經之)
(俶詭制一器而備衆質諒兹物之為侈于時青女司寒/紅光翳景吐圓舒於東岳匿丹曦于西嶺翠帷已低蘭)
(膏未屏㸑松柏之火焚蘭麝之芳熒熒内曜芬芬外揚/似慶雲之呈色如景星之舒光齊姬合歡而流盻燕女)
(巧笑而蛾揚劉公聞之見錫粤女惹之/留香信名嘉而器美永服玩於華堂)陳傅宰博山香
鑪賦(器象南山香傳西國丁緩巧鑄兼資匠刻麝火埋/朱蘭煙毁黒結搆危峯横羅雜樹寒夜含暖清宵)
(吐霧制作巧妙獨稱珍淑氣氛氲長似/春隨風本勝千釀酒散馥還如一碩人)詩古詩詠香鑪
詩(四座且莫喧願聽歌一言請説銅鑪器崔嵬象南山/上枝似松柏下根據銅盤雕文各異類離婁自相連)
(誰能為此器公輸與魯班朱火然其中青煙颺其間/順風入君懐四座莫不歡香風難久居空令蕙草殘)南
齊劉繪詠博山香鑪詩(參差欎佳麗合沓紛可憐蔽虧/千種樹出沒萬重山上鏤秦王)
(子駕鶴乘紫煙下刻蟠龍勢矯首半衘蓮旁為伊水麗/芝盖出岩間復有漢游女拾羽㺯餘妍榮色何雜糅縟)
(綉更相鮮麕麚或騰倚林薄杳芊眠掩華終不發含熏/未肯然風生玉階樹露湛曲池蓮寒䖝飛夜室秋雲沒)
(曉/天)梁沈約和劉雍州繪博山香鑪詩(範金誠可則摛思/必良工凝芳侯朱)
(燎先鑄首山銅瓌姿信嵒㠋倚態實玲瓏峯磴互相拒/岩岫杳无窮赤松游其上斂足御輕鴻蛟螭􁻖其下驤)
(首盻曾穹嶺側多竒樹或孤或複叢岩間有佚女垂袂/似含風翬飛若未已虎視欎餘雄登山起重障左右引)
(絲桐百和清夜吐蘭煙四面/充如彼崇朝氣觸石繞華嵩)
鏡第九(叙/事)廣雅曰鑒謂之鏡釋名曰鏡景也有光景也
韓子曰古之人目短於自見故以鏡觀面智短於自知
故以道正己鏡無見疵之罪道無明過之惡目失鏡則
無以正鬚眉身失道無以知迷惑吕氏春秋曰萬乘之
主人之阿亦甚矣而無所鏡其殘亡無日矣孰當可鏡
其唯士人乎鏡明已也功細士明已也功大淮南子曰
人舉其疵則怨人鑑見其醜則善鑑申子曰豈不知鏡
設精無為而美惡自備矣莊子曰至人之用心也若鏡
不將不迎應而不藏故勝物而無傷淮南子又曰
宫人得㦸則以刈葵盲者得鏡則以蓋巵盲者不可貽
以鏡亂主不可舉其疵尚書帝命期曰桀失玉鏡用其
噬獸(玉鏡喻清明之/道噬獸喻暴也)尚書考靈耀曰秦失金鏡魚目入
珠(金鏡喻明道也始皇/吕不韋子言亂真也)文子曰夫鏡不設形故能有形
晉東宫舊事曰皇太子納妃有著衣大鏡尺八寸銀華
小鏡一尺二寸並衣紐百副漆奩盛盖銀華金薄鏡三
銀龍頭受福蓮花鈕鏁百副事對金錯　銀華(魏武帝/上雜器)
(物疏三十種有尺二寸金錯/鏡一枚銀華小鏡已見叙事)九寸　三尺(劉振别傳/曰以九寸)
(明鏡照面視之曰今日識巳形當令不忘如此其神不/散疾患不入鄴中記曰石季龍三臺及内宫中鏡有徑)
(二三尺者有/尺五寸者)百錬　四規(夏侯湛抵疑曰百錬之鑒剔/鬚眉可數而辟土不見太山)
(抱朴子曰用明鏡九寸自照有所思存七日則見神/仙知千里外事也明鏡或用一或用二謂之四規鏡)視
鹿　照犬(抱朴子曰昔張盖踊及偶豪成二人精思於/蜀雲臺山石室中忽有四人黄絹單衣葛巾)
(往到其前曰勞乎道士辛苦幽隱於是二人顧視鏡中/乃鹿也續搜神記曰林慮山下有一亭人每過此宿者)
(或病死時有郅伯夷者宿於此明燭而坐中夜忽有/十餘人來自共蒱博伯夷密以鏡照之乃是羣犬)應
語　寫形(王子年拾遺記曰穆王時沮渠國貢火齊鏡/人語則鏡中響應陸機與弟雲書曰仁夀殿)
(前有大方銅鏡髙五尺餘廣三尺/二寸暗著庭中向之便寫人形體)金薄　玉榮(金薄鏡/見叙事)
(東方朔傳曰玉之榮石之精表如日光裹/如衆星兩人相睹相知情此名為鏡也)珠光　石色
(孝經援神契曰神靈滋液百寶用則璣鏡出宋均注曰/大珠有光可為鏡拾遺記曰周穆王時有如石之鏡此)
(石色白如月照面/如雪謂之月鏡)𤣥錫粉　黄金繩(淮南子曰明鏡之/始型  朦然及粉)
(之以𤣥錫摩之以白旃則鬚眉鬢毛可得而察蕭方等/三十國春秋曰慕容垂攻鄴符丕遣其從弟就請救乃)
(遺謝𤣥青銅鏡黄金/婉轉繩等以之為信)仁壽殿　咸陽宫(仁夀殿見寫形/注中西京雜記)
(曰髙祖初入咸陽宫有方鏡廣四尺九寸髙五尺表裏有/明人來照之則倒見以手掩心來即腸胃五臓厯然無礙)
有引有致　無藏無執(符子曰至人之道也如鏡有明/有照有引有致賈誼子曰鏡儀)
(而居无藏无執美/惡必至各得其當)賦晉傅咸鏡賦(順陰位於西裔採秋/金之剛精醮祝融以)
(致䖍命歐冶而是營晞日月之光烈儀厥象乎曜靈不/有心於好醜而衆形其必詳同實錄於良史隨善惡而)
(是彰猗猗淑媛峩峩后妃眷春榮之零悴懼玉顔之有/衰􁹙清揚而自鏡競崇姱以相暉若乃雲髻亂於首頳)
(黛渝於色設有乏於斯器兮孰厥貌之能飾與喑瞽而/同眜兮近有面而不識君子知貌之不可以不飾則内)
(省而自箴既見前而慮後則祗畏於幽深察明明之待/瑩則以此而洗心睹日觀之有瑕則稽訓於儒紳夫然)
(尚何厥容之有慢/而厥思之有淫)梁劉緩照鏡賦(夜籌已竭曉鐘将絶/窓外明來帷前影滅)
(荆王欲起侍妾應還前齋上幔内閣除闗開屏易疊捲/簾難扳搔頭斂髻釵子縈鬟階邊就水盤中光映訝宿)
(粉之猶調笑殘籹之不正欲開奩而更飾乃當窓而取/鏡臺本王宫氏姓温背後銘文宜子孫四面迴風若流)
(水勾攔􁹶匝似城門分明似无礙影前彌/可愛近來顔色不須紅即時好眉猶約黛)詩陳孔範和
陳主詠鏡詩(虎賁愁興日龍鏡覽顔時/懐恩未得報空歎髪如絲)隋李巨仁賦得
鏡詩(魏宫知本姓秦樓識舊名鳳從臺上出龍就匣中/生无波菱自動不夜月恒明非唯照佳麗復得厭)
(山/精)周庾信詠鏡詩(玉匣聊開鏡輕灰暫拭塵光如一片/水影照兩邊人月生无有桂花開不)
(逐春試挂淮南/竹堪能見四隣)梁簡文帝詠鏡詩(錙銖恒在側誰言攬/鏡稀如氷不見水似)
(扇長含暉全開瑇瑁匣併巻織/成衣脱入相如手疑言趙璧歸)銘後漢李尤鏡銘(鑄銅/為鑑)
(整飾容顔修爾/法服正爾衣冠)
鏡臺第十(叙/事)魏武雜物疏曰鏡臺出魏宫中有純銀參
帶鏡臺一純銀七子貴人公主鏡臺四晉東宫舊事曰
皇太子納妃服用有瑇瑁細漏鏡臺一劉義慶世説曰
劉聰為玉鏡臺温嶠辟劉越石長史北征得之後娶姑
女下焉宋元嘉起居注曰韋朗為廣州刺史作銅鏡臺
一具御史中丞劉楨奏請以見事免朗所居官事對瑇
瑁　珊瑚(瑇瑁見叙事古詩曰/珊瑚佳鏡爛生光)詩南齊謝朓詠鏡臺詩
(玲瓏類丹楹迢亭似𤣥闕對鳳臨清水垂龍挂明月/照粉拂紅粧挿花理雲髪玉顔徒自見常畏君情歇)唐
陳叔達入闕詠空鏡臺詩(即今装飾廢彫零衢路間/姮娥與明月相共落關山)
舟第十一(叙/事)淮南子曰古人見窽木浮而知為舟周易
曰刳木為舟剡木為楫舟楫之利以濟不通蓋取諸渙
吕氏春秋曰虞姁作舟物理論曰化狐作舟墨子曰巧
倕作舟山海經曰番禺始作舟束晳發蒙記曰伯益作
舟世本曰共□貨狄作舟黄帝二臣也揚雄方言曰自
關而東謂舟為船自關而西或謂之舟釋名曰舟言周
流也船言循也循水而行也其上屋曰廬重室曰飛廬
又在其上曰雀室言於中候望若鳥雀之驚視也總名
船曰艘廣雅曰吳曰艑(蒲殄/反)李䖍通俗曰晉曰舶(音/泊)埤
蒼曰海中船曰艆䑼(郎鄒/二音)説文曰江中舟曰□(音/禮)釋名
曰上下重版曰艦(四方施板以/禦矢如牢檻)外狹而長曰艨衝(以衝/突敝)
(舡/)三百斛曰舠二百斛曰艇西京雜記曰太液池有鳴
鶴舟容與舟清廣舟採菱舟越女舟晉令曰水戰有飛
雲船蒼隼船先登舩飛鳥船晉宫閣記曰天泉池有紫
宫舟升進舟曜陽舟飛龍舟射獵舟靈芝池有鳴鶴舟
指南舟舍利池有雲母舟无極舟都亭池有華泉舟常
安舟事對梁麗　吳􁻗(荘子曰梁麗可以衝城司馬彪/注云麗小舩也張揖埤蒼曰􁻗)
(呉舩也/音彫)沙棠舟　芙蓉艦(山海經曰崑崙有沙棠木食/其實不溺為木不沉銘曰安)
(得沙棠木剡以為舟舩蕭方等三十國/春秋曰盧循㓂京邑芙蓉艦千餘艘)潯陽□　博昌
舩(王智深宋記曰司空劉彥範舉兵時逆於湓襄潛作/艦□出潯陽合于装理數晨之間舟木大備漢書曰)
(卜式願與博昌/習舩者死南越)翔鳳　飛龍(陶季直京邦記曰西巡記/曰宋孝武度六合龍舟翔)
(鳳以下三千四十五艘舟航之盛/三代二京无比飛龍舟事具叙事)鷁首　鴨頭(淮南子/曰龍舟)
(鷁首高誘注曰鷁大鳥也畫其象著舩/首呉志曰太傅諸葛恪制為鴨頭船)餘皇　太白(左/傳)
(曰呉伐楚獲餘皇以歸杜預注曰餘皇舟也蜀王本/記曰秦為太白舩萬艘欲以攻楚注曰太白舩名)馳
馬　逐龍(崔豹古今注曰孫權名小船為馳馬洞冥記/曰露池西有昆雲池方四百步中有逐龍舩)
鴻毛　青翰(洞冥記曰影娥池中有鴻毛舟説苑曰荘/辛謂襄城君曰鄂君方泛舟於澌波之中)
(乘青翰/之舟)蒼隼　青雀(蒼隼具叙事王隠晉書曰陶侃擊/蜀賦王真真以鉤得上侃青雀舟)五
樓　三翼(呉志曰曹公出濡湏孫權使董襲督五樓船/住濡湏口越絶書曰越為大翼小翼中翼為)
(船軍/戰)雲母　海􁻘(雲母其叙事周遷輿服雜事曰其/人欲輕行則乘海􁻘合木船也)錦
維　紼繫(吳書曰甘寧住止常以繒錦維舟去輙割棄/以示奢侈毛詩曰汎汎楊舟紼縭維之爾雅)
(曰紼繂也縭綏也注/紼大索也綏繫也)鸚鵡　鸜鵒(蜀王本記曰蜀王有/鸚鵡舟周遷輿服雜)
(事曰逺國朝貢越海則有/大船一名鸜鵒合木為槽)賦西晉棗據舩賦(伊河海之/深廣兮嗟)
(綿邈而无垠彼限隔而靡覩兮此由兹而莫聞雖后土/之同載兮實殊代而乖分加聖王之神化兮理通微而)
(達幽悼生民之隔塞兮愍王教之不周立成器以被用/兮因垂象以造舟濟凌波之絶軌兮越巨川之𤣥流水)
(无深而不渡兮路无廣而不由運重固之滯質雖載沉/而載浮飄燕鼎於吳㑹轉金石於洪濤愬无涯之浩浩)
(不抑進而輟留登楊侯之激浦兮方魚翔而龍游雖滔/天而横厲長抱樂而无憂乘流則逝遇坻而停受命若)
(響唯時而征不辭勞而惡動不偷安而自寧不貪財以/循功不愛力而欲輕豐儉隨乎質量所勝任乎本形雖)
(不乘而常浮雖渉險而必正周遊曲折動與時併博載/善施心无所營囊括品物受辱含榮唯載涉之所欲混)
(貴賤於一門包涵通於道徳普納比乎/乾坤感斯用之却廣信人道之所存)詩陳張正見賦
得雪映夜舟詩(黄雲迷鳥路白雪下鳧舟分沙映氷浦/照鶴聚寒流檣風吹影落䌫錦雜花浮)
(舩梁若是桂/翻如月照秋)梁王筠賦詠輕利舟詩(君侯飾輕利揺蕩/邁飛雲凌波漾鷁)
(彩汎水渙蛟文電流已光絶鳥逝/復超羣倐忽方千里戀兹岐路分)梁元帝舩名詩(天際/浮雲)
(飛三翼自相追池邊白鵠舞林深青雀歸松澗/流星彩桂窓斜月暉思此无情極髙樓淚染衣)銘後漢
李尤舟楫銘(舟楫之利譬猶輿馬輦重歴逺以濟天下/相風視波窮䆒川野安審懼慎終無不可)
讚宋王叔之舟讃(致逺任重各因所由陸則騁車水唯用/舟弱楫輕棹利涉濟求緬彼漁父鼓栧)
(清/謳)謝靈運侍汎舟讃(汎畫鷁兮游蘭池渚相委兮石參/差日隱雲兮月照林風遼泠兮水)
(漣/漪)
車第十二(叙/事)譙周古史考曰黄帝作車少昊時略加牛
禹時奚仲加馬周禮曰玉路鍚樊纓十有再就建太常
十有二斿以祀(王在焉曰路鍚樊馬面當盧刻金為此/之所謂鏤鍚也    謂今馬大帶也)
(樊纓皆五色采罽飾之十有二/就就成也太常旗畫日月者)金路鈎樊纓九就建大
旂以賔同姓以封象路朱樊纓七就建大赤以朝異姓
以封革路龍勒條纓五就建大白以即戎以封四衞木
路前樊鵠纓建大麾以田以封蕃國沈約宋書曰漢制
乗輿金根車輪皆朱斑重轂兩轄飛舲以金薄繆龍
為輿倚較􁹙文畫轓文虎伏軾龍首銜軛鸞雀立衡
􁻙文畫轅翠羽蓋黄裏所謂黄屋也金華施轑末建太
常十二斿畫日月升龍駕六黒馬又加犛牛尾大如
斗置左騑馬軛上所謂左纛也其五色立車五色安車
亦皆如之太皇太后皇后法駕乘重翟羽蓋金根車加
青交輅青帷裳雲􁻙畫轅黄金塗五末皇太子皇子皆
安車朱斑輪倚虎較伏鹿軾旗九斿畫降龍皇孫乘綠
車事對游環　副轄(毛詩曰游環脅驅陰靷沃續劉熙/釋名云游環在服馬背上叅馬之)
(外轡貫之游移前却无常處蔡邕獨斷曰乘/輿之車皆副轄者施轄於外乃復設轄者也)周輿　殷
輅(周禮云有虞氏尚陶夏后氏尚/匠殷尚梓周尚輿殷輅見論語)朱蘭　紫蓋(司馬彪/續漢書)
(輿服志曰小使車者蘭輿皆朱赤轂白蓋赤帷從騶騎/四十人皆迫捕考案有所勅取者之所乘也魏收後魏)
(書曰安車紫蓋朱裏與/公侯同子男皂蓋青裏)步輿　卧輦(張敞晉東宫舊事/曰太子有步輿一)
(鄴中記曰石季龍皇后出乗髙輅輦或朱/漆卧輦以雲母代紗内外四望皆通徹也)青牛　白鹿
(關令内傳曰尹嘗登樓四望見東極有紫氣西邁喜曰/應有聖人經過京邑果見老君乘青牛車來葛洪神仙)
(傳曰沈義學道於蜀中與/妻共載道逢白鹿車一乘)一器　六材(周禮曰一器而/工聚者車為多)
(司馬彪續漢書輿服志曰奚仲/為車正具物以時六材皆良)珠輪　銅較(華覈騧馬/賦曰鞍􁹪)
(緝裘珠輪玉光許慎説文曰/較車輢上曲銅鈎音公卓反)皮軒　革輅(漢官解詁曰/太僕廐府皮)
(軒鸞旗胡廣曰馬有廐車有府皮軒以虎皮/為軒周禮鄭𤣥注曰革輅輓之以革而漆之)法陰陽
象日月(李尤小車銘曰圓盖象天方輿則地輪法陰/陽動不相離周禮曰輪輻三十象日月也)黄
金車　碧玉輦(吳志曰初平中童謡曰黄金車班蘭耳/闔閶門出天子王子年拾遺記曰周穆)
(王馭黄金碧玉之輦從朝/及暮而窮宇宙之内徧焉)三寸轄　四尺輈(淮南子曰/夫車之所)
(能轉千里者以其要在三寸轄周禮輈度國/馬之輈深四尺有七寸田馬之輈深四尺)三雲輦
七香車(真人王君内傳曰神人乘三雲之輦魏武帝與/楊彪書曰今贈足下畫輪四望通幰七香車二)
(乘/)輪重牙　轅兩尾(董巴輿服志曰乘輿金根車五乘/輪皆朱斑重牙貳轂張揖埤蒼曰)
(輕車轅/兩尾)玳瑁廂　茱萸􁻚(周遷輿服雜事曰五輅兩廂/之後皆用玳瑁鵾翅注曰鵾)
(大鳥名其羽關纖利故車廂象之石崇奴/劵曰作車當取大良白槐之輻茱萸之􁻚)賦後梁甄𤣥
成車賦(鑄金磨玉之麗凝土剡木之竒體衆術而特妙/未若作車而載馳爾其車也名稱合於星辰圓)
(方象乎天地夏言以庸之服周曰聚焉之器制度不以/陋移規矩不以飾異古今貴其同軌華夷獲其兼利爾)
(其利也天子以郊祀田伐諸侯以朝聘會盟庻人以商/農工賈夷狄以致蓄遷生爾其作也均輕重而攻材正)
(陰陽而斵木既中正而合剖亦面勢而審曲侯離婁之/督繩須公輸而削墨布骸服之有定施爪牙之不忒既)
(涉用於牛馬亦受名於羊鹿爾其容也侔盖樹之獨立/似髙雲之出巘獨映水也如舞鸞之對鏡衆行陸也若)
(翔鴻之赴逺聽長響之轔轔望遥儀之婉婉信有美兮/宜比興徒欲貌兮不能辨及其駕也堅珊瑚之駐引絶)
(羣之駮既絲靷之縈頭亦銅鈎而瑩角始向軛而龍轉/就入轅而獸躍或鼽􁻛而鳴鼻或參差而動脚咆哮歇)
(轉欎快隕闗見輪陰之翻亂視帶影之飛泊及其乘也/或方夏虐暑炎氣敲烈浮幰動以來風輕紗飛而去熱)
(纖埃著而即墜煩氣衝而受歇或固陰沍寒祁嚴凛厲/複帷下而前屏重幨垂而後蔽霜露侵而靡及風飈激)
(而不戾或油雲雨霈中逵半恢宏宇宙而雷奔杼/軸割而去衍被洪流染而自落散水湔而不霑云)詩梁
元帝車名詩(長墟帶江轉連甍映日分佳人坐椒屋/接膝對蘭薰繞砌縈流水邊梁圖畫雲)
(錦色懸殊衆衣香遥出羣/日暮輕帷下黄金妾贈君)銘後漢馮衍車銘(乘車必䕶/輪治國必)
(愛民車无輪安/處國無民誰與)崔駰車右銘(擇御卜右採德用良/詢納耆老于我是匡)
(惟賢是師惟道是式箴闕旅賁内顧自勅/匪望其度匪愆其則越戒敦儉禮以華國)李尤小
車銘(圓盖象天方輿則地輪法陰陽動不相離合之嗛/嘘疏逹開通兩輜鄣邪尊卑是從輗軏之用信義)
(所/同)
燈第十三(叙/事)呂靜韻集曰無足曰燈有足曰錠西京
雜記曰漢髙祖入咸陽宫秦有青玉五枝燈髙七尺五
寸作蟠螭以口衘燈然則鱗甲皆動煥炳若列星盈室
焉又曰長安巧工丁緩作恒滿燈九龍五鳳雜以芙蓉
蓮藕之竒王朗秦故事曰百華燈樹正月朔朝賀殿下
設于三階之間端門外設三尺五尺燈月照星明雖夜
猶晝張敞東宫舊事曰太子有銅駞頭燈銅倚燈納妃
有金塗四尺長燈銀塗二尺連盤短燈拾遺記曰海人
乘霞舟以雕囊盛數升龍膏獻燕昭王王坐通雲之堂
(亦曰通/霞臺)然龍膏為燈火色曜百里煙色如丹洞冥記曰
漢武帝然芳苡燈於閣上光色紫有白鳳黒冠黒龍馵
足來戲於閣又曰丹豹髓白鳳膏磨青錫為屑以淳蘇
油和之照於神壇夜暴雨火光不滅以麟鬚拂拂霜蛾
赴燈者芳苡草出奔盧國霜蛾如蜂淮南子萬畢術曰
取蚖脂為燈置水中即見諸物事對豹髓　龍膏(並見/叙事)
駞頭　鳳腦(駞頭見叙事中拾遺記曰周穆王設常生/之燈以自照列蟠龍膏之燭徧於宫内又)
(有鳳腦之燈氷/荷以盖其上)芳苡　蘭膏(芳苡見叙事楚辭曰娯酒/不廢沉日夜蘭膏明燭華)
(銅/錯)銅倚　玉枝(並見/叙事)葛籠　荷蓋(沈約宋書曰高祖清/簡寡欲牀頭有土障)
(壁上有葛燈籠荷/盖見鳳腦注中)百枝　九光(傅𤣥朝㑹賦曰華燈若/乎火樹熾百枝之煌煌)
(漢武帝内傳曰西王母遣使謂帝曰七月七/日我當暫來帝至日掃除宫内然九光之燈)蚖脂　鳳
膏(並見/叙事)􁻜滿　常生(並見/前)賦周庾信燈賦(九龍将瞑三/爵行棲瓊鈎)
(半上弱水全低窓藏明於粉壁柳助暗於蘭閨翡翠珠/被流蘇羽帳舒屈膝之屏風掩芙蓉之行障卷衣秦后)
(之林送枕荆臺之上乃有百枝同樹四照連盤香添然/蜜氣雜燒蘭燼長宵久光青夜寒秀華掩映蚖膏照灼)
(動鱗甲於鯨魚燄光芒於鳴鶴蛾飃則碎花亂下風起/則流星細落况復上蘭深夜中山醑清楚妃留客韓娥)
(合聲低歌著節游絃絶鳴輝輝朱燼熖熖紅榮乍九/光而連彩或䨇花而並明寄言蘇季子應知餘照情)梁
江淹燈賦(淮南王信自華淫命綵女兮餌丹砂而學鳯音斯/紫霞没白日沈掛明燈散𤣥隂顧謂小山儒士)
(可賦乎於是汎瑟而言曰若大王之燈者銅華金檠錯/質鏤形碧為雲氣玉為仙靈䨇流百枝艶帳充庭照錦)
(地之文席映綉柱之鳴筝恣靈修之浩蕩心何疑而永/平茲侯服之誇詡而處士所莫營若庶人燈者非銀非)
(珠无藻无縟心不貴麗器窮於樸是以露冷帷幔風結/羅紈螢已引桂蛾欲辭蘭秋夜如歳秋情若絲怨此懐)
(抱傷此秋期必然燈坐歎欲説忘辭至夫霜封園橘冰/裂池蓀雲雪无際河海方昬冬膏既凝冬箭未度悁連)
(冬心寂歴冬暮亦復/朱燈空明但為君故)詩隋江總三善殿夜望山燈詩(百/花)
(疑吐夜四照似含春的的連星出亭亭向月新採/珠非合浦贈珮異江濵若在扶桑路堪言並日輪)梁范
靖妻沈氏詠燈詩(綺筵日已暮羅帷月未歸開花散四/照含光出九微風軒動丹熖水宇澹)
(清煇不􁹑輕蛾/繞唯恐曉蠅飛)紀少瑜詠殘燈詩(殘燈猶未滅将盡/更揚輝唯餘一兩)
(熖裁得/解羅衣)南齊謝朓詠燈詩(發翠斜溪裏蓄寶宕山峯抽/莖類仙掌衘光似燭龍飛蛾)
(再三遶輕花四五重孤/對相思夕空照無衣縫)銘後漢李尤金羊燈銘(賢哲勉/務唯日)
(不足金羊載/曜作明以續)晉傅𤣥燈銘(晃晃華燈含滋炳靈素膏流液/𤣥炷亭亭丹水揚輝飛景蘭亭)
燭第十四(叙/事)周禮曰凡邦大事司烜氏共賁燭(麻燭也/一云大)
(燭/)祭祀共明燭(以燧取明/火於日)儀禮曰燕則庻子執燭於阼
階上司宫執燭於西階上甸人執大燭於庭閽人為燭
於門外禮記曰燭至起(異晝/夜)又曰燭不見䟦(䟦本也燭盡/則去之為嫌)
(若燼多/有厭倦)陸士衡毛詩草木疏曰木蓼𢷬為燭明如胡麻
燭後魏書曰世祖南伐劉義恭獻蠟燭世説曰石季龍
以蠟燭炊事對照壁　映書(戰國策曰甘茂去秦之齊/出關遇蘇季子曰江上夜)
(女有家貧无燭者夜女相與欲去之无燭者曰妾以无/燭之故常先至獨埽室布席何愛餘光之照壁者西京)
(雜記曰匡衡勤學而无燭鄰舍有/燭光穿壁引其光以書映而讀之)絶纓　陳席(司馬彪/戰略曰)
(楚荘王賜羣臣酒日暮燭滅有引美人衣者美人援絶/其冠纓告王王曰人醉失禮奈何欲顯婦人之節而辱)
(士乎乃命曰羣臣皆絶去冠纓然後上燭劉向列女傳/曰齊女徐吾者東海上貧婦人嘗與鄰人李吾合燭夜)
(績李吾曰徐吾燭數不屬請无夜績徐吾曰妾以貧故/起常見先卧常在後洒埽陳席以待來者今益一人燭)
(不為益明去一人燭不為/益闇何愛東壁之餘光)益明　坐闇(王符潜夫論曰/隅燭之施明于)
(幽室也前燭則盡照矣後燭而益明二者相因以成大/光謝承後漢書曰巴祗為揚州刺史與客坐闇中不然)
(官/燭)美人戴　飛蟲赴(地鏡圖曰見美女戴燭行從其出/處有玉矣抱朴子曰夫明燭宵舉)
(則飛蟲/群赴)武王晨舉　少翁夜張(王充論衡曰武王伐商/兵至牧野晨舉脂燭權)
(掩不備漢武故事曰上所幸李夫人死上甚思悼之齊/人少翁言能致其神乃夜張明燭上居他帳中遙望見)
(李夫人不/得就視)賦梁簡文帝對燭賦(雲母窓中合花氈茱萸/幔裏鋪錦筵照夜明珠)
(且莫取金羊燈火不湏然下弦三更未有月中夜繁星/徒依天於是挂同心之明燭施雕金之麗盤眠龍傍繞)
(到鳳䨇安轉辟邪而取正推欞窓而畏寛綠炬懐翠朱/燭含丹豹脂宜火牛膫耐寒銅芝抱帶復纒柯金藕相)
(縈共吐荷視横芒之昭曜見密淚之蹉􁺧漸覺流珠走/熟視絳花多宵深色麗熖動風過夜久唯煩鋏天寒不)
(畏蛾菖蒲傳酒座欲䦨碧玉舞罷羅衣單影度/臨長枕煙生向果盤廻照金屏裏脉脉兩相看)周庾信
對燭賦(龍沙鴈塞蚤應寒天山月沒客衣單燈前桁衣/疑不亮月下穿針覺最難刺取燈花持桂燭還)
(却燈檠下燭盤鑄鳳衘蓮圖龍並眠燼髙疑數翦心濕/暫難然銅荷承淚蠟鐵鋏染浮煙本知雪光能映紙復)
(訝燈花今得錢蓮帳寒檠窓拂曙筠籠熏火香盈絮傍/垂細溜上繞飛蛾光清寒入熖暗風過楚人纓脱盡燕)
(君書誤多夜風吹香氣隨欎金苑芙蓉池秦皇辟惡不/足道漢武胡香何物竒晚星沒芳蕪歇還持照夜游詎)
(減西/園月)詩梁王筠詠蠟燭詩(執燭引佳期流影度單帷朣/朧别繡被依俙見蛾眉莢明)
(不足貴燋燼豈為疑所/恐恩情改照君㝷履綦)劉孝綽賦照棊燭詩(南皮絃吹/罷終奕且)
(留賔日下房櫳闇華燭命佳人側光全照/扃迴花半隠身莫辭纎手倦羞令夜向晨)唐太宗詠
燭詩(熖聽風來動花開不待春/鎮下千行淚非是為思人)又詩曰(九龍熖熖動/四照逐花生)
(即此流髙殿/堪持待月明)啟梁劉孝儀謝女出門官賜紋絹燭啟
(孝儀啟左右袁文成奉宣㫖宜知臣私營發遣垂賜紋/絹二十疋燭二十挺臣家本貧敝事本蹇闕桓室金縷)
(本非所宜孟姬作具猶若未周殊澤曲臨珍華兼重制/為美服䨇綺易儔秉而不息三夜有待臣名品卑末事)
(隔榮賜慈渥之墜實見因心小/人賤微豈能勝報不忘云云)
煙第十五(叙/事)淮南子曰冬至甲子受制木用事火煙青
七十二日戊子受制土用事火煙黄七十二日庚子受
制金用事火煙白七十二日丙子受制火用事火煙赤
七十二日壬子受制水用事火煙黑七十二日列仙傳
曰昔神人過寗封人為其掌火能出五色煙教其積薪
自燒隨煙上下(封人黄帝/時陶正)周禮蟈氏掌去鼃黽焚牡蘜
以灰灑之則死以其煙被之則凡水蟲無聲晉書曰
符堅之将亂也關中土然無火而煙氣大起方數十里
月餘不滅後為慕容沖所滅後魏書曰慕容超之将亡
也南郊柴燎熖起而煙不出靈臺令張光告人曰火盛
煙滅國其亡乎拾遺記曰晉文公焚林以求介子推有
白鵶繞煙而噪或集介子之側火不能焚晉人嘉之為
立臺號曰思煙又曰員嶠山西有星池出爛石常浮於
水色紅質虛似肺燒之香聞數百里煙氣升天則成香
雲雲徧則成香雨事對火含　水滅(顔延之連珠曰火/含煙而煙妨火桂)
(懐蠧而蠧殘桂然火勝則煙滅蠧壯則桂折漢書曰/漢元帝時有童謡曰井水溢滅竈煙灌玉堂流金門)噪
鵶　去黽(並見/叙事)張天　連雲(沈約宋書曰桓𤣥使桓謙/屯東陵口卞範之屯覆舟)
(山西髙祖躬先士卒以奔之東北風急因命縱火煙漲/天謙等諸軍一時土崩劉向熏鑪銘曰中有蘭麝朱火)
(青煙蔚術四/塞上連青雲)五色　四合(許邁列傳曰邁名映有道術/髙平閻慶就映受業慶方去)
(映為燒香五色煙出映亦去莫知所/在潘泥火賦曰𤣥煙四合雲蒸霧萃)詩梁簡文帝煙詩
(浮空覆雜影含樹宻花藤乍如落霞發頗類巫雲登/映光飛百仞從風散九層欲持翡翠色時出鯨魚燈)陳
張正見浦狹村煙度詩(茅蘭夾兩岸野燎燭中川村長/合夜影水狹度浮煙收光暗鳥)
(弋分火照漁船山人/不炊桂樵華幸共然)
火第十六(叙/事)譙周古史考曰古者茹毛飲血燧人初作
燧火人始燔炙元命苞曰火之為言委隨也故其立字
人散子者為火説文曰熯蒸火也煨盆中火也熛火飛
也熲爚火光也左傳曰人火曰火天火曰災春秋繁露
曰若人君惑於讒邪内離骨肉外疎忠臣咎及於火則
大旱必有火災春秋潛潭巴曰火從井出有賢士從人
起(大明賢者象賢者/屈滯象從井出)周易曰火在天上大有君子以遏
惡揚善順天休命又春秋繁露曰若火不炎上秋多電
由王者視不明也國語曰火焚其􁹱器子孫為疑由王
者蔑棄五則(則常/也)風俗通曰夫火者南方陽光輝為明
聖人嚮之而治取其象也事對化雀　流烏(魚豢典略/曰秦伯出)
(獵至于咸陽有大鳥流下化為白雀衘綠丹書集于公/車史記曰武王既渡河有火自上復下至于王屋流為)
(烏其/色赤)外照　内陰(湛方生論曰俗之談者以為火外照/无納影之能内鑒無朗闇之功張隱)
(文士傳曰离火陰/居内故鑒之可映)焚芝　爨柘(枹朴子曰慮巫山之失/火恐芝艾之并焚淮南)
(子曰夏爨柘燧/火冬爨松燧火)登庫　搆祠(左傳曰宋衞陳鄭皆火梓/慎登大庭氏之庫以望之)
(漢書陳勝呉廣聚祠中夜搆火/狐鳴呼曰大楚興陳勝王是也)束縕　徙薪(漢書曰蒯/通曰臣之)
(里婦與諸母相善夜亡肉姑以為婦盗遣之里母即束縕/請火亡肉家曰昨夜犬得肉闘相殺請火以埋之桓譚)
(新論傳曰託言淳于髠至隣家見其竈突直而積/薪在旁謂曰此有火災即更為曲突而逺徙其薪)光㦸
　生矛(沈約宋書曰晉惠帝永興元年成都王伐長沙/每夜戈㦸鋒有火光如懸燭漢書曰車師後王)
(姑句家矛端生火其妻敗訾陬/謂姑句曰矛端生火此兵氣也)蔽窗　塗隙(魏收後魏/書曰祖瑩)
(好學以夜繼畫父母恐其成疾禁之後然火讀書以衣/被蔽塞窓户恐人所覺韓子曰丈人之慎火也塗其隙)
(白圭之行堤也塞其穴故/丈人無火難白圭无水難)連雞　結牛(何法盛晉中興/書曰殷浩北伐)
(江逌為長史逌取數百雞以長繩連脚皆繫火一時驅/放飛過塹集于羗營火皆然史記曰騎刼攻即墨田單)
(取牛千頭縳矛其角結火其尾穿城/而出壯士隨牛後出火明所觸輙死)珠扞　荷厭(國語/曰楚)
(王孫圉聘于晉謂趙簡子曰珠足以扞火災則寶之沈/約宋書曰殿屋之為圓泉方井兼荷華者以猒火祥)
燄燄　烈烈(尚書曰无若火始燄燄厥攸灼叙弗/其絶詩曰如火烈烈則莫我敢遏)泥中
水上(魏収後魏書曰張天錫時有火然/於泥中周易曰火在水上未濟)臨卭井　神丘
穴(劉敬叔異苑曰臨卭有火井括/地圖曰神丘有火穴光照千里)延北閣　越東家(范/瞱)
(後漢書曰章帝時新平王家失火延及北閣後殿崔鴻/前趙錄曰劉殷曾祖母柩在殯西鄰失火風飈甚盛殷)
(夫婦叩殯火災/遂越燒東家)賦西晉潘尼火賦(形生於未兆聲發於/无象尋之不得其根)
(聴之不聞其嚮來則莫見其跡去則不知其往似大道/之未離而元氣之灝瀁故能博贍羣生資育萬類盛而)
(不暴施而不費其變無方其用不匱鑽燧造火陶冶羣/形協和五味革變羶腥酒醴烹餁於斯獲成及至焚野)
(燎原埏火赫戲林木摺拉砂粒煎糜騰光絶覽雲散霓/披遂及衝風激揚炎光奔逸𤣥煙四合雲蒸霧萃山陵)
(為之崩弛川澤為之涌沸去若風驅疾如電逝蕭條長/空野无孑遺无隰不灰无埛不斃榛蕪既除九野謐清)
(蕩枝瘁於凛秋候來春而改生其揚聲發怒則雷電之/威也明照逺鑒則日月之暉也甄陶品物則造化之制)
(也濟育羣生則天地之惠也是以上聖人擬火以制禮/鄭僑據猛以立政功用關乎古今勲績著乎百姓)
戴逵流火賦(火憑薪以傳燄人資氣以享年/茍薪氣之有竭何年燄之恒延)文晉成公
綏戒火文(余家遭火屋宇焚盡器用廓然乃造於四/鄰以為戒火文曰經籍為灰篇章為炭)論
朱𤣥微火不熱論(朱先生游於河洛之間将舍逆旅遇/逆旅之火有主人翁夷焉先生褰裳)
(下車環而窺之則喘喘然死矣先生曰嘻火之盛物一/至此哉弟子孔琨進曰異乎先生之談也夫火之熱在)
(羣形則焚燎消鑠在肌膚則/灼爛湮滅奚言物之盛矣)
　
　
　
　
　
　
　
　
　初學記卷二十五
欽定四庫全書
　初學記卷二十六
　　　　　　　　　　　　　唐　徐堅　撰
　　服食部
冠第一(叙/事)劉熈釋名曰冠貫也所以貫韜髪也董巴漢
輿服志曰上古穴居野處衣毛而冒皮後代聖人易之
見鳥獸有冠角􁻝胡之制遂作冠冕纓緌春秋繁露曰
冠之在首𤣥武之象也𤣥武貌之最嚴威者其像在後
服反居首武之至而不用矣三禮圖曰太古冠布齊則
緇之後以為冠冠之始也今武冠則其遺象春秋合誠
圖曰天皇太帝北辰星也含元秉陽舒精吐光居紫宫
中制御四方冠有五采又曰黄帝冠黄文白帝冠白文
黒帝冠黑文禮記曰黄冠而祭息田夫家語曰大夫請
罪用白冠氂纓禮記曰𤣥冠朱組纓天子之冠也緇布
冠繢緌諸侯之冠也𤣥冠丹組纓諸侯之齊冠也𤣥冠
綦組纓士之齊冠也縞冠𤣥武子姓之冠也埀緌五寸
惰游之冠也𤣥冠縞武不齒之服也居冠屬武自天子
下達有事然後緌左傳曰鄭子臧好聚鷸冠淮南子曰
楚文王好獬冠公孫屈子曰屈到貊冠戰國策曰宋康
王為無頭之冠以示勇莊子曰宋鈃尹文為華山之冠
以自表漢武内傳曰上元夫人戴九雲夜光之冠西王
母戴太真晨嬰之冠事對却敵　進賢(三禮圖曰却敵/冠前廣四寸通)
(長四寸後髙三寸衞士服之輿服志曰進賢冠古緇布/冠儒者之服前髙七寸後三寸長八寸公侯三梁中二)
(千石以下至博士兩梁/博士以下至小史一梁)獬豸　鵕䴊(漢官儀曰獬豸獸/性觸不直故執憲)
(者以其角形為冠史記曰髙祖時籍孺孝惠時閎孺婉/侫貴幸與上卧起故惠帝時郎中皆冠鵕䴊貝帶傅脂)
(粉比閎/籍之屬)蟬翅　鵲尾(漢書曰張敞弟武為梁相曰馭黠/馬者利其銜䇿當以柱後蟪文强)
(繩之耳如淳注曰蟪蟬也冠細如蟬翅今御史冠是也/又曰髙祖為亭長乃以竹皮為冠應劭注曰以竹始生)
(皮作冠今鵲/尾冠是也)鐵柱　金顔(漢官儀曰侍御史周官也為/柱下史冠法冠一曰柱後以)
(鐵為柱徐爰釋問曰通天冠/金博山蟬為之謂之金顔)却非　交讓(三禮圖曰却/非冠宫殿僕)
(射史服之髙三寸東觀漢記曰馬援與公孫述有舊援/從冀入蜀述見之甚喜與俱入宗廟令冠交讓冠立舊)
(交之/位)五彩　四重(三禮圖曰五彩方山冠各以其彩縠/為冠天子祀宗廟舞八佾舞人所)
(服輿服志曰述氏冠有五彩衣青𤣥裳前員其制/差池邐遑四重趙武靈王好服之今不施用也)夏收
　殷冔(禮王制曰夏后氏收而祭燕衣而/飬老殷人冔而祭縞衣而飬老)䨇緌　禪纚
(毛詩曰葛屨五兩冠緌䨇止漢書江充/召見上衣紗縠單衣冠禪纚步揺冠)金璫　珠瑱(輿/服)
(志曰武冠一曰武弁大冠諸武官冠之侍中中常侍加/黄金璫附蟬為文貂尾為飾崔鴻前燕録曰慕容雋制)
(平上冠悉賜廷尉以下/中袐監令别施珠瑱)温貂　勁鶡(漢官儀曰侍中金/蟬左貂金取堅剛)
(百錬不耗蟬取髙居食潔口在腋下貂内勁而外/温又曰虎賁冠挿兩鶡尾鶡鷙鳥中之勁果者)苞楯
　覆杯(輿服雜事曰楚漢㑹於鴻門項籍圖危髙祖樊/噲聞急乃裂衣包楯戴以為冠排入羽營覆杯)
(見弁/叙事)招虞　遺越(招虞見旌事對春秋釋痾何休敏/曰遺越人以章甫冠終不以為惠)翠緌
　朱纓(梁書曰天子著逺遊冠金/蟬翠緌纓朱纓見敘事)鳩拂　烏萃(蕭方等/三十國)
(春秋曰晉永康元年正月大㑹有鳩入御坐武帳中拂/司空張華之冠伏侯古今注曰曽參鋤𤓰三足烏來萃)
(其/冠)賦魏齊幹賦(􁺠麗細纓輕配蟬翼尊曰元飾/貴為首服君子敬慎自强不忒)銘漢李尤
冠幘銘(冠為元服幘為首服/君子敬慎自强不忒)晉傅𤣥冠銘(居髙无忘危在/上无忘敬懼則)
(安敬/則正)
弁第二(叙/事)白虎通曰弁之為言攀持髪也釋名曰弁如
兩手相合抃時也以爵韋為之謂之爵弁以鹿皮為
之謂之皮弁以韎韋為之謂之韋弁董巴輿服志曰爵
弁一名冕廣八寸長尺二寸如爵形前小後大其上似
爵頭色有收持笄所謂夏收殷冔(虛宇/反)者也祠天地五
郊明堂雲翹舞樂人服之三禮圖曰爵弁士助君祭之
服以祭其廟無旒韋弁王及諸侯兵服也輿服志曰皮
弁與委貌同制長七寸髙四寸制如覆杯前髙廣後卑
鋭所謂夏之毋追殷之章甫者也行大射禮辟雍公卿
諸侯大夫行禮者冠委貌執事者冠皮弁衣都麻衣周
禮弁師掌王之皮弁㑹五采玉璂象邸玉笄(璂綦同結/也縫中貫)
(結五采/玉者)魏臺紡議曰五采玉一玉有五色者也邸以象
骨周緣弁下根柢如魏武帝所作弁柢凡有笄無纓曹
襃云天子弁以白玉飾左傳曰楚子玉自為瓊弁鄴中
記曰石季龍宫婢數十盡著皁褠頭著神弁如今
禮先冠事對麟韋　象邸(漢書曰王莽初獻新樂/於明堂大廟羣臣冠麟)
(韋之弁周禮曰弁師掌/王之皮弁象邸玉笄也)騏文　鹿章(毛詩曰淑人/君子其弁伊)
(騏毛萇注曰騏文也白虎通曰/上古質先服鹿皮取其文章也)加首　㑹髪(穀梁/傳曰)
(弁冠雖舊必加于首周室雖衰必先諸侯毛詩曰/有斐君子充耳琇瑩㑹弁如星注謂弁所以㑹髪)
告朔　視朝(家語曰諸侯皮弁以告朔於大廟周/禮曰視朝則皮弁服鄭𤣥注曰視外)
(朝之/事)
印第三(叙/事)劉熈釋名曰印信也所以封物以為驗也亦
言因也封物相因付也許慎説文曰執政所持信也衞
宏漢舊儀曰諸侯王印黄金槖駝鈕文曰璽列侯黄金
印龜鈕文曰印丞相将軍黄金印龜鈕文曰章中二千
石銀印龜鈕文曰章千石六百石四百石銅印鼻鈕文
曰印續漢書禮儀志曰印璽王玉柙銀鏤文貴人長公
主銅鏤何法盛晉中興書曰孔愉經餘亭放龜溪中龜
中流左顧後以功封餘亭侯及鑄侯印而龜左顧更鑄
亦然印工以聞愉愉悟乃取佩捜神記曰張顥為梁相
天新雨後有鳥如山鵲飛翔近地令人摘之化為石顥
命椎破得一金印文曰忠孝侯印顥上之藏宫後議郎
汝南樊衡夷上言堯舜時舊有此官今天降印宜可復
置事對鑄龜　給馬(鑄龜事見叙事中魏収後魏書曰/髙帝詔軍警給雀印傳符次給馬)
(印/)金龜　玉蛟(金龜事見叙事魏収後魏書曰髙祖永/明元年上谷郡人獻玉印上有蛟龍之)
(文/也)種龍　摘鵲(陳留風俗傳曰巴吾縣者宋雜陳楚/地故梁國寧陵種龍鄉也今其都印)
(文曰種龍摘/鵲事見叙事)含鈎　刻棗(夢書曰印鈎為人子所禄也/夢見印鈎人得子含吞印鈎)
(懐姙婦也鈎從腹出為其乳失印子傷堕而懐之妻有/子以口含之子為宅中黄君制使虎豹法曰道士當刻)
(棗心作印/方四寸也)銘晉傅𤣥印銘(往昔先王配天垂則乃設印/章作信萬國取象晷度是銘)
(是刻文明慎密直方其徳本立道/生歸乎𤣥黙太上結繩下無荒慝)後漢胡廣印衣銘
(明明上皇旌以命服紆朱懐金為光為飾邁種其澤撫/寧四國宣慈惠和柔嘉維則克常厥心膺兹多福登庸)
(歴夀子/孫千億)李尤印銘(赤紱在躬非印不明棨傳符節/非印不行龜紐犢鼻用爾作程)
綬第四(叙/事)漢官儀曰綬者有所承受也所以别尊卑彰
有徳也吕忱字林曰綬紱也董巴輿服志曰戰國解去
紱佩留其絲襚以為章表秦乃以采組連結於襚光明
章表轉相結綬故謂之綬乘輿黄赤綬五采黄赤縹紺
淳黄圭長二丈九尺五百首(太皇太后皇太后皇后皆/同漢官儀曰乘輿綬黄地)
(骨白羽青絳緣五采/四百首長二丈三尺)諸侯王赤綬四采赤黄縹紺淳赤
圭長二丈八尺三百首(公主大貴人諸侯皆同又漢官/儀云四采絳地骨白羽青黄赤)
(緣二丈一尺二百六首侯絳地紺/縹三采百二十首長二丈八尺)諸國貴人相國綠綬
三采綠紫紺淳綠圭長二丈一尺二百四十首公侯将
軍紫綬二采紫白淳紫圭長丈七尺百八十首(公主封/君同又)
(漢官儀云丞相御/史大夫匈奴亦同)九卿中二千石一云青緺綬(緺紫青/色緺音)
(瓜/)二千石青綬三采青白紅淳青圭長丈七尺百二十
首(又漢官儀綬羽青地/桃花縹長丈八尺)自青綬已上縌皆長三尺二寸
與綬同采而首半之縌者古佩襚也佩襚相迎受故曰
縌紫綬以上縌綬之間得施玉環玦千石六百石墨綬
三采青赤紺淳青圭長丈六尺八十首(又漢官儀云墨/綬白羽青地絳)
(二采長/丈七尺)四百(丞/尉)三百(長/相)二百百石皆黄綬一采淳黄圭
長丈五尺六十首(又漢官儀云黄綬緣/八十首長丈七尺)晉令曰皇太子
及妃諸王𤣥朱綬郡公主朱綬郡侯青朱綬輿服志又
云自黑綬以下縌皆長三尺與綬同采而首半之百石
青紺綬一采宛轉繆織圭長丈二尺凡先合單紡為一
絲四絲為一扶五扶為一首五首成一文文采淳為一
圭首多者絲細少者絲麤皆廣尺六寸漢武内傳曰西
王母交帶靈飛綬上元夫人佩鳳文臨華綬事對桃花
　盭草(二千石綬桃花縹其叙事注中漢書曰諸侯王/髙帝初置金璽盭綬如淳注曰盭綠也晉灼曰)
(盭草名也出琅邪平昌縣似艾/可染綠因以為綬名盭音戾)五色　四采(西京雜記/曰趙飛燕)
(為皇后其娣上遺五色/文綬四采事見叙事)白艾　青緺(焦貢易林曰二千/石官白艾綬也史)
(記曰武帝召東郭先生拜為郡都尉先生久待詔公/車行雪中履有上無下及其拜為二千石佩青緺也)𤣥
朱　青紫(𤣥朱事見叙事中晉永安起居注曰太康四/年有司奏鄯善國遣子元英入侍以英為騎)
(都尉佩假歸義侯/印青紫綬各一具)赤地　絳緣(漢名臣奏曰大司空朱/浮奏曰車  府丞宏受)
(詔乘輿綬五采何黄多也可/更用赤絲為地絳緣見叙事)銘後漢張衡綬笥銘(南陽/太守)
(鮑得有詔所賜先公綬笥傳世用之時得更理笥衡時/為得主簿作銘曰懿矣兹笥爰藏寳珍冠纓組履文章)
(日信皇用我賜俾作帝臣服其令服鸞封艾緡天祚明/德大賚福仁垂光厥世子孫克神厥器惟舊中實惟新)
(周公惟事/七涓有隣)胡廣綬笥銘(休矣斯笥凡器為式受相君/子承此印綬帝命所賚用褒)
(令德備以自修所以自勑忠肅恭/懿鮮不為則靡悔靡吝神人致福)
笏第五(叙/事)笏手板也釋名曰笏忽也君有教命及所啟
白則書其上備忽忘也禮記曰凡有指畫於君前用笏受
命於君前則書於笏笏畢用也(畢/盡)又曰天子以球玉諸
侯以象大夫以魚須文竹士竹本象可也(文猶飾也大/夫飾竹以為)
(笏不敢與君/並用純物也)大戴禮曰天子御珽(珽言珽然方/正於天下)諸侯御
荼(荼前詘後直下/天子也荼音舒)大夫服笏(前詘後詘/無所不讓)三禮圖曰士笏
飾以象骨大夫飾以魚須(鮫魚/髪)輿服雜事曰古者貴
賤皆執圭書君上之政令有事則搢之於要帶中五代
以來唯八座尚書執笏者白筆綴手板頭以紫囊裹之
其餘王公卿士但執手板板主於敬不執笏示非記事
官也事對魚須　象骨(並見/叙事)記善　書對(周遷輿服雜/事曰應仲逺)
(云昔荆軻逐秦王其後謁者持匕首擬宫掖以備不虞/從此侍官皆執刀劒漢髙祖偃武修文始制以手板代)
(焉故仲長子曰笏以書君教令記善刺過令之持板/以象焉禮記曰将適公所史進象笏書思對命也)通
理　耀握(相手板經曰當令理通直從上至下直如弦/不得出邊絶理劉義恭啓事曰聖恩優重猥)
(賜華纓玉笏珍冠飾首琛板/耀握非臣朽薄所宜服受)與孟岐　擊錢鳳(郭子横/洞冥記)
(曰孟岐清汝之逸周人也年可七百歳語及周初時事/如目前岐時侍周公升壇上岐以手摩成王之足周公)
(以玉笏與之晉記曰王敦以温嶠為丹陽尹嶠内欲離/敦而外飾讓錢鳳覺之未言嶠知将間已因敦公坐强)
(鳳酒不肯飲嶠/以手板擊鳳)讚晉王升之笏讃(慎為徳要唯善用光敬/上尊賢貴不踰常用制)
(斯器備對遺忘因/事施禮升降有章)
佩第六(叙/事)說文曰佩從人凡聲也佩必有巾從巾釋名
曰佩倍也言其非一物有倍貳也有珠有玉魚豢魏畧曰
有䨇璜䨇珩琚瑀衝牙琨珠為佩者漢明帝采古文始
制蔡謨毛詩疑字議曰以為佩者服用之稱珮者玉器
之名稱其服用則字從人名其器則字從玉三禮圖曰
凡玉珮上有䨇衡衡長五寸博一寸下有䨇璜璜徑三
寸衝牙蠙珠以納其間上下為衡半璧為璜璜中横以
衝牙以蒼珠為瑀禮記曰天子佩白玉公侯佩山𤣥玉
大夫佩水蒼玉世子佩瑜玉士佩瑜玟又曰孔子
佩象環五寸(謙不比徳亦不事也象有文/理者也環取可循而無窮)鹽鐵論曰子
思銀佩晉宋舊事曰太皇太后雀鈕白玉佩搜神記曰
元康中婦人飾五兵佩白虎通曰所以必有佩者表意
見所能故修道無窮即佩環能大道德即佩琨能决嫌
疑即佩玦是以見其所佩即知其能故農夫亦佩其耒
耜工匠佩其斧斤婦人佩其針縷亦佩玉也禮記又曰君
在不佩玉左結佩右設佩居則設佩朝則結佩(朝於君/亦結左)齊
則綪結佩而爵鞸(綪屈也結又屈之思神靈不/在事也爵鞸者齊服𤣥端)又曰古
之君子必佩玉右徵角左宫羽(玉聲所中也徵角在右/事也民也可以勞宫羽)
(在左君也/物也宜逸)趨以采齊行以肆夏周旋中規折還中矩進
則揖之退則揚之然後玉鏘鳴也又曰主佩倚則臣佩
垂主佩垂則臣佩委事對蠙珠　象環(並見/叙事)紉蘭　連
若(楚詞曰紉秋蘭以為佩王逸注曰紉索也蘭香草也/秋而芳所以為佩飾也又曰連蕙若以為佩過鮑肆)
(而失/香)捨玦　解環(孔叢子曰子産死鄭大夫捨佩玦婦/女捨珠玉也劉向列女傳曰齊桓公)
(行霸諸侯朝之衞獨不至公謀伐衞衞姬/脱簮珥解環珮再拜請衞之罪公悦許諾)俘商　獻楚
(周書曰武玉俘商得珮玉億有八萬左傳曰蔡昭侯為/兩珮如楚以一珮獻昭王子常欲其一弗與三年止之)
(獻於子常/乃得歸)䨇渠璜　六火玉(董巴漢輿服志曰漢孝明/皇帝乃為大珮衝牙䨇渠)
(璜皆以白玉漢武帝内傳曰/上元大夫帶六出火玉之珮)遺澧浦　解江濵(楚辭曰/捐余玦)
(兮江中遺余珮兮澧浦列仙傳曰江濵二女者不知何/許人步漢江濵逢鄭交甫挑之不知神人也女遂解珮)
(與之交甫悅受珮而去數/十步空懐無珮女亦不見)啓梁簡文帝謝賜玉珮啟(臣/綱)
(言主衣裘智瑋奉宣勑旨􁻞賚臣玉珮一具藍田麗采/槐水縷文飾以金闕之珠製以魯班之巧故以裾端照)
(色影外生光恩發内府猥􁻞霑賜臣方温謝/徳比振慙聲沐浴深慈欣荷交至不任云云)齊禇彦回謝
賜珮啟(傳詔宣勑賜臣玉珮一具製懋姬嬴寳冠荆越/璇瑰鎮曜珩玦凝華采賁蓬楹響聞繩户佩服)
(載驚心/容交惕)
履第七(叙/事)世本曰於則作屝履釋名曰履禮也飾足以
為禮亦曰履拘也所以拘於足也齊人謂草履曰屝不
借言賤易有宜各自蓄不假借也説文曰靸小兒履也
(又鞮/革履)賈子曰天子黒方履諸侯素方履大夫素圏履晉
履令曰士卒百工履色無過綠青白奴婢履色無過純
青古繪賣者一足著白履一足著黑履鹽鐵論曰古者
庻人麄屝草履今富者韋沓絲履事對履霜　行雪(毛/詩)
(曰大東小東杼軸其空紏紏葛屨可以履霜史記曰東/郭先生待詔公車貧困飢寒衣敝不完行雪中履有上)
(無下足盡踐地/道中人笑之)養體　飾足(孫卿子曰麄絲之履可以/養體也飾足事見叙事)
跪遷　坐取(禮記曰嚮長者而屨跪而遷屨俯而納屨/又曰君子之飲酒三爵而退則坐取屨隱)
(避而/後)納丹豹　綴朱蠙(王子年拾遺記曰穆王起春霄/之宫西王母來焉納丹豹文履)
(劉楨魯都賦曰纎纖絲履燦/爛鮮新表以文綦綴以朱蠙)仲子織　嘯父補(皇甫謐/髙士傳)
(曰陳仲子字子終齊人適楚楚王欲以為相妻曰子織曰嘯/履以為食恬淡而無為樂在其中矣乃謝使者列仙傳)
(父冀州人在曲周市中/補履數十年奇其不老)文公墮　昭王決(韓子曰晉文/公與楚人戰)
(至鳳皇之陵係履墮因自結之賈誼子曰昔楚昭王與/吳人戰王敗走而履決失之行三十步復旋取左右問)
(曰何惜是一踦履乎王曰楚國雖貧/豈愛一踦履哉思與偕出弗與反也)詩後梁宣帝詠履
詩(雙見應聲宣並飛時表異/處卑彌更妍常安豈悲墜)銘晉傅𤣥履銘(戒之哉念履/正無履邪正)
(者吉之路徵/邪者凶之)後漢李尤文履銘(乃製兹履文質武斌允顯/明哲卑以牧身步此堤道)
(絶彼/埃塵)
裘第八(叙/事)說文曰裘皮衣也白虎通曰所以佐女工助
温也古者緇衣羔裘黄衣狐裘禽獸衆多獨以狐羔取
其輕暖因狐死首丘明君子不忘本也羔取其跪乳遜
順也禮記曰孟冬之月天子始裘周官曰司裘為大裘
以供王祀天之服(羔裘/也)仲秋獻良裘乃行羽物(鄭𤣥注/黼裘也)
(行羽物飛/鳥賜羣吏)季秋獻功裘以待班賜(狐青麛裘之屬鳩化/為鷹故於此時為賜)
五經要義曰諸侯黼裘以誓田雜羔裘為黼文也禮記
曰君衣狐白裘錦衣以裼之君子狐青裘豹褎𤣥綃衣以裼
之麛裘青豻褎絞衣以裼之(豻胡犬也絞/蒼黄之色)羔裘豹飾緇
衣以裼之狐裘黄衣以裼之錦衣狐裘諸侯之服也犬
羊之裘不裼(庶人無/文飾)裘之裼也見美也五經要義曰古
者著裘於内而以繒衣覆之乃加以朝服朝㑹之時袒其
朝服見裘裏覆衣謂之裼裼之言露可見之辭所以示
美呈好而為飾加以朝服謂之襲袒謂之裼大裘不覆
反本取其質也毛詩咏公子狐貍裘舟人熊羆裘晉令
曰山鹿白豽遊毛狐白貂領黄貂班白鼲子渠搜裘皆
禁物事對狐掖　雉頭(王褒四子論曰千金之裘非一/狐之掖晉咸寧起居注曰大司)
(馬程據上雉頭裘一領詔曰據此裘/非常衣服消費功用其於殿前燒之)黑貂　青鳳(戰國/策曰)
(蘇秦説李兌兌送秦黑貂之裘黄金百鎰王子年拾遺/記曰周昭王以青鳳之毛為二裘一曰燠質一曰暄肌)
(常以禦/寒也)素錦　紫綈(禮記鄭𤣥注曰君衣狐白毛之裘/則以素錦為衣覆之可使裼也西)
(京雜記曰慶安年十五為成帝侍郎善鼓琴趙后悦之/白上得出入御内絶見愛幸常著紫綈裘與后同居)
鵠氅　鳳毛(劉義慶世説曰謝萬與安詣簡文著白/綸巾鵠氅共談移日鳯毛見青鳳注中)豹
襜　羔袖(管子曰武王為侈靡令曰豹襜豹裘方得入/廟故豹皮百金功臣之家享千鍾而未得一)
(豹皮左傳曰齊以郲寄衞侯右宰榖從而逃歸衞人将/殺之榖辭之曰余不悦初矣余狐裘而羔袖乃赦之杜)
(預注曰狐裘羔袖言一身盡善唯/少有惡喻已雖從出其罪不多)鷫鸘　狐貉(西京雜/記曰司)
(馬相如與卓文君還成都居貧愁懣以所服鷫鸘裘就/市鬻酒與文君為歡論語曰緇衣羔裘素衣麑裘黄衣)
(狐裘褻裘長短右袂必有寢衣/長一身有半狐貉之厚以居)青豻　𤣥狐(青豻事見/叙事黄帝)
(出軍決曰黄帝伐蚩尤未克西王/母遣人被𤣥狐之裘以符授之)三英　千鎰(郭璞毛/詩拾遺)
(曰羔裘晏兮三英粲兮毛詩注曰三英三徳也英謂古/者以素絲英飾裘即上素絲五紽也墨子曰江河之水)
(非一源千鎰之/裘非一狐白)𤣥華　翠雲(𤣥華具下謝荘表中宋玉/風賦曰主人之女翳承日)
(之華被翠/雲之裘)狐青　􁻟白(狐青見叙事魏志曰夫餘國/人如狐貍􁻟白黑貂之裘也)吉
光　粹白(東方朔十洲記漢武帝天漢三年西國王獻吉/光毛裘色黄蓋神馬之類入水不濡入火不)
(焦吕氏春秋曰天下無粹白之/狐而有粹白之裘取諸衆白)啓梁簡文帝謝東宫賜
裘啟(綱啓蒙賚豹裘一領降斯止謗埀兹信服物華雉/毳名髙燕羽綱才慙齊相受白狐之飾徳謝漢蕃)
(均黑貂之賜地巻朔風庭流花雪故以裾生惠氣袖起/陽春荷澤知慙瞻恩興戀不任下情謹啓事謝聞謹啓)
表宋謝莊謝賜貂裘表(臣莊言主衣黄達宣勑賜臣貂/裘匭發衽開𤣥華有曜靡毫柔)
(毳黯鑑自凝固以綵越綴翬光逾緝鷰臣聞嚬笑不忘/韓裳勿假續有昭庸楚纊爰建臣歡忭自歌而同委衾)
(之澤勤劬未報而叨解裘之寵空荷榮施徒賁微軀承/殊恩必識服以淪生銘悅之情罔知所寘臣受假無由)
(躬拜謹/遣表)
衫第九(叙/事)劉熙釋名曰衫芟也衣無袖端也揚雄方言
曰陳魏宋楚之間謂之襜或謂之單襦晉東宫舊事曰
太子納妃有白縠白紗白絹衫並紫結纓魏文帝列傳
曰吳選曹令史劉卓病荒夢見一人以白越單衫與之
言曰汝著衫汗火燒便潔也卓覺果有衫在側汗輙火
浣之劉敬叔異苑曰毋丘儉征沃沮使王傾窮其東界
父老云曾有破舩從漢海流得布衫身如中人但兩袖
頓長三丈事對白紗　絳納(車灌晉循復山陵故事曰/梓宫衣物練單衫五領練)
(複衫五領白紗衫六領白紗縠衫五領宋起居注曰太/始二年御史中丞羊希奏山陰令謝沈親憂未除常著)
(青絳納兩襠衫請/免沈前所居官也)納布　織成(沈約宋書曰徐湛之母/㑹稽公主髙祖微時有)
(納布衫襖等衣皆是敬皇后手自作髙祖既貴以此衣/付公主曰後代若驕奢不節者可以此示之祖台之志)
(怪曰建康小吏曹著為廬山使君所迎配以文婉著形/意不安屢求請退婉澘然流涕賦序别并贈織成褌衫)
(也/)
裙第十(叙/事)釋名云裙連接裙幅也緣裙裙施緣也揚雄
方言曰陳魏之間謂裾為帔(音/披)繞衿謂之裙續漢書曰
漢明德太后秃裙不緣五行志曰獻帝時女子好為長
裙而上甚短西京雜記曰趙飛鷰立為皇后其弟上遺
織成裙晉東宫舊事曰皇太子納妃有絳紗複裙絳碧
結綾複裙丹碧紗紋雙裙紫碧紗文雙裙紫碧紗文繡
纓雙裙紫碧紗縠雙裙丹碧杯文羅裙晉宋舊事曰崇
進皇太后為太皇太后有絳碧絹雙裙絳絹䙱(屬/)裙緗
絳紗複裙白絹裙事對絳紗　緗綺(絳紗見敘事古樂/府陌上採桑曰秦)
(氏有好女自名為羅敷緗/綺為下裳紫綺為上襦)薜荔　芙蓉(楚辭曰採薜荔/以為裳揚雄反)
(離騷曰衿芰荷之緑/衣兮被芙蓉之朱裳)白蜺　青羽(楚辭曰青雲衣兮白/蜺裳舉長矢兮射天)
(狼真人三君内傳曰南極紫碧/夫人被錦服青羽裙也)　緗絳(紫碧具叙事中/車灌晉循復山)
(陵故事曰梓宫衣物/有緗絳雙裙六腰)四等　三條(周裴汝南先賢傳戴/良嫁女緣裙四等繁)
(欽定情詩曰何以合/歡欣紈素三條裙)詩陳蕭鄰詠裙複詩(皛皛金紗淨/離離寶縫分)
(纎腰非學楚/寛帶為思君)
酒第十一(叙/事)説文曰酒就也所以就人性之善惡也一
曰造也吉凶所起造也釋名曰酒酉也釀之米麴酉懌
而味美也亦言踧也能否皆彊相踧持飲之也漢書曰
酒者天之美祿帝王所以頥養天下享祀祈福扶衰養
疾百福之會酒經曰空桑穢飯醖以稷麥以成醇醪酒
之始也烏梅女䴷(胡板/反)甛醹(乳/)九投澄清百品酒之終
也説文曰酴(途/)酒母也醴酒一宿熟也醪汁滓酒也酎
三重之酒也醨薄酒也醑旨酒也儀禮鄭𤣥注曰醴稻
米酒也世本曰儀狄始作酒醪變五味少康作秫酒春
秋緯曰凡黍為酒陽據陰乃能動故以麥釀黍為酒(麥/陰)
(也是先漬麴黍後入故曰陽相感皆據陰也相/得而沸是其動也凡物陰陽相感非唯作酒)周禮曰
酒正掌酒之政令以式法授酒材辨五齊之名一曰泛
齊二曰醴齊三曰盎齊四曰醍齊五曰沉齊(以節度作/之故以齊)
(為名泛者成而浮澤泛泛然如今宜成醪矣醴猶體也/成而汁滓相将如今甜酒矣盎猶甕也成而色翁翁然)
(如今鄼白酒矣醍者成而紅赤如今若/下酒矣沉者成而滓沉如今造渭酒也)辨三酒之物一
曰事酒二曰昔酒三曰清酒(事酒如今之醳酒也昔酒/久酒今之舊醳也清酒今)
(之冬釀夏/成者也)韓詩曰夫飲之禮不脱屨而即序者謂之禮
跣而上坐者謂之宴能飲者飲之不能飲者已謂之醧
齊顔色均衆寡謂之沉閉門不出者謂之湎故君子可
以宴可以醧不可以沉不可以湎禮記曰夫豢豕為酒
非以為禍也而獄益繁則酒之流為禍也是故先王因
為酒禮一獻之禮賔主百拜終日飲酒而不得醉焉此
先王之所以備酒禍也周禮曰蓱氏掌謹酒(使人節/用酒)孔
叢子曰昔平原君與子高飲强子高酒曰昔有遺諺堯
舜千鍾孔子百觚子路嗑嗑尚飲百榼古之賢聖無不
能飲也吾子何辭焉子高曰以予所聞聖賢以道德兼
人未聞以飲也平原君曰即如先生言則此言何生子
高曰生於嗜酒者蓋其勸勵之辭非實然也事對𤣥碧
　縹青(列仙傳曰安期先生與神女㑹圓邱/酣𤣥碧之香酒曹植賦曰蒼梧縹青)宜春　贊
夏(呉錄曰安成宜春縣出美酒風土/記曰酒則五䴵賛夏􁹈賔顯名)琬液　瓊蘇(拾遺/記曰)
(王母薦穆王琬液清觴南岳夫人/傳曰夫人設王子喬瓊蘇綠酒)梁市　阮㕑(列仙傳/曰酒客)
(梁市上酒家客也作酒常美日得萬錢有過而逐之主/人酒便酸敗阮籍聞步兵缺㕑多美酒營人善釀求為)
(校/尉)斷蒲　切桂(萬畢術注曰斷蒲漬酒中即厚楚詞/曰奠桂酒兮椒漿注曰切桂於酒中)簞
醪　盎齊(黄石公記曰昔者良将有饋簞醪者投/於河令将士逐流而飲之盎齊見叙事)酃水
　程鄉(呉録曰湘東有酃水酒有名荆/州記曰桂陽一郡程郷有酒官)青田　𤣥鬯(古/今)
(記曰烏孫國有青田核得水則有酒味甚淳美如好酒/飲盡隨更注水隨盡隨成不可久久則苦不可飲名曰)
(青田酒抱朴子曰𤣥鬯傾弃/而不羞醨酪專灌於邱園)鎬飲　沛酣(詩曰王在在/鎬豈樂飲酒)
(史記曰漢髙祖過沛/置酒酣乃擊筑為歌)歡伯　敗首(易林曰酒為歡伯除/憂來樂陳夀益部傳)
(曰楊子拒妻劉懿公女也字公璞貞烈達禮有四男二/女拒亡教遵閨門動有法則長子元琮常出飲酒還舎)
(母不見十日因諸弟謝過乃數責之曰夫飲酒有不至/湎者禮也汝乃沉荒慢而無敬自倡敗首何以帥先諸)
(弟/也)舉兕　持螯(左傳曰晉趙孟叔孫豹曹大夫入於鄭/鄭伯兼厚之穆叔子皮曹大夫興拜舉)
(兜爵曰小國賴子知免於戾矣何法盛晉中興書曰畢/卓常謂人曰右手持酒杯左手持蟹螯拍浮酒池中便)
(足了一/生也)弗淫　有藇(左傳曰酒以成禮不繼以淫毛詩/曰伐木滸滸釃酒有藇注曰以筐)
(曰釃藇/美也)軍法　觴政(史記曰高后立諸吕為王王擅權/用事朱虛侯劉章入侍髙后宴飲)
(髙后令章為酒史章曰臣将種也請以軍法行酒髙后/曰可酒酣諸吕有一人亡酒章追㧞劒斬之乃還報曰)
(有亡酒一人臣謹行軍法斬之劉向説苑曰魏文侯與/大夫飲使公乘不仁為觴政曰飲不盡者浮以太白文)
(侯飲不盡不/仁舉白浮君)賦西晉張載酃酒賦(惟聖賢之興作貴垂/功而不冺嘉康狄之)
(先識亦應天而順人擬酒旗於𤣥象造甘醴以頤神雖/賢愚之同好似大化之齊均物無往而不變獨居舊而)
(彌新經盛衰而無廢歴百代而作珍若乃中山冬啓醇/酎秋發長安春御樂浪夏設漂蟻萍布芬香酷烈垂嘉)
(稱於百代信人神之所悦末聞珍酒出於湘東丕顯於/皇都潜淪於呉邦往逢天地之否運今遭六合之開通)
(播殊美於聖載宣至味而大同匪徒用法之窮理信泉/壤之所鍾故其為酒也殊功絶倫三事既節五齊必均)
(造釀在秋告成在春備味滋和體色淳清宣御神志導/氣養形遣憂消患適性順情言之者嘉其旨美味之者)
(弃事忘榮于是紏合同好以遨以遊嘉賔雲會矩坐四/周設金樽於南楹酌浮觴以旋流備鮮肴以綺錯進時)
(膳之珍羞禮儀攸序是獻是酬頳顔微發溢思凱休德懽樂既/音晏晏宏此徽猷咸得志以自足願棲遲於一丘於是)
(洽日薄西隅主稱湛露賔歌驪駒僕夫整駕言旋其居/乃憑軾以迴軌騁輕駟於通衢反衡門以隱迹覽前聖)
(之典謨感夏禹之防微悟儀氏之見疏鑒往事而作戒/罔非酒而惟愆哀秦穆之既醉殲良人而弃賢嘉衞武)
(之能悔著屢舞於初筵察成/敗於徃古垂將來於兹篇)漢鄒陽酒賦(清者為酒濁者/為醴清者聖明)
(濁者頑騃皆麴湒丘之麥釀野田之米流光醳醳甘滋泥/泥醪醴既成緑瓷既啓且筐且漉載篘載濟庶人以為欣)
(君子以為禮其品類則沙洛綠酃烏程若下齊公/之清關中白薄青渚縈渟凝醳醇酎千日一醒)揚雄
酒賦(鴟夷滑稽腹大如壺盡日盛酒人復藉酤/常為國器託於屬車猶是言之酒何過乎)啓梁劉
孝儀謝晉安王賜宜城酒啟(孝儀啓奉教垂賜宜城酒四/器歳暮不聊在陰即惨惟斯)
(二理揔萃一時少府鬬猴莫能致笑大夫落雉不足解/顔忽值瓶瀉椒芳壺開玉液漢樽莫遇殷杯未逢方平)
(醉而遁仙羲和耽而廢職仰憑殊途便申私飲未矚罍/耻已觀幘岸傾耳求音不聞霆擊澄神宻眡豈覿山髙)
(愈疾消憂於斯已驗遺榮忽賤即事/不欺酩酊之中猶知銘荷不任云云)讚東晉戴逵酒讚
(余與王元琳集于露立亭臨觴撫琴有味乎二物之間/遂共為之讚曰醇醪之興與理不乖古人既陶至樂乃)
(開有客乘之隗若山頽目絶羣動/耳隔迅雷萬異既冥惟無有懐)誡庾闡斷酒誡(蓋神/明智)
(慧人之所以靈也好惡情欲人之所以生也明智運於/常性好欲安於自然吾以知窮智之害性任欲之䘮真)
(於是椎金罍碎玉/椀破兕觥捐觚瓚)箴劉惔酒箴(爰建上業曰康曰狄作/酒于社獻之明辟仰郊)
(昊天俯祭后土歆禱靈祗辨定賔主/啐酒成禮則􁹱倫攸叙此酒之用也)頌晉劉伯倫酒頌
(有大人先生以天地為一朝萬期為須臾日月為扄牖/八荒為庭衢行無轍跡居無室廬幕天席地縱意所如)
(止則操巵執觚動則挈榼持壺唯酒是務焉知其餘有/貴介公子搢紳處士聞吾風聲議其所以乃奮袂攘襟)
(怒目切齒陳説禮法是非蜂起先生于是方捧甖承糟/衘杯潄醪奮髯箕踞枕麴藉糟無思無慮其樂陶陶兀)
(然而醉恍爾而醒俯觀萬物擾擾焉如江/漢之浮萍二豪侍側焉如果臝之與螟蛉)
飯第十二(叙/事)春秋運斗樞曰粟五變以陽化生而為苗
秀為禾三變而粲謂之粟四變入臼米出甲五變而烝
飯可食周書曰黄帝始烝穀為飯周禮曰膳夫掌王之
食飲(食飯也飲/酒漿也)食用六穀(稌黍稷粱麥/苽菰彫胡)禮記曰黍稷稻
粱黄粱稰穛(孰穫曰稰/生穫曰穛)吕氏春秋曰飯之美者𤣥山之
禾不周之粟陽山之穄南海之秬闞澤九章曰粟飯五
十糲飯七十稗飯五十糳飯四十八御飯四十二風土
記曰精折米十取七八取淅使青烝而飯色乃紫紺於
東流水飯食與洗而除不祥王烈之安成記曰安成郡
毛亭往同亭三十里二亭田疇膏腴厥稻馨香飯若凝
脂周禮曰凡食齊視春時(飯宜温/齊調和)宋東宫儀記曰掌侍臣
常食唱飯二人禮記曰毋摶飯毋放飯毋揚飯衞宏漢
舊儀曰齊則食文二人旋案陳三十六肉九榖飯潜夫
論云夫粱飯食肉有好於面目不若糲粱藜蒸之可食
於口也韓子曰孫叔敖為令尹糲飯菜羮晏子春秋曰
晏子相齊食脱粟飯宗躬孝子傳曰吳人陳遺為郡吏
母好食鍋底焦飯遺在役恆帶一囊每煮食取焦者以
貽母東方朔神異記曰東方有人名黄父以鬼為飯以
霧為漿崔鴻前秦錄曰符堅以乞活夏黙為左鎮郎以
䕶磨那為右鎮郎以奄人申香為拂蓋郎黙等身長
一丈八尺並多力善射三人每食飯一石肉三十觔事
對芳菰　竒稌(曹植七啓曰芳菰精稗霜蓄露葵陸機/七徵曰神臯竒稌嘉禾之穗含滋發馨)
(素頴/玉鋭)精糳　濡潤(左傳曰大羮不致粢食不糳杜預注/曰不精糳也傅巽七誨曰孟冬香秔)
(上秋膏粱彫胡菰子丹具/東牆濡潤細滑流澤芬芳)脱粟　折秔(漢書曰公孫𢎞/為丞相封侯食)
(一肉脱粟之飯魚豢魏略曰大祖嘲王朗曰不能効君/昔會稽折秔米飯朗曰適宜實難如朗者未可折明公)
(今日可折/乃不折)饛簋　陪鼎(毛詩曰有饛簋飱有捄棘匕毛/萇注曰饛滿簋貌飱熟食左傳)
(曰宴有好貨食有/陪鼎禮之至也)大梁之黍　不周之粟(張協七命曰/大梁之黍瓊)
(山之米唐稷播其根農帝/嘗其華不周粟事見叙事)西旅　東牆(王粲七釋曰西/旅遊梁御宿素)
(粲𤓰州紅麴叅糅相半軟滑膏/潤入口流散東牆事見濡潤注)南海之秬　東湖之菰
(南海秬見叙事徐幹七喻/曰南土之秔東湖之菰)
粥第十三(叙/事)廣雅曰粥糜饘也釋名曰糜煮米使糜爛
也粥濯於糜粥粥然也周書曰黄帝始烹穀為粥風土
記曰天正日南黄鐘踐長是日始牙動為饘粥以養㓜
俗尚以赤豆為糜以象色也天文要集曰玉井主粥厨
郭義恭廣志曰遼東赤粱魏武帝以為御粥南越志曰
盧陵城中有井半青半黄黄者甜滑宜作粥色如金似
灰汁甚芬馨左傳曰鼎銘有云饘於是粥於是以餬余
口説文曰周謂之饘宋衞謂之餰揚雄方言陳楚之内
相謁食麥謂之餥(扶味/反)鄴中記曰并州之俗以冬至後
百日為介子推斷火冷食三日作乾粥中國以為寒食
凉州異物志曰髙昌僻土有異於華寒服冷水暑啜羅
闍(郡人/呼粥)事對擲杯　納橐(郭林宗列傳曰林宗嘗止陳/國文學見童子魏徳公求近)
(其房供給灑掃林宗嘗不佳命中夜作粥一啜怒而訶/之曰為長者作粥使沙不可食以杯擲地德公更為進)
(之三訶徳公終無變容左傳曰晉人執衞侯/寘諸深室寗子職納槖饘焉杜注饘糜粥也)屑麴　斧
冰(徐廣晉志曰愍帝建興四年京城糧盡屑麴為粥以/供帝食魏武帝苦寒行曰行行日已逺人馬同時飢)
(擔橐以取薪/斧冰持作糜)烹穀　泛膏(烹穀事見叙事齊諧記曰呉/縣張成夜起忽見一婦人立)
(於宅南角舉手招成曰此地是君家之蚕室我即是此/地之神明年正月半宜作白粥泛膏於上以後年年大)
(得蚕今之作/膏糜象此)劉家發盆　尹氏羅鼎(續捜神記曰樂安/劉池荀家在夏口)
(忽有鬼來劉家喜偷食劉即於他家煑冶葛取二升汁/密賫還家向夜舉家作粥食餘一甌因寫葛汁著中於)
(瓦上以盆覆之人定後聞鬼從外來發盆啖糜既須臾/間在屋頭吐於此遂絶錄異傳曰周時尹氏貴盛五葉)
(不别㑹食數千人遭饑荒羅/鼎作粥聽之聲聞數十里)
肉第十四(叙/事)説文曰肴雜肉也腌漬肉也膰宗廟熟肉
也穀梁曰脤者俎實祭肉也生曰脤熟曰膰蓋社肉也
爾雅曰肉曰脱之(剝其/皮也)揚雄方言曰朝鮮冽水之間凡
暴肉及牛羊五臟謂之膊家語曰夫食肉者勇悍禮記
曰濡肉齒決乾肉不齒決又曰熬捶之去其皽(音/展)編萑
布牛肉焉屑桂與薑以洒諸上而鹽之乾而食之欲濡
肉則釋而煎之以醢欲乾肉則捶而食之魚豢典略曰
凡宗廟三歳大祫每太牢分之左辨上帝右辨上后俎
餘委肉積於前數千觔名堆俎事對鶂鶂　猩猩(王充/論衡)
(曰仲子兄祿萬鍾以兄之祿為不義之祿而不食之以/兄之室為不義之室而不居也避兄離母處於於陵他)
(日歸有饋其兄生鵝者曰惡用是鶂鶂者他日其母殺/是鵝與之食其兄自外來至曰是鶂鶂者之肉而仲子)
(耻負前言即吐而出之吕氏/春秋曰肉之美者猩猩之脣)烏衘　鼠盜(漢書曰烏孫/王昆莫父難)
(兠靡小國也大月氐殺奪其地而就翎侯抱置草中逺/見獸乳之又有烏衘肉翔莫傍以為神持向匈奴又曰)
(張湯父為長安丞出湯守舍䑕盜肉還怒笞湯湯掘得/鼠及餘肉劾鼠傳爰書訊鞠論報并取鼠與肉具獄磔)
(於堂/下)寘堇　持蒲(國語曰驪姬以君命命申生曰今君/夢見齊姜必速祠之申生祭於曲沃)
(歸胙于絳公田驪姬乃寘鴆于酒寘堇於肉賈逵注曰/堇烏頭也臧榮緒晉書曰趙髙為丞相指鹿為馬持蒲)
(作/肉)熊蹯　雞跖(左傳晉靈公使宰夫煑熊蹯不熟殺之/寘諸畚載以過朝又曰楚太子商臣以)
(宫甲圍成王請熟熊蹯而死不聽吕氏春秋曰/善學者若齊王食雞必食其跖數千而後足也)殷圃
夏山(公孫尼子曰殷紂為肉圃帝/王世紀夏桀為肉山脯林)登爼　寘橐(左傳曰/公将如)
(棠觀魚臧僖伯曰鳥獸之肉不登於爼則公不射古之/制也又曰趙宣子田於首山舍翳桑見靈轍餓食之舍)
(其半曰宦三年矣未知母之存否請以/遺之使盡之簞食與肉寘諸橐以與之)屠門嚼　里社
均(桓譚新論曰人聞長安樂出門西向笑人知肉味美/即對屠門而嚼漢書曰陳平為里中社分肉甚均里)
(父老曰善哉陳孺子之為宰平/曰使平得宰天下亦如此肉)象白　鷰翠(張協七命/曰封熊之)
(蹯翰音之趾鷰髀猩脣髦殘象白吕氏/春秋曰肉之美者雋鷰之翠迷蕩之腕)龍肝　鷰髀(傅/𤣥)
(七謨曰爚鳳皇之胎㧻飛/龍之肝鷰髀事見象白注)牛脾　豬肝(劉敬叔異苑曰/山陰有人常食)
(牛肉左脾便作牛鳴每勞輙劇食乃止東觀漢記曰閔/仲叔客居安邑老病家貧不能置肉日買一片豬肝)
無損　追復(神異經曰南方有獸名曰無損其肉唯可/作鮓又十洲記曰崑崙銅柱下有回屋焉)
(壁方丈上有鳥名曰希左翼覆東王公右翼覆西王母/其肉若醯仙人甘之追復與天消息不仙者食之其肉)
(若如/醷)
羮第十五(叙/事)釋名曰羮注也汁汪郎也説文曰羮五味
和也燒豕肉羮也廣雅曰羮謂之湆淮南子曰豆之上
先大羮(大羮/肉湆)禮記曰脯羮雉羮折稌犬羮兎羮和糝不
蓼(稌稻也凡羮齊以五味之/和米屑之糝蓼則不矣)繆襲祭儀曰夏祠和羮芼以
葵秋祠和羮芼以葱冬祠和羮芼以韭周禮曰烹人於
祭祀共大羮鉶羮賔客亦如之禮記曰大羮不和劉楨
毛詩義問曰鉶羮有菜鹽豉其中菜為其形象可食因
以鉶為名禮記又曰羮食自諸侯以下至于庻人無等士
不貳羮胾子卯稷食菜羮羮居人之右無嚃羮(亦嫌/疾)無
絮羮(調和/也)客絮羮主人辭不能烹史記曰堯之有天下
粢糲之食藜藿之羮劉向新序曰紂王天下熊羮不熟
而殺庖人事對梅蘇　韭芼(陸機毛詩草木疏曰梅杏/類也其子赤而酢不可生)
(噉煮而曝乾為蘇可著/羮臛中韭芼見叙事)染鼎　吹虀(左傳曰子公之食/指動謂子家曰必)
(食異味及入見靈公宰夫将解黿子公相視而笑曰果/然及食大夫黿羮召子公而弗與也子公怒染指于鼎)
(嘗之而出楚辭曰懲於羮者而吹虀王逸注曰/言人於歠羮而熱心中懲之見虀則恐而吹之)烹猴
斟雉(淮南子曰楚有烹猴者而召其鄰人鄰人以為犬/羮而甘之後聞其猴據地而盡吐瀉其所食此未)
(知味者楚辭曰彭鏗斟雉帝何饗王逸注曰/彭鏗彭祖也好和滋味善斟雉羮事帝堯)子期走楚
　羊斟入鄭(戰國䇿曰中山君饗大夫司馬子期在焉/羊羮不遍子期怒走楚楚王伐中山中山)
(君亡曰吾以一杯羊羮亡國劉向説苑曰鄭伐宋宋将/戰華元殺羊食士其御者羊斟不與焉及戰曰昔之羊)
(羮子為政今日之事我為政/輿華元馳入鄭師宋師敗績)賦張翰豆羮賦(孟秋嘉菽/垂枝挺莢)
(是刈是穫充簞盈篋/香鑠和調周疾赴急)
脯第十六(叙/事)釋名曰脯搏也乾燥相搏著也又曰脩脩
縮也乾燥而縮也説文曰脯乾肉也脩脯也搏(補莫/反)薄
脯搏之屋上也腕骨脯也胊脯脡也周禮曰腊人掌乾
肉凡田獸之脯腊膴胖之事(夫物解肆乾之謂之乾肉/薄切曰脯捶之而施薑桂)
(曰腵脩腊小/物而乾者)祭祀共豆脯薦脯膴(呼/)胖盧諶祭法春祠
用脯夏用疈(憑逼/反)脯儀禮曰鄉飲酒主人立于西階東
薦脯使行出祖釋軷祭脯士冠賔東面薦脯禮記又曰
婦人之贄脯脩大夫燕禮有脯無膾有膾無脯穀梁曰
束脩之肉不行境中有至尊者不貳事對濁氏　腊人
(漢書曰濁氏以胃脯而連騎張里/以馬毉而擊鐘腊人事見叙事)追復　不減(東方朔/神異經)
(曰西北荒有遺酒追復脯焉其味如麞食一片復一片/葛洪神仙傳曰左慈詣劉表請犒軍有酒一器脯一􁻖)
(百人接酒賜兵人人三杯酒一片脯/萬人皆周而酒器如故脯亦不減)四脡　二胊(公羊/傳曰)
(魯昭公出奔齊侯使髙子執簞食四脡脯稽首以袵受/何休注曰屈中曰胊申曰脡吕氏春秋曰趙宣子将之)
(絳見翳桑之下有餓人宣子與脯二朐拜受而不敢食/問其故曰臣有母持以遺之宣子更賜之脯二束遂去)
仙麟　冰鼠(葛洪神仙傳曰王方平至蔡經家與麻姑/共設肴膳擗脯而行如巧㹮炙云是麒麟)
(脯東方朔神異經曰北方有曽冰萬里厚百丈有/鼷鼠在冰下食冰下草水肉重萬斤可以作脯)瓊枝
　金矢(楚辭曰折瓊枝以為羞王逸注曰羞脯也周易/曰噬乾胏得金矢王肅注曰四體純陰卦骨之)
(象骨在乾肉胏之象金象所以獲野禽以食之/反得金矢君子於味必思其毒於利必備其難)堯箑
紂林(王充論衡曰堯庖厨中自生肉脯如箑/形揺鼓生凉六韜曰紂以脯肉為林)正膂通幹
　左朐右末(杜育菽賦曰脯則正膂通幹麄鹿肥麋禮/記曰以脯脩置者左胊右末鄭𤣥注曰屈)
(中曰/胊)賦唐陳子昂麈尾賦(天之浩浩兮物亦芸芸性命/變化兮如絲之紛或以神好)
(正直天蓋黙黙或以道惡强梁天亦茫茫此仙都之微/獸固何負而離殃始居幽山之藪食乎豐草之郷不害)
(物以利己不營利以同方何忘情而委代而化情之不/忘卒罹網以見逼授庖丁而離傷不以斯尾之有用而)
(殺身於此堂為君彫爼之羞厠君金盤之實承主人之/嘉慶對象筵與寳瑟雖信美於兹辰詎同歡於疇昔客)
(有感之而嘆曰命不可思神亦難測吉凶悔吝未始有/極借如天道之用莫神于龍受戮為醢不知其凶王者)
(之瑞莫聖於麟遇害於野不知其仁神既不能自智聖/亦不能自知况林棲而谷走及山鹿與野麋古人有言)
(天地之心其間無巧冥之則順動之則夭諒物情之不/異又何有於情矯故曰天之神明與物推移不為事先)
(動而輙隨是以至人無已聖人不知/子欲全身而逺害曾是浩然而順斯)
餅第十七(叙/事)釋名云餅并也溲麥麵使合并也胡餅言
以胡麻著之也説文曰餅麵餈也揚雄方言曰餅謂之
飥或謂之餦或謂之餛徐暢祭記五月麥熟薦新起潄白
餅崔實四民月令曰立秋無食煑餅及水溲餅崔鴻前
趙録曰石季龍諱胡改胡餅曰麻餅事對下乳　㬅頭
(范江祠制曰夏薦下乳餅臛孟秋下雀瑞孟冬祭下水/引盧諶祭法曰春祠用㬅頭餳餅髓餅牢丸夏秋冬亦)
(如之夏祠别用乳/餅冬祠用環餅也)麵起　水引(蕭子顯齊書曰永明九/年正月詔太廟四時祭)
(薦宣皇帝麵起餅又曰何戢為司徒左長史太祖為領/軍與戢來往數置歡宴上好水引餅戢令婦女躬自執)
(事以設/上焉)十字　一笥(王隱晉書曰何曾尊豪累世蒸餅/上不作十字不食東觀漢記曰光)
(武問第五倫曰聞卿為市掾有人遺母一笥餅知從外/來奪之母遂探口餅出之倫對曰實無此衆人以臣愚)
(蓛故為出/此言者也)薄夜　亥日(荀氏四時列饌傳曰春祠有㬅/頭餅夏祠以薄夜代㬅頭無能)
(作以白環餅雜五行書曰/十月亥日食餅令人無病)進壺公　遺王悦(葛洪神仙/傳曰壺公)
(者從逺方來賣藥常懸一壺于坐上每日入後跳入壺市/掾費長房于樓上見之知非常人也身為掃除并進餅公)
(令長房共跳入壺但見樓觀五色重門閣道侍者數十/人謝焯宋拾遺記曰瑯琊王悦少厲清操亮有風檢為)
(吏部郎鄰省有會同者遺悦餅一甌辭竟不/受曰所費誠復小小然少來不欲當人之惠)劉子揚知
鹽　何平叔疑粉(皇甫謐𤣥宴春秋曰衞倫以郎應會/于京師過予而論及於味倫稱魏故)
(侍中劉子揚食餅知鹽生精味之至也予曰昔師矌識/勞薪易牙别淄澠子揚之妙抑末乎倫曰晉師曠易牙)
(古之精也魏之子揚今之妙子何間焉錢啓語林曰何/平叔美姿儀面絶白魏文帝疑其著粉後正夏月喚來)
(與熱餅既噉之汗出隨以朱/衣自拭色轉皎潔帝始信之)賦晉束晢餅賦(若夫三春之/初隂陽交際)
(寒氣既除温不至熱于時享宴則㬅頭宜設炎律方回/純陽布暢服絺飲冰隨陰而凉此時為餅莫若薄夜商)
(風既厲大火西移鳥獸毨毛樹木疏枝肴饌尚温則起/溲可施𤣥冬猛寒清晨之㑹涕凍鼻中霜凝口外充虛)
(解戰湯餅為最然皆用之有時所適者也茍錯其次則/不能斯善其可以通冬達夏終歳常施四時從用無所)
(不宜唯牢丸乎爾乃重羅之麵塵飛白雪膠黏筋䵑溔/液濡澤肉則羊膀豕脅脂膚相半臠如蜿首珠連礫散)
(薑株葱本萃縷切判辛桂剉末椒蘭是灑和鹽漉䜴攬/和膠亂於是火盛湯涌猛氣蒸作振衣振裳握搦拊摶)
(麵彌離於指端手縈回而交錯紛紛駁駁星分雹落籠/無迸肉餅無流麵姝媮冽敕薄而不綻弱如春綿白若)
(秋練氣勃􁻠以揚布香飛散而逺徧行人垂涎於/下風童僕空噍而邪盻擎器者䑛唇立侍者乾咽)序庾
闡惡餅賦序(范子常者嘗造予宿臛雞為餅遍食之情/甚虛竒嘉之味不實聊作惡餅賦以釋之)
(若乃董盧飛名於華肆和均絶技於俗㕓王孫駭嘆于/曳緒束子賦弱於春緜色必霜葩雪皓肉則錦爭雲嫺)
　
　
　
　
　
　
　初學記巻二十六
欽定四庫全書
　初學記巻二十七
　　　　　　　　　　　　　　唐　徐堅　撰
　　寳器部
金第一(叙/事)爾雅曰黄金謂之璗其美者謂之鏐餅金謂
之鈑絶澤謂之銑西南之美者有華山之金石焉(璗音/蕩鏐)
(林幽反即紫磨金/也銑最有光澤也)許愼說文曰金有五色黄金為長乆
薶不生衣百陶不輕西方之行也周易曰乾為金尚書曰
金曰從革周易叅同契曰黄土金之父流珠水之母後
漢書曰益州金銀之所出華陽國志曰廣漢涪水有金
銀之礦王隱晉書曰鄱陽樂安出黄金鑿土十餘丈披
沙之中所得者大如豆小如粟米南郡象林南有四國
皆稱漢人貢金供稅後魏書曰枝豆國出金銀河鈎羌
國出金珠齊書曰金車王者至孝則出金人王者有盛
徳則游於後池林邑有金山汁流於浦葛洪神仙傳曰
容成公服三黄得仙所謂雄黄雌黄黄金漢武内傳曰
西王母有九丹金液金漿林邑記曰上金為紫磨金又
曰揚邁金孟子曰兼金好金也淮南子曰玦五百歲生
黄澒五百歲生黄金黄金千歲為黄龍(玦石也中央數/五故五百歲一)
(化澒音胡貢反/澒黄金水銀也)秦以一鎰為一金而重一斤漢以一斤
為一金事對紫光　赤氣(晉永和起居注曰盧江太守/路永表言於榖城北見水岸)
(邉紫赤光得金一枚狀如印齒地鏡圖曰黄金之氣赤/黄千萬斤以上光大若鏡盤金氣發大上赤下青也)
鳴山　耀室(王子年拾遺記曰少昊時金鳴於山銀涌/於地或如龜虵之類乍似人鬼之形崔鴻)
(後燕録曰董統上言於慕容埀曰臣聞/陛下之竒冇六焉厥初之竒金光耀室)賜郭　聘莊(宗/躬)
(孝子傳曰郭巨河内温人也妻生男謀曰養子則不得/營業妨於供養當殺而埋焉鍤入地有黄金一釜上有)
(鐵劵曰黄金一釡賜孝子郭巨韓詩外傳曰楚襄王/遣使持金千斤聘莊子欲以為相莊子固辭不許)照
魅　抵鼃(王子年拾遺記曰方丈山有池泥色金而味/辛以泥為器可作丹矣百鍊可為金金色青)
(照鬼魅猶如照面不得藏形也燕丹子曰太子與荆軻/之東宫臨池而觀軻拾瓦投鼃太子奉金丸軻用抵鼃)
(復進軻曰非為太子/愛金也但臂痛耳)緘書　封璽(尚書曰武王疾周公/作金縢孔安國注云)
(為請命之書藏之於匱緘之以金不欲人開之也春秋/運斗樞曰舜為天子東廵臨觀黄龍五采負圖出置舜)
(前圖以黄玉為柙黄金為繩/封兩端章曰金黄帝符璽也)探鳩　化鵲(劉義慶幽明/録曰長安有)
(張氏者晝獨處室有鳩自入止于對牀張惡之披懐祝/曰鳩爾来為我禍耶止承塵為我福耶入我懐鳩翻飛)
(入懐以手探之不知所在而得一金帯鈎遂寳貴焉自/是之後子孫昌盛又曰常山張顥為梁相天新雨後有)
(鳥如山鵲飛翔稍下墮地人争取即化為一/圓石顥椎破之得一金印文曰忠孝侯印)蓬萊觀
崑崙臺(列子曰夏革謂殷湯曰渤海之東不知幾億萬/里有大壑中有山一曰岱輿二曰方壺三曰員)
(嶠四曰瀛洲五曰蓬萊其上髙觀皆金闕關令内傳曰/老子與尹喜登崑崙上金臺玉樓七寳宮殿晝夜光明)
(乃天帝四王之所遊/處有珠玉七寳之牀)詩晉棗據詩(金玉有本質焉能不/堅剛惟在逺爐炭幽)
(居永/潛藏)讃晉郭璞金銀讚(惟金三品揚越作貢五材之珍/是謂國用務經軍農爰及雕弄)
銀第二(叙/事)爾雅曰白金謂之銀其美者謂之鐐(遼/)說文
曰銀白金也漢書曰朱提銀重八兩為一流直一千五
百八十他銀一流直一千是為銀貨(朱提縣名/屬犍為)後魏書
曰銀出始興陽山縣又出桂陽陽安縣驪山有銀礦二
石得銀七兩白登山亦有銀礦八石得銀七兩(宣武帝/詔並置)
(銀宫每/令採鑄)後魏書曰後魏孝明皇帝開恒州銀山之禁與人
共之魏志曰濊國男女繫銀廣數寸以為飾廣州記曰
廣州市司用銀米南越志遂成縣任山有銀穴有銀沙瑞
應圖曰王者宴不及醉刑罰中人不為非則銀甕出事對
洗礦　鑄礫(酈道元水經註曰潺水山源有金銀礦洗取/火合之以成金銀王韶之始興記曰小首山)
(宋元嘉元年夏霖雨山崩自顚及麓崩處有光/耀望若辰砂居人徃觀皆是銀礫鑄得銀也)搆宫
為闕(列子曰周穆王執化人之袪騰而上天暨化人之/宫搆以金銀絡以珠玉史記曰蓬萊方丈瀛洲此)
(三神山也皆以黄/金白銀為宫闕)鏤盤　飾鼎(魏收後魏書曰大武皇/帝和平二年詔中尚坊)
(作黄金合盤鏤以白銀鈿以玫瑰阮諶三禮/圖曰牛鼎受一斛天子飾以黄金錯以白銀)牓闕門
雕層閣(東方朔十洲記曰東方外有東明山有宫焉左/右闕而立其髙百尺建以五色門有銀牓以青)
(碧鏤題曰天地長男之宫釋智猛游外/國傳曰龜兹國髙樓層閣金銀雕飾)銘後魏大武帝
作黄金盤鏤以白銀銘(九州致貢殊域來賔乃作兹器/錯用竒珍鍛以紫金鏤以燭銀)
珠第三(叙/事)易川靈圖曰至徳之盛五星如連珠禮斗威
儀曰其政平徳至淵泉則江海出明珠樊文淵七經義
曰珠母者大珠在中小珠環之爾雅曰西方之美者有
霍山之多珠玉焉後漢書曰珠蜯中隂精也玓瓅明珠
色也璣珠不圓也魏略曰夫餘出珠大如酸棗常璩華陽國
志曰廣陽縣山出青珠永昌郡博南縣有光珠穴出光珠
珠有黄珠白珠青珠碧珠後魏書曰河鈎羌國出金珠
伏無忌古今注曰章帝元和元年明珠出館陶大如李
有光耀三年明珠出豫章海底大如雞子圍四寸八分
和帝永元五年鬱林降人得大珠圍五寸七分山海經
曰三珠樹生赤水上其為樹如栢葉皆為珠徐衷南方
草物狀曰凡採珠常三月用五牲祈禱若祠祭有失則
風攪海水或有大魚在蚌左右白蚌珠長三寸半在漲
海中其一寸五分有光色一旁小形似覆釜為第一璫
珠凡三品其一寸三分雖有光色形不圓正為第二滑
珠凡三品郭義恭廣志曰有珠稱夜光有至圓珠置地
終日不停有石珠鑄石為之一名朝珠事對夜光　明
月(魚豢魏略曰大秦國出明珠夜光珠眞白珠沈/懐逺南越志曰海中有大珠明月珠水精珠)照金
闕　歸瑤臺(東方朔神異經曰西北荒中有二金闕相/去百丈有明月珠徑二尺光照千里太公)
(六韜曰武王入殷釋紂之所/拘刑罪皆免之歸瑤臺之珠)吐澤　藏川(春秋保乾圖/曰吐珠於澤)
(誰能不含宋均注曰珠出於野澤之中誰能不含取以/為寳也莊子曰修其道之謂備不以物挫志之謂完君)
(子明於此則韜乎其事沛乎其為萬/物逝也若然者藏金於山藏珠於川)編星　照月(尚書/考靈)
(曜曰甲子冬至日月五緯俱起牽牛日月若編珠郭子/横洞㝠記曰帝起甘泉望風臺臺上得白珠如花一枝)
(帝以飾九華之/盖望之若照月)鳯衘　龍吐(王子年拾遺記曰黄帝之/子名青陽是曰少昊一名)
(摰有白雲之瑞號為白帝有鳯衘明珠致於庭少昊乃/拾珠懐之使照服於天下尚書考靈曜曰卯金出軫握)
(命孔符赤用藏龍吐珠也鄭康成注曰藏/祕也珠寶物喻道也赤漢將用天之祕道)九品　六異
(沈懐逺南越志曰珠有九品大五分以上至一寸八九/分為大品有光彩一邊小平似覆釜者名璫珠璫珠之)
(次為走珠走珠之次為滑珠滑珠之次為磥砢珠磥砢/珠之次為官雨珠官雨珠之次為稅珠稅珠之次為䓤)
(符珠墨子曰和氏之璧夜光之/珠三棘六異此諸侯所謂良寳)笑舞鶴　握靈虵(孫柔/之瑞)
(應圖曰晉平公鼓琴有𤣥鶴二䨇而下衘明珠舞於庭/一鶴失珠覔得而走師曠掩口而笑曹植與楊徳祖書)
(曰偉長擅名於青土公幹振藻于海隅徳璉發迹於北/魏足下髙視於上京當此時也人人自為握靈虵之珠)
(家家自謂抱/荆山之玉)曜瓊蚌　隱金沙(郭璞江賦曰瓊蚌晞曜/以瑩珠石􁻡應節而揚)
(葩曹植逺遊篇曰夜光明珠下/隱金沙採之誰遺漢女湘娥)出黄枝　遺赤水(林邑/記曰)
(黄枝州上戸口殷富多明珠雜寳莊子曰黄帝游於赤/水之北登於崑崙之邱而南望還歸遺其𤣥珠於赤水)
(使智索之而不得使離朱索之而不得使􁹙哉象詬乃/反索之而不得也乃使象罔得之黄帝曰異    罔)
(可以得/之乎)度寸　徑尺(韓詩外傳曰良玉度尺雖有十仞/之土不能掩其光良珠度寸雖有)
(百仞之水不能掩其輝王子年拾遺記曰燕昭王時有/黒鳥白頭集王之所衘洞光之珠圓徑一尺此珠色黒)
(如漆而懸室内百/神不能隱其精靈)照乘　媚川(史記曰魏王與齊威王/㑹田於郊魏王問曰若)
(寡人國小尚有徑寸之珠照車前後十二乘者十枚奈/何以萬乘之國而無寳陸機文賦曰石藴玉而山輝水)
(懐珠而/川媚)三色　七采(沈約宋書曰文帝詔太史令錢樂/之作小渾天安二十八宿中外以)
(白真珠及青黄三色珠為三象星日月五星悉居黄道/西京雜記曰髙祖斬白蛇劔上有七采珠九華玉為飾)
(雜厠五色琉璃為匣劔/在室光景猶照於外也)一篋　千金(管子曰桓公問管/子曰昔者周人有)
(天下諸侯賔服名教通於天下而奪於其下何數也管/子對曰君分壤而貢入市朝同流黄金一篋也江陽之)
(珠一篋也此謂以寡為多以狹為廣莊子曰河上/有家貧窮恃緯蕭而食者其子沒川得千金之珠)白花
　文鏡(郭子横洞㝠記曰帝起甘泉望風臺上得白珠/如花一枝孝經援神契曰神靈滋百寳用則珠)
(母璣鏡也宋均注曰事神/明得則文珠有光可為鏡)拾濁水　沉丹泉(抱朴子曰/識珍者必)
(拾濁水之明珠賞氣者必採穢藪之芳蕙任嘏道/論曰丹泉之珠沉於黄泥璠璵之寶藏於裔石)飾桂
櫝　鈿金盤(韓子曰楚人有鬻其珠於鄭者為之木蘭/之匱薰以桂椒飾以珠玉綴以玫瑰魏收)
(後魏書曰武皇帝和平二年秋詔中尚坊/作黄金合盤十二具鈿以玫瑰珠玉也)賦梁吳均碎
珠賦(寶月生焉越浦隋川標魏之美擅楚之賢既登席/而趨麗亦綴履而升妍豈衘恩以赴時獨佩皎而)
(騰天瀛淮激電甘海震雷明珠碎矣於川之隈視員流/而失轉見折水之亡廻謝驪宫之瑞飾粉靈蚌之神胎)
(若有人兮聲芒昧芳徴㫁兮明珠碎明珠碎兮愴何宣/珠之形兮不復全撫陸離之瓊珮弔幽翳之金筵豈照)
(珠與璿燭但黄塵及寒烟聊歌曰玉山之津兮已濡幽/蘭之草兮亦舒又聞珩璧之獨照不見掌上之明珠已)
(矣哉若使青雲之可/尚當與碎珠而同棲)銘晉江統珍珠銘(嗣兹隂景係晷/太陽嘉彼金生)
(廉聲/以彰)讃晉郭璞蚌讃(萬物變蛻其理無方雀雉之化/含珠懐璫與月􁻢盈氣協晦望)
玉第四(叙/事)周易曰乾為金為玉雒書曰王者不藏金玉
則紫玉見於深山服飾不逾祭服則玉英出大戴禮曰
玉在山而木潤瑞應圖曰玉甕者聖人之應也不汲自
盈王者飲食有節則出禮記曰君子比徳於玉焉温潤
而澤仁也縝密以栗智也(縝緻也栗堅貌縝/之忍反緻音樨)廉而不劌
義也(劌傷/也)􁹻之如墜禮也叩之其聲清越以長其終詘
然樂也(越揚也詘止/貌也詘音屈)瑕不掩瑜瑜不揜瑕忠也(瑕玉中/病也瑜)
(其中間/美也)孚尹㫄逹信也(孚讀為浮尹讀如竹箭之筠浮/筠謂玉采色也采色㫄逹不冇)
(隱翳/似信)氣如白虹天也精神見于山川地也珪璋特逹徳
也天下莫不貴者道也詩云言念君子温其如玉故君
子貴之也禮含文嘉曰玉石得宜則太白常明禮稽命
徵曰王者得禮制則澤谷之中有白玉焉爾雅曰玉謂之
雕亦謂之琢逸論語曰玉十謂之區(雙玉為㲄五㲄為區/雕治璞也㲄音角)
瑳玉色鮮白也瑩玉色也瑛玉光也瓊赤玉也璿瑾瑜
美玉也璑(舞/)三采玉也玲瑲琤􁻣瑝(鍠/)玉聲也璬玉佩
也􁻣充耳也璪玉飾以水藻也山海經曰珏二玉相合
(珏音/角)琩珫夷蠻係耳玉也稷翼之山及鹿臺山其上多
白玉羭次之山多嬰垣之玉泰冒之山浴水出焉其中
多藻玉峚山之上丹水出焉中多玉膏其源沸沸湯
湯黄帝是食玉膏所出五色乃清五味乃馨瑾瑜之美堅
栗有光五色發作以和柔剛天地鬼神是食是饗君子
服之以禦不祥龍首之山若水出焉其中多美玉放臯
之山明水出焉其中多蒼玉平丘在三桑東爰有遺玉
十洲記曰瀛洲有玉膏如酒名曰玉酒飲數升輙醉令
人長生京兆記曰藍田出美玉如藍故曰藍田本草曰
玉其味甘生如白頭公服之延年事對抵鵲　棲烏(桓/寛)
(鹽鐵論曰崑山之㫄以玉璞抵烏鵲劉楨清慮賦曰結/東阿之扶桑接西雷乎燭龍上青臒之山蹈琳珉之塗)
(玉樹翠葉/上棲金烏)神寶　帝瑞(蔡邕琴操曰卞和者楚野人常/居山耕種因得玉璞以獻於懐)
(王王以為欺慢斬其足和作歌曰悠悠沂水經荆山兮/精氣鬰浹谷巖中兮中有神寳灼灼明兮穴山採玉難)
(為功兮禮含文嘉曰龍/馬金玉帝王之瑞應)飾鳩杖　名鷰釵(續漢書曰三/老五更杖玉)
(杖又曰仲秋之月郡道皆案行比人年始七十者授之/以玉杖八十九十禮有加賜玉杖長九尺端以鳩為飾)
(鳩者不噎之鳥也欲老人不噎也郭子横洞㝠記曰元/鼎元年起招靈閣有一神女留一玉釵以與帝帝以賜)
(趙媫妤至昭帝元鳯中宫人猶見此釵共謀欲碎之明/視釵匣唯見白鷰直升天後宫人常作玉釵因名玉燕)
(釵其言/吉祥)六瑞　三棘(周禮曰以玉作六瑞以等邦國王/執鎭圭公執桓圭侯執信圭伯執)
(躬圭子執榖璧男執蒲璧墨子曰和氏之璧/夜光之珠三棘六異此諸侯之良寳者也)􁹻棘　浮
筠(張揖廣雅曰昭華白珩琔璜和璧璠璵􁹻棘玉也禮/記曰子貢問於孔子曰敢問君子貴玉而賤珉何也)
(曰瑕不揜瑜瑜不揜瑕/忠也孚尹㫄達信也)荆璆　魯寶(劉琨詩曰握中有/𤣥璧乃自荆山璆)
(逸論語曰璠璵魯之寳玉也孔子曰美哉璠璵逺而/望之煥若也近而視之瑟若也一則理勝一則孚勝)白
虹　青氣(禮記曰子貢問於孔子曰敢問君子貴玉而/賤珉何也子曰夫玉者君子比徳於玉焉温)
(潤而澤仁也氣如白虹天也司馬彪續漢書曰桓帝時/光禄吏舎壁下夜有青氣視之得玉鋑玦鈎長七寸二)
(分玦五寸四分各/一枚身中皆雕鏤)瓊華　瑶蘂(毛詩曰尚之以瓊華乎/而劉楨清慮賦曰錯華)
(玉以茨屋駢雄黄以為/墀紛以瑤蘂糅以玉夷)五徳　三采(五經通義曰玉有/五徳温潤而澤有)
(似於智鋭而不害有似於仁抑而不撓有似於義有瑕/於内必見於外有似於信垂之如墜有似於禮逸論語)
(曰玉如瑩也/璑三采玉也)昌城蘂　長洲英(漢武内傳曰西王母云/昌城玉蘂夜山火玉又)
(長洲一名青丘仙草靈/藥甘液玉英靡所不有)見紫光　浮青氣(沈約宋書曰/紫玉王者不)
(藏金玉則光見深山地鏡圖曰玉石之精也其在石中/若山中石潤而浸㫄有水其居地其氣清而浮其氣青)
(白而圓光轉/其地中常潤)賦晉傅咸玉賦(萬物資生玉禀其精體乾/之剛配天之清故珍嘉在)
(昔實用罔極夫豈君子之是比乃王度之所式其為美/也若此當其潛光荆野抱璞未理衆視之以為石獨見)
(知於卞子曠千載以遐弃欻一朝而見齒為有國之/偉寳薦神祗於明祀豈連城之足云喜遭遇於知己)
錢第五(叙/事)周官曰泉府上士四人中士八人下士十有
六人(鄭𤣥注曰/泉或作錢)國語曰周景王二十一年將鑄大錢以
振救人於是乎有母權子而行(母重也重大倍故為母/子輕也其輕小半故為)
(子/)漢書曰凡貨金錢布泉之用夏殷以前其詳靡記周
立九府圜法(圜即/錢也)秦兼天下幣為二等黄金為上幣銅
錢質如周錢文曰半兩重如其文漢高后二年行八銖
錢六年行五銖錢(應劭曰秦作錢質如周錢文曰半兩/則八銖也漢以太重更鑄莢錢今民)
(間榆莢錢是也人患其太輕復行/八銖錢五銖者應劭所謂莢錢)文帝五年除盗鑄錢
令更造四銖錢(應劭曰四銖錢/文亦曰半兩)武帝建元元年行三銖
錢五年罷三銖行半兩時郡國鑄錢人多公卿請令京
師鑄官赤仄(仄者以赤/銅為之郭)一當五賦官用非赤仄不行禁
郡國無得鑄専令上林三官鑄而天下非官錢不得行
王莽居攝變漢制造大錢徑寸二分重十二銖文曰大
錢五十文又造契刀錯刀其環如大錢身形如刀長二
寸文曰契刀錯刀以黄金錯其文曰一刀直五千與五
銖錢凡四品並行莽即眞乃罷錯刀契刀及五銖錢而
更作金銀龜貝錢布之品名曰寳貨小錢次七分三銖
曰幺錢一十次八分五銖曰幼錢二十次九分七銖曰
中錢三十次一寸九銖曰壯錢四十因前大錢五十是
為錢貨六品魏志曰黄初三年以榖貴罷五銖錢華陽
國志曰公孫述廢銅錢置鐵錢百姓貨賣不行宋書曰
元嘉七年六一錢署鑄四銖錢宋略曰泰始中通私鑄
而錢大壞矣一貫長七寸謂之鵝眼錢减此者謂綖環
錢貫之以縷入水不沉市井不復料數十萬不盈一掬
斗米一萬他物稱之至是禁鵝眼綖環餘别通用也事
對鮫文　鵝眼(郭子横洞㝠記曰帝升望月臺有三青/鴨化為三小童皆著青綺文襦合握鮫)
(文之大錢三枚以置帝几前身止而影動因名曰輕影/錢裴子野宋略曰沈慶之啟通私鑄而錢大壞矣一貫)
(長三寸謂/之鵝眼錢)贖罪　買官(漢書曰隆慮公主病因以金千/斤錢千萬為子昭平君豫贖一)
(死罪武帝許之九州春秋曰靈帝賣官廷尉崔烈入錢/五百萬以買司徒烈拜之日天子臨軒顧左右曰恨不)
(小靳可/至千萬)青鳬　白撰(于寳搜神記曰南方有蟲其形似/蟬而大其子著草葉如蚕種得子)
(以歸則母飛来就之殺其母以血塗其子以其子塗母/用錢貨市旋則自還淮南子術以之還錢名曰青鳬漢)
(書曰武帝更錢造銀錫為白金以為天用莫如龍地用/莫如馬人用莫如龜故白金三品其一重八兩圜之其)
(文龍名/曰白撰)選一　投三(華嶠後漢書曰劉寵字祖榮拜㑹/稽太守政不煩苛徴為將作大匠)
(山隂有五六老叟人賫百錢送寵曰鄙生未嘗識郡朝/自明府以来狗不夜吠人不見吏今聞當見弃去故自)
(扶奉送寵為人選一大錢受之趙岐三輔决録/曰安陵清者項仲山飲馬渭水每投三錢而去)白金
赤仄(漢書曰武帝更錢造銀錫為白金又曰武帝時郡/國錢多輕而公卿請令京師鑄官赤仄如淳注曰)
(以赤銅/為之郭)體乾　效地(綦母氏錢神論曰黄金為父白銀/為母鈆為長男錫為適婦天性剛)
(堅須火終始體圓應乾孔方效地王隱晉書曰惠帝時/有錢神論曰錢之為體有乾坤之象其積如山其流如)
(川/)數甕　一囊(王韶之始興記曰勞口東岸有石四方/髙百餘仞其狀如臺注云父老相傳此)
(石昔有三人伐木以作橋於石頂戲見數甕錢共取半/甕還趙壹詩曰伊憂北堂上抗𦵏倚門前文史徒滿腹)
(不如一/囊錢)三官鑄　九府法(漢書曰禁郡國無得鑄錢専/令上林三官鑄而令天下非)
(三官鑄不得行又曰太/公為周立九府團法)論晉魯褒錢神論(錢之為體有/乾坤之象其)
(積如山其流如川動静有時行藏有節市井便利不患/耗折難朽象夀不匱象道故能長久為世神寳親愛如)
(兄字曰孔方失之則貧弱得之則富强無翼而飛無足/而走解嚴毅之顔開難笑之口錢多者處其前錢少者)
(居其後/云云)啓陳張正見謝賜錢啟(豈期疲痾壁立猥蒙殊賜名/稱榆莢非投飲馬之橋價重)
(圍泉寧弃呪雞之野暫移周府纔經漢鑄始降王門忽/光私室青鳬委質笑夷甫之不言赤仄􁹻緡重河間之)
(能/數)
錦第六(叙/事)劉熙釋名曰錦金也作之用功重其價如金
故制字帛與金也丹陽記曰歴代尚未有錦而成都獨
稱妙故三國時魏則市於蜀吳亦資西蜀至是始乃有
之益州記曰錦城在益州南筰橋東流江南岸蜀時故
錦宫也其處號錦里城墉猶在鄴中記曰錦有大登高
小登髙大明光小明光大博山小博山大茱茰小茱茰
大交龍小交龍蒲桃文錦斑文錦鳯皇朱雀錦韜文錦
桃核文錦或青綈或白綈或黄綈或緑綈或紫綈或蜀
綈工巧百數不可盡名也事對文龍　朱雀(魏志曰景/初中賜倭)
(女王絳地交龍錦五疋陸翽鄴中/記曰御府中有鳯皇錦朱雀錦)斑文　緑地(陸翽鄴/中記曰)
(織錦羅在中尚坊三署皆數百人有斑文錦西京雜記/曰武帝時得貳師天馬以玫瑰石為鞍轡鏤以金銀以)
(緑地五色/錦為蔽泥)綢杠　束髮(爾雅曰素錦綢杠郭璞注曰以/白地錦韜旗之竿也禮記曰童)
(子之飾也緇布衣錦/縁錦紳并紉錦束髮)維舟　挽車(韋昭呉書曰甘寜住/止常以繒錦維舟去)
(輙割弃以示奢虞溥江傳曰陸遜攻劉備於夷陵備/捨舩歩走燒皮鎧以㫁道使兵以錦挽車走入白帝)似
雲霞　若燈燭(王子年拾遺記曰嶿支國人時来獻貢/有列□錦文似雲霞覆以日月如城雉)
(樓□也又曰嶿支國人時來/獻貢有列錦文似列於燈燭)鸞章虎文(王子年拾遺/記曰周靈王)
(起昆昭之臺以享羣臣張鸞章錦文如鸞翔漢官儀曰/虎賁中郎将古官衣紗縠單衣虎文錦袴餘文郎亦然)
明光　柔滑(陸翽鄴中記曰石季龍冬月施熟錦流蘇/斗帳四角安純金龍頭䘖五色流蘇或用)
(黄綈博山文錦或用紫綈大小明光錦王子年拾遺記/曰員嶠之山名環丘東有雲石廣五百里有􁻤長七寸)
(黒色有角有鱗以霜雪覆之然後作繭長一尺/其色五綵織為文錦入水不濡其質輕輭柔滑)飜鴻
文鳥(郭子横洞㝠記曰漢武帝元鼎元年起招仙靈翻/閣於甘泉宫西編翠羽麟毫為簾有走龍錦有)
(鴻錦異物志曰錦鳥文章如丹地錦而/藻繢互交俗人見其似錦因謂之錦鳥)詩前秦符堅秦
州刺史竇韜妻蘇氏織錦廻文七言詩(仁智懷徳聖虞/唐眞妙顯華重)
(榮章臣賢惟聖配英皇倫匹離飄浮江湘津河隔塞殊/山梁民士感曠怨路長身微閔已處幽房人賤為女有)
(柔剛親所懐想思誰望純清志潔齊氷霜新故惑意殊/面墻春陽熙茂彫蘭芳琴清流楚激絃商奏曲發聲悲)
(摧藏音和永思惟空/堂心憂増慕懷慘傷)
繡第七(叙/事)周官曰五色備謂之繡此言刺繡衣所用也
釋名曰繡脩也文脩然尚書曰予欲觀古人之象日月
星辰山龍華蟲作繪宗彛藻火粉米黼黻絺繡禮記曰
仲秋之月命有司文繡有恒必循其故又曰所以交於神明
者不可以同於所安樂之義也故有黼黻文繡之美疏
布之尚反女功之始也春秋元命苞曰織女之為言神
女也成衣立紀故齊能成文繡應天道(女功之事齊能/神天下故懸以)
(衣人得/此氣)漢書曰賈人無得衣錦繡綺縠絺綌紵罽景帝
詔曰錦繡纂組害女功也賈誼曰黼黻者古天子之服也
今富人大賈嘉㑹召客以被牆也晉東宫故事曰太子
納妃有絳杯羅繡幅被一孫卿子曰天子者勢至重尊
無上矣衣被則五綵雜間色重文繡加飾之以珠玉也
范子計然曰古者庻人老耋而後衣絲其餘則麻枲而
已故曰布衣今富者綺繡羅紈素綈冰錦也繡細文出
齊上價匹二萬中萬下五千也事對連煙　布地(漢武/列國)
(洞㝠記曰元鼎元年起仙靈閣編翠羽麟毫為簾有連/烟之繡走龍之錦潛潭巴曰天子文綉布地地必動絶)
(無嗣/也)加五采　成六幣(王充論衡曰繡之未刺錦之未/織絲帛何以異哉加五采之巧)
(施針縷之飾則文章炫燿學士有文章其猶絲帛布五/色之功周禮曰合六幣圭以馬璋以皮璧以帛琮以錦)
(琥以繡璜以黻此六/物者以和諸侯之好)衣馬　藻龍(史記曰楚莊王有所/愛馬衣以文繡置華)
(屋之下席之以露牀㗖之以棗脯郭子横漢武/列國洞㝠記曰甘泉宫有霞光繡有藻龍繡)賦梁張
率繡賦(尋造物之妙巧固飾化於百工􁹙莫先於黼繡/自帝虞而觀風雜藻火與粉朱鬰山龍與華蟲)
(若夫觀其締綴與其依放龜龍為文神仙成象揔五色/而極思藉羅紈而發想具萬物之有狀盡衆化之為形)
(旣綿華而稠彩亦密照而踈明若春隰之揚蘤似秋漢/之含星已間紅而的紫亦表𤣥而裏素間緑竹與蘅杜)
(雜青松與芳樹若乃邯鄲之女宛洛少年顧影自媚窺/鏡自憐極車馬之光飾盡衣裳之妖妍既徙倚於丹墀)
(亦徘徊於青閣不息末而/反本吾謂遂離乎澆薄)
羅第八(叙/事)劉熙釋名曰羅文羅疏也魏志曰魏制自公
列侯以下大夫以上皆得服綾錦羅綺紈素金銀飾鏤
之物自是以下雜綵之服通於賤人張敞東宫舊事曰
太子納妃有絳眞文羅幅被一絳眞文羅袴七晉書曰
晉令六品以下得服羅綃事對絳文　金簡(張敞東宫/舊事曰太)
(子納妃冇絳眞文羅幅被一太上黄庭經曰黄庭為不/死之道受者齋九日然後受之結盟立誓期以勿㳿古)
(者盟以𤣥雲之錦九十尺/金簡鳯文之羅四十匹)薦地　從風(漢武内傳曰帝/七月七日掃除)
(宫掖之内設座大殿之上以紫羅薦地燔百和香/然九㣲燈以待王母孫子曰隋珠曜日羅衣從風)
絹第九(叙/事)劉熙釋名曰絹䋌也(䋌一音古費反/又音古兩反)其絲厚
而疏也廣雅曰繁繐鮮支縠絹也後魏書四民月令曰
八月清風戒寒趣絹縑帛晉故事凡民丁課田夫五十
畝收租四斛絹三疋綿三斤凡屬諸侯皆減租榖畝一
斗計所減以增諸侯絹戸一疋以其絹為諸侯秩又分
民租戸二斛以為侯奉其餘租及舊調絹二戸三疋綿
三斤書為公賦九品相通皆輸入於官自如舊制晉令
其趙郡中山常山國輸縑當絹者及餘處常輸䟽布當
綿絹者縑一疋當絹六丈疎布一疋當絹一疋絹一疋
當綿三斤舊制人間所織絹布等皆幅廣二尺二寸長
四十尺為一端令任服後乃漸至濫惡不依尺度事對
王獻書　沈慶夢(沈約宋書曰羊欣父不疑為烏程令/欣年十二王獻之為吳興甚知愛之)
(嘗夏日入縣欣著新絹裙晝寢獻之書裙幅而去欣書/本工因此彌善又曰沈慶之字𢎞先廢帝遣從子攸之)
(賫藥賜慶之死時年八十是夕慶之夢有人以兩疋絹/與之謂曰此絹足度謂人曰老子今年不免矣兩疋八)
(十尺足度/無盈餘矣)疎䋌　繁繐(劉熙釋名曰絹䋌也絲厚而/疎也廣雅繁繐鮮支縠絹也)光
如雪華　輕比蟬翼(魏文帝說諸物曰江東葛為可寜/比揔絹之繐軰其白如雪華輕譬)
(蟬/翼)啓梁徐勉謝勑賜絹啓(臣勉言傳詔傅靈惠宣勑垂/賜絹二十疋伏惟皇太子睿)
(情天發粹性𤣥凝作震春方繼離朱陸嘉日茂辰畢宫/告始龍樓起曜博望増華含生鳬藻率土抃躍臣運屬)
(㑹昌命逢多幸預奉休盛復頒恩錫白素起獨麗之色/兼兩邁丘園之賁慶荷之情實百常品不任下情謹奉)
(啓謝聞/謹啓)庾肩吾謝武陵王賚絹啓(肩吾啓蒙賚絹二/十疋清河之珍丘)
(園慙其束帛關東之妙潛􁺠陋其卷綃下官謬眷扁舟/暫瞻還斾而天人渥盻増餘論之榮江漢安流無泝洄)
(之阻遂使鶴露霄凝輕絺立變鴈風朝急冶服成温/有謝筆端旡辭陳報不任下情謹奉啓事謝聞謹啓)
　　草部(附/)
五榖第十(叙/事)周易曰日月麗於天百榖草木麗於土周
書曰凡禾麥居東方黍居南方稲居中央粟居西方菽
居北方周官曰太宰以九職任萬民一曰三農生九榖
(鄭司農云稷秫黍稲/麻大小豆大小麥)凡王之膳食用六榖(鄭司農云稲/黍稷梁麥苽)
以五味五榖五藥養其病(鄭𤣥注五榖/麻黍稷麥豆)職方氏掌天下
之圖辨其邦國都鄙九榖之數揚州荆州其榖宜稲豫
州并州其榖宜五種(鄭𤣥云黍/稷菽麥稲)青州其榖宜稲麥兖州
其榖宜四種(黍稷/稲麥)雍州冀州其榖宜黍稷幽州其榖宜
三種(黍稷/稲)大戴禮曰食氣者神明而夀食榖者智惠而
巧不食不死禮斗威儀曰歳凶年榖不豋君膳不祭肺
馬不食穀孟春之月天子乃以元日祈穀於上帝孟夏
驅獸無害五榖仲夏之月乃命百縣雩祀百辟以祈榖
實孟秋之月農乃登榖天子嘗新先薦寢廟臣専政私
其君位則草木不生禾榖不實榖梁傳曰一榖不升曰
歉二榖不升曰饑三榖不升曰饉四榖不升曰荒五榖
不升曰大祲大祲之禮君食不兼味廷道不除百官布而
不制鬼神禱而不祠五榖皆熟為有年揚雄方言曰凡
以火乾五榖之類出自山東齊楚以徃曰熬隴冀以徃
曰㷶(平力/反)秦晉之間曰焣(創𦕈/反)楊泉物理論曰榖氣勝
元氣其人肥而不夀養性之術常使榖氣少則病不生
矣梁者黍稷之總名稲者溉種之總名菽者衆豆之總
名三榖各二十種為六十疏果之實助榖各二十凡為
百榖故詩曰播厥百榖者榖種衆種之大名也范子計
然曰五榖者萬民之命國之重寳東方多麥稲西方多
麻北方多菽中央多禾五土之宜各有髙下髙而陽者
多豆平而隂者多五榖許愼説文曰禾嘉榖也木王而
生金王而死禾之秀實為稼莖節為禾一曰稼事也在
野曰稼禮記曰稲曰嘉疏蔡邕月令曰十月穫稲在九
月熟者謂之半夏稲異物志曰交趾一歳再種抱朴子
曰南海晉安有九熟之稲郭義㳟廣志曰有虎掌稲紫
芒稲赤穬稲蟬鳴稲七月熟稲有盖下白正月種五月
穫穫其莖根復生九月復熟青芋稲六月熟累子稲白
漠稲七月熟此三種大且長三枚長一寸半養生要集
曰秔稲屬也稲亦秔之總名也道家方藥有用稲米秔
米此則是兩物也稲米粒白如霜味苦主温服之令人
多瘦無肌膚秔米味甘主利五臟長肌膚好顔色説文
曰秫稷之粘者也又曰秫粘粟也崔豹古今注曰稲之
粘者為秫禾之粘者為黍廣志曰秫有赤有白有胡秫
早熟及麥養生要集曰秫米味酸汜勝之書曰黍者暑
也種必除暑先夏至三十日禮記曰黍曰薌合説文曰
秬黒黍一稃二米所以釀鬯黍禾屬黏者也孔子曰黍
可以為酒廣志曰有鷰頷黍牛黍南尾秀成赤黍馬革
大黑黍􁹙黍有温毛黄黍白黍説文曰稷五榖之長也
廣志曰破藏稷逼麥稷也此二者以四月熟本草曰稷
米甘無毒主益氣補不足説文曰粟嘉榖之實也粟之
為言續也廣志有赤粟白莖粟有黒粟有張公班粟本
草曰陳粟味苦無毒主胃疽熱中渇利小便崔豹古今
注曰􁻥穄也後漢書曰烏丸國其地宜穄吕氏春秋曰
飯之美者山陽之穄楊泉物理論曰粱者黍稷之總名
也爾雅曰􁻦(門/芑)赤苗芑白苗(郭璞注􁻦赤梁粟/芑白梁粟皆好榖)廣志曰
有具粱解粱有遼東赤粱本草曰白粱味甘微寒無毒
主除熱益氣有襄陽竹根者最佳黄粱出青冀左思魏
都賦曰有雍丘之粱崔駰七依曰𤣥山之粱廣雅曰大
豆菽也小豆荅也豍豆豌豆留豆也胡豆䜶䝄也豆角
謂之莢其葉謂之藿也巴菽巴豆也説文曰萁豆莖楊
泉物理論曰菽者衆豆之總名也廣志曰種小豆一歳
三熟味甘白豆粗大可食刺豆亦可食秬豆苗似小豆
紫華可為麵生朱提建寜胡豆有青有黄者禮記曰仲
秋之月天子乃以犬嘗麻先薦寢廟淮南子曰汾水濛
濁而宜麻養生要集曰麻子味甘無毒主補中益氣服
之令人肥健麻子一名麻蕡一名麻勃爾雅翼曰巨勝
胡麻也抱朴子曰胡麻一名方莖服餌不老耐風濕其
葉名青襄廣雅曰大麥麰(牟/)也小麥䅘也説文曰麥金
也金王而生火王而死來周所受瑞麥也䅌麥莖廣志
曰􁹙麥似大麥出涼州旋麥三月種八月熟出西方赤
小麥而肥出鄭縣有半夏小麥有秀芒大麥有黒穬麥
事對靈稼　嘉榖(曹植社頌曰靈稼阿那一禾千莖許/愼説文曰禾嘉榖也至二月始生八)
(月而熟得時之中故/謂之禾此其義也)合頴　連莖(魏舒後魏書曰許謙/字元遜代人也子洛)
(陽為鴈門太守家田三生嘉禾皆異隴合頴春秋説題/詞曰嘉禾之滋莖長五尺五七三十五故連莖三十五)
(穗以成/盛徳)六穟　三苗(虞預㑹稽典録曰謝承遷吳郡督/郵歳穰嘉禾六穗生於部屬尚書)
(大傳曰成王時有苗異莖而生同為一穗人有上之者/王召周公而問之公曰三苗為一穗抑天下其和為一)
(乎/)銜滋　吐秀(春秋説題曰禾者銜滋液宋均注曰銜/滋液以生故以禾為名鄭氏婚禮謁文)
(讃曰嘉禾為榖班禄是/宜吐秀五七乃名為嘉)充箱　實野(尚書大傳曰成王/時有苗異莖而生)
(同為一穗長充箱董仲舒春秋繁露曰禾/實於野粟郵於倉皆竒怪非人意者也)北里　西山
(史記曰管仲説桓公曰古之封禪北里之禾所以為盛/蘇林注曰北里地名也阮籍詩曰豈若西山草琅玕與)
(丹/禾)照九阿　齊萬畝(阮籍詩曰􁹻頴臨㑹城餘光照九/阿曹植社頌曰秀吐穟萬畝齊平)
(䕃盖隴百/穢不生)九熟　再種(抱朴子曰南海晉安有九熟之/稲楊孚異物志曰交趾冬又熟)
(農家一/歳再種)青穟　紫莖(周處風土記曰稴稲之青穟米皆/青白也許愼説文曰稲稌也穙稲)
(紫莖不/黏者)半夏　一旬(蔡邕月令章句曰十月穫稲人君/嘗其先熟故在季秋九月熟者謂)
(之半夏稲王子年拾遺記曰東有融澤/五榖多良有浹日之稲言一旬而生也)紫芒　赤穬(郭/義)
(㳟廣志曰有虎掌稲紫芒稲又曰有赤穬白米/稲南方有蟬鳴稲累子稲白漠稲並七月熟)青芊
白莖(郭義㳟廣志曰有青芊稲六月熟王子年拾遺記/曰東極之東有和靈稲言寒者食之則温熱者食)
(之則體冷/莖多白)黑穬　白霜(郭義㳟廣志曰秔有烏秔黒穬/冇青幽白夏之名本草經曰秔)
(米味苦主温/米粒白如霜)五里香　三月種(魏文帝與朝臣書曰江/表唯長沙名有好米何)
(得比新城秔耶上風吹之五里聞香/崔寔四民月令曰三月可種秔稲)秋薦　夏登(禮記/曰庶)
(人春薦韭夏薦麥秋薦黍冬薦/稲又曰仲夏之月農乃登黍也)滿握　盈疇(劉頴魯都/賦曰黍稷)
(油油秔族垂芒殘穟滿握一穎盈箱王粲登樓賦曰背/墳衍之廣陸兮臨臯隰之沃流北彌陶牧西接昭丘華)
(實蔽野黍/稷盈疇)鷰頷　馬革(郭義㳟廣志曰黍有鷰頷之名/又有驢皮黍又曰牛黍南尼秀)
(成赤黍馬/革大黒黍)芃芃　銍銍(毛詩曰芃芃黍苗隂雨膏之悠/悠南行召伯勞之爾雅曰銍銍)
(穫也劉熙釋名曰/銍銍斷黍稷聲)東門徙　南夷獻(韓子曰吳起欲攻/秦小亭置一石赤)
(黍門外令人能徙此於西門外者賜之上田宅人爭徙/之乃下令曰明日攻秦能先登者仕之大夫賜之上田)
(宅於是攻之一朝而㧞沈約宋書曰黄帝/時南夷乗白鹿來獻秬鬯爾雅云秬黑黍)薦宗廟　享
司寒(古今注曰和帝元興元年黒黍禾二實生任城得/米三斗八升以薦宗廟左傳曰申豐對季武子曰)
(其藏氷也黒牡秬黍以享司寒杜預注云黒牡黒牲秬/黍黒黍也司寒北方𤣥㝠之神也故物皆用黒有事於)
(外故祭/其神)盈倉　破藏(毛詩曰我黍與與我稷翼翼我倉/既盈我庾惟億郭義㳟廣志曰破)
(藏稷/也)四月熟　五榖長(郭義㳟廣志曰逼麥稷以四月/熟許愼説文曰稷五穀之長)
瓊膏　玉粒(王子年拾遺記曰東極之東有瓊脂粟言/質白如玉柔滑如膏食之盡壽不病又曰)
(員嶠之山名環丘上有方湖千里多大鵲高一丈羣飛/於湖際衘採不周之粟於環丘之上粟生穟髙五丈其)
(粒皎然/如玉也)龍枝　鳯冠(王子年拾遺記曰東極之東有龍/枝之粟言其枝屈曲似游龍食之)
(善走又曰有鳯冠粟似/鳯之冠食者令人多力)千株　五變(王子年拾遺記曰/東極之東有雲渠)
(粟藂生葉似扶蕖食之益顔色粟莖赤多黄皆長二丈/千株藂生春秋説題辭曰粟五變以陽化生為苗秀為)
(禾三變而發謂之粟四變入/臼米出甲五變而蒸飯可食)大粒　長枝(楊泉物理論/曰凡種有强)
(弱土有剛柔土宜强髙莖而疏粟長穗而大粒王子年/拾遺記曰東極之東有耀枝粟言其枝長而弱無風自)
(搖食之/多壽)薌萁　鹽鑚(禮記曰祭宗廟之禮粱曰薌萁郭/義㭟廣志曰鹽鑚粱粒如蟣子魏)
(文帝以為/粥云云)長莖　大目(吕氏春秋曰得時之菽長莖而/短足其莢二七以為族多枝數)
(節競葉蕃實春秋左助期曰豆神/名靈殖長七尺大目通於時節)紫花　緑色(郭義恭/廣志曰)
(秬豆苗似小豆紫花可為麵生朱提王子年拾遺記曰/東極之東有傾離豆見日即傾葉食者歴歳不飢豆莖)
(皆大若指而/莖爛熳數畝)　　紫色　紅苣(王子年拾遺記曰東極/之東有紫實之麻粒如)
(粟色紫迮為油則汁如清水食之目視鬼魅也又曰有/倒葉麻如倒苣紅紫色亦名紅冰麻言冰寒乃有實)
益氣　飛明(本草經曰麻子味甘無毒主補中益氣令/人肥健王子年拾遺記曰有飛明麻葉黒)
(實如玉風吹之如/塵亦名明塵麻)紅冰　紫粒(王子年拾遺記曰東極/之東有倒葉麻色紅赤)
(亦名紅冰麻食之令人顔色白/潔又曰冇紫實麻粒如粟)一莖　九穗(晉起居注/曰太康十)
(年嘉麥出扶風郡一莖四穗傾皆有枝實三倍崔/鴻前涼録曰永嘉元年嘉麥一莖九穗生於姑臧)三葉
　兩岐(吕氏春秋曰孟夏之山百榖三葉而獲大麥東/觀漢記曰張堪為漁陽太守勸人耕種以致殷)
(富百姓歌曰桑無附/枝麥穗両岐)賦晉張翰豆羮賦(乃有孟□嘉菽/垂枝挺英是刈)
(是穫充簞盈篋香鑠和調周疾赴急時御一杯下咽三/歎時在下邑頗多艱難空匱之厄固不輟懽追念昔日)
(啜菽/求安)讃晉湛方生孫苗讃(蒨蒨嘉苗擢擢堦側弱葉蘩/蔚員棘疎植流津沃根輕露)
(濯/色)
蘭第十一(叙/事)按説文曰蘭香草也離騷曰紉秋蘭以為
佩又曰秋蘭兮蘼蕪又曰疏石蘭兮以為芳(王逸曰石/蘭香草疏)
(布/也)易曰同心之言其臭如蘭(蘭芳/也)禮記曰婦人或賜之
􁻧蘭則受獻諸舅姑家語曰芝蘭生於深林不以無人
而不芳君子修道立德不為困窮而改節文子曰日月
欲明浮雲盖之叢蘭欲發秋風敗之孫卿子曰民之好
我芬若椒蘭也事對燕夢　謝庭(左傳曰鄭文公有賤/妾曰燕姞夢天與己)
(蘭曰余為伯儵余而祖也以是為而子蘭有國香人服/媚之文公與之蘭而御之辭曰妾不才幸而有子將不)
(信敢徴蘭乎公曰諾語林曰謝大傅問諸子姪曰子姪/何預人事而政欲使其佳諸人莫有言者車騎荅曰譬)
(如芝蘭玉樹欲/使其生於庭階)紉佩　䕃池(離騷曰紉秋蘭以為佩晉/傅𤣥詠秋蘭詩曰秋蘭䕃)
(王池池水清且芳雙魚/白踊躍兩鳥時徊翔)綠葉　紫莖(離騷曰秋蘭兮靡/蕪羅生兮堂下緑)
(葉兮素莖芳菲兮襲予又/秋蘭兮青青緑葉兮紫莖)丹穎　縹蔕(左思齊都賦曰/其草則有杜若)
(蘅菊石蘭芷蕙紫/莖丹穎湘葉縹蔕)賦唐顔師古幽蘭賦(惟竒卉之靈徳禀/國香於自然洒嘉)
(言而擅美擬自操以稱賢詠秀質於楚賦騰芳聲於漢/篇冠庻卉而超絶歴終古而彌傳若乃浮雲卷岫朗月)
(澄天光風細轉清露微懸紫莖膏潤緑葉水鮮若翠羽/之羣集譬彤霞之競然感覉旅之招恨狎寓客之留連)
(既不遇於擥採信無憂乎剪伐魚始陟以先萌鶗雖鳴/而未歇願擢穎於金陛思結隂乎玉池泛㫖酒之十醖)
(耀華燈/於百枝)詩唐太宗詠芳蘭詩(春暉開紫苑淑景媚/蘭湯映庭含淺色凝)
(露泫浮光日麗參差影風和輕/重香㑹須君子折佩裏作芬芳)梁孝元帝賦得蘭澤多
芳草詩(春蘭本無豔春澤最葳蕤燕姬得夢罷尚書奏/事歸臨池影入浪從風香拂衣當門已芬馥入)
(室復芳菲蘭生不/擇逕十歩豈難稀)後梁宣帝詠蘭詩(折莖聊可佩入室/自成芳開花不競)
(節含秀/委微霜)陳張正見賦新題得蘭生野逕詩(披襟出蘭畹/命酌動幽心)
(鋤罷還開路歌喧自動琴華燈共影落/芳杜雜花深莫言閒逕裏遂不斷黄金)
菊第十二(叙/事)爾雅云菊治蘠也周處風土記曰日精治
蘠皆菊之花莖别名也生依水邊其華煌煌霜降之時
唯此草盛茂九月律中無射俗尚九日而用候時之草
也名山記曰道士朱孺子服菊草乘雲升天抱朴子曰
日精更生周盈皆一菊也而根莖花實異名或無效者
故由不得眞菊又曰菊花與薏花相似直以甘苦别之
耳菊甘而薏苦所謂苦如薏者也應劭風俗通曰南陽
酈縣有甘谷水甘美云其山上有大菊水從山上流下
得其滋液谷中有三十餘家不復穿井悉飲此水上壽
百二三十中百餘下七八十者名大夭菊花輕身益氣
令人堅疆故也本草經曰菊有筋菊有白菊黄菊菊花
一名節花一名傅公一名延年一名白花一名日精一
名更生又云隂威一名朱嬴一名女花其菊有兩種者
一種紫莖氣香而味甘美葉可作羮為真菊一種青莖
而大作蒿艾氣味苦不堪食名薏非真菊也事對白華
　黄蘂(吳氏本草曰菊華一名白華盧諶菊賦曰/翠葉雲布黄蘂星羅熒明蒨粲菴藹猗那)青柯
　紫莖(鍾㑹菊華賦曰青柯紅芒嵇含菊花銘曰煌煌/丹菊暮秋彌榮琁蕤圓秀翠葉紫莖詵詵仙徒)
(食其/落英)糅玉英　耀金華(鍾㑹菊花賦曰掇以纎手承以/輕巾揉以玉英納以朱脣服之)
(者長生食之者通神春左九嬪菊花頌曰/英英麗質禀氣靈和  茂翠葉秋耀金華)儀鳯集鵷
星羅雲布(潘尼秋菊賦曰馨達幽逺光燭隰原招仙致/靈儀鳯舞鸞飛莖散葉倚靡相尋游女望榮)
(而巧笑鵷鶵遙集而哢音盧諶菊賦曰何斯草之特瑋/渉節變而不傷超松栢之寒茂越芝英之冬芳翠葉雲)
(布黄蘂/星羅)賦魏鍾㑹菊花賦(何秋菊之可竒兮獨華茂乎/凝霜挺葳蕤於蒼青兮表壯)
(觀乎金商延蔓蓊鬱緑阪被崗縹幹緑葉青柯紅芒芳/實離離暉藻煌煌微風扇動照曜垂光於是季秋初月)
(九日數并置酒華堂髙㑹娛情百卉彫瘁芳菊始榮紛/葩􁸹􁸹或黄或青乃有毛嬙西施荆姬秦嬴妍姿妖艶)
(一顧傾城擢纎纎之素手雪皓/腕而露形仰撫雲髻俯㺯芳榮)晉潘尼秋菊賦(􁹻采煒/於芙蓉)
(流芳越於蘭林游女望榮而巧笑鵷鶵遙集而哢音若/乃真人採其實王母接其葩或充虛而養性或増妖而)
(揚娥既延期以永/夀又蠲疾而弭疴)詩唐太宗賦得殘菊花詩(階/蕳)
(凝曙霜岸菊照晨光露濃晞晚笑風勁淺殘香細/葉彫輕翠圓花飛碎黄還将今歳色復結後年芳)宋鮑
昭荅休上人菊詩(酒出野田稲菊生髙岡草味貌復何/竒能令君傾倒玉椀徒自羞為君愧)
(此秋金盖覆牙/柈何解心獨愁)陳叔逹詠菊詩(霜間開紫蔕露下發金/英但令逢採摘寜辭獨)
(晚/榮)
芙蓉第十三(叙/事)爾雅曰荷芙蕖(江東呼荷/華為芙蓉)其莖茄其葉
蕸其本蔤(密/)其華菡萏其實蓮其根藕其中的的中薏
詩義疏曰的五月中生生噉脆至秋表皮黑的成可食
或可磨以為散如粟飯輕身益氣令人强健又可為糜
華山記曰華山頂上有池生千葉蓮花服之者羽化太
清諸草木方曰七月七日採蓮花七分八月八日採蓮
根八分九月九日採蓮實九分隂乾下簁服方寸匕令
人不老事對紫飾　朱儀(張奐芙蓉賦曰緑房翠蔕紫/飾紅敷黄螺圓出􁹻蕤散舒)
(纓以金牙㸃以素珠閔鴻蓮華賦序曰川源清澈羡/溢中塘芙蓉豐植彌被大澤朱儀榮藻冇逸目之觀)同
幹　駢花(沈約宋書曰文帝元嘉三十一年天泉池樂/遊苑池𤣥圃圓池並二蓮同幹宋起居注曰)
(泰始二年嘉蓮一䨇駢花並/實合跗同莖生豫州鱧湖)金房　珠實(傅𤣥歌曰煌/煌芙蕖從風)
(芬葩隂結其根陽發其華金房緑葉素珠翠柯王子年/拾遺記曰漢昭帝㳺栁池有芙蓉紫色大如斗花葉甘)
(可食芬氣聞於十/里之内蓮實如珠)星懸　電發(孫敬芙蓉賦曰芬馥揚/馨烟晃星懸爛如朱霞)
(朝興烱若流景在天孫楚蓮華賦曰紅/花電發暉光煒煒仰曜朝霞俯照渌水)兩華　千葉(宋/紀)
(曰文帝元嘉二年蓮生建康頟擔湖一莖而兩華/華山記曰華山頂有池生千葉蓮華服之羽化)映丹
墀　濯𤣥瀬(傅亮芙蓉賦曰伊𤣥匠之有瞻恱嘉卉於/中蕖既暉映於丹墀亦納芳於綺疏嵇含)
(甘𤓰賦曰芙蕖振采濯莖/𤣥瀬流葩映川莫此為最)賦魏曹植芙蓉賦(竦芳柯以/從風奮纎)
(枝之璀璨其始榮也皦若夜光尋扶桑其揚暉也晃若/九陽出暘谷芙蕖蹇産菡萏星屬絲條􁹻珠丹榮吐緑)
(焜焜韡韡/爛若龍燭)宋鮑照芙蓉賦(青房兮規接紫菂兮圓羅樹/妖媱之弱幹散菡萏之輕柯)
(上星光而倒景下龍鱗而隱波戯錦鱗而夕映濯繡羽/而晨過排積霧而揚芬鏡洞泉而含緑葉折水以為珠)
(條集露而成玉潤蓬山之瓊膏耀䓗河/之銀燭冠五華之仙草超四照之靈木)詩唐太宗採
芙蓉詩(結伴戯方塘携手上雕航舩移分細浪風散/動浮香游鸎無定曲驚鳬有亂行蓮稀釧聲)
(斷水廣棹歌長棲烏/還密樹泛流歸建章)梁元帝賦得涉江採芙蓉詩(江風/當夏)
(清桂棹逐流縈初疑京兆劒復似漢冠名荷香風送逺/蓮影向根生葉卷珠難溜花舒紅易輕日暮鳬舟滿歸)
(來度/錦城)隋杜公瞻詠同心芙蓉詩(灼灼荷花瑞亭亭出水/中一莖孤引緑䨇影共)
(分紅色奪歌人臉香亂舞衣/風名蓮自可念况復兩心同)
萱第十四(叙/事)説文曰萱忘憂草也束晳發蒙説曰甘棗
令人不惑萱草可以忘憂毛詩曰安得萱草言樹之背
(背北/堂也)事對忘憂　解思(束晳發蒙說曰萱草可以忘憂/張華博物志曰神農經曰中藥)
(養性謂合懽蠲忿萱草忘憂也王郎與魏大子書不遺/恵書所以慰沃奉讀歡笑以藉飢渇雖復萱草忘憂臯)
(蘇釋勞無/以加也)賦梁徐勉萱草花賦(覽詩人之比興寄草木/以命詞惟平章之萱草)
(欲忘憂而樹之爰有幽憂庭閒志静髙木列其隂蘭芳/糅其影翫叢蘤之爭芬恱羣根之競穎或開紅而散紫)
(咸􁸼蒀於上春信茲華之獨秀投金質於炎辰既耀色/以祛痗亦含香而可均不恃合歡之木無俟孫枝之筠)
(同芰荷於䦨暑及蟬露乎首旻其葉四埀其跗六出亦/曰宜男加名斯吉華而不艶雅而不質隨晦明而舒卷)
(與風霜而榮悴等杜蘅/與掲車何衆彚之能匹)詩隋楊休之詠萱草詩(開跗幽/澗底散)
(彩曲堂埀優柔清露濕微穆惠/風吹朝朝含麗景夜夜對華池)魏彦深詠階前萱草
詩(緑草正含芳靃□映前堂帶心花欲發依籠葉已長/雲度時無影風来乍有香横得忘憂號余憂遂不忘)
萍第十五(叙/事)爾雅曰苹蓱也(郭璞曰江/東謂之藻)其大者蘋周處
風土記曰萍蘋芹菜之别名也吕氏春秋曰菜之美者
崑崙之蘋焉禮記曰季春之月萍始生淮南子曰萍樹
根於水木樹根於土淮南萬畢術曰老血變為萍(聚血/之精)
(至黄/泉)本草曰水萍一名水華味辛寒治暴熱身癢下水
氣烏鬚髮乆服輕身生雷澤事對浮水無根　渡江得
實(許愼說文曰苹萍也無根浮水而生家語曰楚王/渡江得萍實大如斗赤如日剖而食之甜如蜜)生
水澤　寄清池(本草經曰水萍一名水華味辛寒生池/澤水上療暴熱身癢下水氣勝酒何晏)
(詩曰轉蓬去其根流飄從風移芒芒四海涂悠悠焉可/彌願為浮萍草託身寄清池且以樂今日其後非所知)
色青　華白(范子計然曰水萍出三輔色清者善呉氏/本草曰水萍一名水亷生池澤水上葉圓)
(小一莖一葉根入水五/月華白三月採日乾之)共祭祀　羞王公(毛詩曰采蘋/大夫妻能循)
(法度則可以承先祖共祭祀左傳/曰蘋蘩藴藻之菜可羞於王公)賦西晉夏侯湛浮萍
賦(歩長渠以逰目兮覽随波之微草紛漂潎以澄茂兮/差孤生於靈沼因纎根以自滋兮乃逸蕩乎波表散)
(圓葉以舒形兮發翠綵以含縹蔭脩魚之華鱗兮翳蘭/池之清潦既澹淡以順流兮又雍容以隨風有纒薄於)
(崖側兮或廻滯乎湍中紛上下而靡常兮漂徃来其無/窮仰熙陽曜俯憑緑水渟不安處行無定軌流息則寧)
(濤擾則動浮輕善移勢危易盪似孤臣之介立隨排擠/之所徃内一志以奉朝兮外結心以絶黨萍出水而立)
(枯兮士失㨿而身枉覩斯草/而慷慨兮固知直道之難爽)詩南齊劉繪詠萍詩(可憐/池内)
(萍氛氲紫復青巧隨浪開合能逐水低平微根/無所綴細葉詎須莖漂泊終難測留連如有情)梁庾肩吾
賦得池萍詩(風翻乍青紫浪起時踈密/本欲歎無根還驚能有實)
苔第十六(叙/事)周處風土記曰石髮水苔也青緑色皆生
於石也爾雅曰藫石衣也(郭璞曰水苔/也一名石髪)又廣雅曰石髮
石衣也說文曰苔水衣也沈懷逺南越志曰海藻一名
海苔或曰海羅生研石上廣志曰空室無人行則生苔
蘚或青或紫一名圓蘚一名緑錢事對石髮　水衣(爾/雅)
(曰藫石衣也郭璞注云水苔也一名石髮江東食之/張揖廣雅曰石髪石衣也許慎說文曰苔水衣也)没
階　生閣(王智深宋紀曰王微字景𤣥太保𢎞之弟子/也吏部尚書江湛愛其才用舉為吏部郎陳)
(病篤不受因以與湛書告絶足不踰闔十有餘載棲遲/於環堵之室苔草没階謝莊月賦曰陳思王初䘮應劉)
(端憂多暇緑苔生閣芳塵/凝榭悄焉疚懐弗怡中夜)賦梁江淹青苔賦(余鑿山楹/為室有青)
(苔焉意之所之故為是作嗟青苔之依依兮無色類而/可方必居閒而就寂似幽意而深傷故其處石則松栝)
(交隂泉雨長注横澗俯視崩壁仰顧悲凹險兮唯流水/而馳騖遂能踦屈上生班駁下布異人貴其貞精道士)
(恱其迴趣咀松屑以髙想捧丹經而求慕若其在水則/鏡帶湖沼錦匝池林春塘秀色陽鳥好音青郊未謝兮)
(白日照路貫千里兮緑草深乃生水而搖蕩遂出波而/沉淫假青條兮揔翠借黄華兮舒金㳺梁之客徒馬疲)
(而不能去兎園之女雖蠶飢而不自禁寂兮如何苔積/綱羅視青䕷之杳杳痛百代兮恨多故其所詣哀以情)
(起感以怨來䰟慮斷絶精念徘徊覩彼木蘭與豫章既/中繩而獲夭及薜茘與䕷蕪又懐芬而見表至哉青苔)
(之無用吾孰/知其多少)詩梁沈約詠青苔詩(緑階已漠漠汎水復/綿綿微根如欲斷輕)
(絲似更聨長風隱細草深堂没/綺錢縈鬰無人贈葳蕤徒可憐)
　
　
　
　
　
　
　
　
　
　
　
　初學記卷二十七
欽定四庫全書
　初學記卷二十八
　　　　　　　　　　　　　唐　徐堅　撰
　　果木部
李第一(叙/事)許慎説文曰李果也從木子聲杍古文李爾
雅曰休無實李(郭璞注曰/一名趙李)座接慮李(今之麥/熟李)駁赤李桃
李醜核棗李曰㚄之(孫炎曰桃李類皆核/㚄之去柢也㚄音帝)西京雜記曰
漢武初修上林苑羣臣逺方各獻名果樹有朱李黄李
紫李緑李青李綺李青房李車下李顏回李合枝李羌
李燕李猴李漢武内傳曰李少君謂武帝溟海棗大如
𤓰鍾山之李大如瓶臣以食之遂生竒光陸翽鄴中記
曰華林園有春李冬華春熟鹽鐵論曰桃李寔多者來
歳為之穣本草曰李根治瘡服其花令人好顔色凡李
寔熟食之皆好除固熱調中食之不可合雀肉食又不
可臨水上噉之李皮水煎含之治齒痛事對翠質　青
皮(傅𤣥李賦日濳寔内結豐彩外盈翠質朱變形隨/運成郭義㳟廣志曰有黄建李青皮李馬肝李)採
春山　沉寒水(山海經曰邉春之山多李里人常採之/  魏文帝與吳質書曰浮甘𤓰於清泉)
(沉朱李/於寒水)南居先熟　東苑已朱(周處風土記曰南居細/李四月先熟荆州記曰)
(房陵南居有名李張華真人篇/曰朱李生東苑甘𤓰出西郊)廬山白　房陵縹(魏文/帝列)
(異傳曰袁本初時有神出河東號度索君人共立廟兖/州蘓氏母病徃禱見一人着白布單衣髙冠似魚頭謂)
(度索君曰昔廬山共食白李未久已三千年月日易得/使人悵然去後度索君曰此南海君也傅𤣥李賦曰乃)
(有河沂黄建房陵縹青/一樹三色異味殊名)賦西晉傅𤣥李賦(植中州之名/果兮結修根)
(於芳園嘉列樹之蔚蔚兮美弱枝之爰爰既乃長條四/布密葉重隂夕景迴光傍映蘭林於是肅肅晨風飄飄)
(落英潜寔内結豐彩外盈翠質朱變形随運成清角奏/而㣲酸起大宫動而和甘生既變洽熟五色有章種别)
(類分或朱或黄甘酸得適美逾蜜房浮彩㸃駁赤者如/丹入口流濺逸味難原見之則心悦含之則神安乃有)
(河沂黄建房陵縹青一樹三色異味殊名乃上代之所/不覩兮咸升御乎紫房周萬國之口寔兮充薦饗於神)
(靈昔怪古人之感貺乃答之以寳瓊/翫斯味之竒瑋兮然後知報之為輕)詩唐太宗賦
得李詩(玉衡流桂圃成蹊正可尋鶯啼宻葉外蝶戯脆/花心麗景光朝彩輕烟散夕隂暫顧暉章側還)
(眺靈/山林)又探得李詩(盤根植􁻨渚交榦横倚天/舒華光四海卷葉䕃三川)梁沈約詠
麥李詩(青玉冠西海碧石彌外區化為中園寔其下成/路衢在先良足貴因小邈難逾色潤房陵縹味)
(奪寒水朱摘持欲/以獻尚食且踟蹰)王筠答元金紫餉朱李詩(李華春/發彩結)
(寔下成蹊潘生詠金谷魏后沉寒溪逢君重/妖麗移翫入崇□慙無瓊玖報徒用萃幽棲)
柰第二(叙/事)晉起居注曰嘉柰一􁻩十五寔或七寔生於
酒泉西京雜記曰漢初修上林苑羣臣各獻名果樹中
有白柰緑柰漢武帝内傳曰仙藥之次者有圎丘紫柰
廣志曰柰有青白赤三種張掖有白柰酒泉赤柰西方
例多柰家以為脯數十斛以為蓄積如収藏本草曰柰
味苦令人臆脹病人不可多食事對浮朱　耀白(孫楚/井賦)
(曰沈黄李浮朱柰潘岳閒居賦曰三/桃表櫻胡之别二柰耀丹白之色)設𤣥室　投清渠
(南岳夫人傳曰夫人姓魏名華存性尤樂神仙季冬夜/半有四真人降夫人靜室因設𤣥室紫柰絳寔靈𤓰夫)
(人還王屋山王子喬等並降時夫人與真人為賔主設/三𤣥紫柰潘尼東武餘賦曰飛甘𤓰於浚水投素柰于)
(清/渠)摘圓邱　濯玉井(漢武故事曰上握蘭園之金精摘/圎邱之紫柰王子年拾遺記曰崑)
(崙山上有柰冬生子碧色/須玉井之水洗方可食)緑花　紫核(西京雜記曰上/林苑有白柰緑)
(柰緑花紫色郭子横洞冥記曰有/紫柰大如升甜如蜜核紫花青)𤓰州素　酒泉赤(張/載)
(詩曰江南郡蔗張掖豐柿三巴黄甘𤓰州素柰凡此數/品殊美絶快渇者所思銘之裳帶郭義㳟廣志曰柰有)
(白青赤三種張掖有/白柰酒泉有赤色柰)詩梁謝瑱和蕭國子詠柰花詩(俱/榮)
(上節初同秀髙秋晚吐緑變衰園舒紅揺落苑不/逐竒幻生寕從吹律暖幸同瑶華折為君聊贈逺)禇
澐詠柰詩(成都貴素質酒泉稱白麗紅紫奪夏藻芬芳/掩春蕙映日照新芳叢林抽晚蔕誰為種三)
(株終焉兢八桂不譲/圓丘中粢㓗華庭際)表魏曹植謝賜柰表(即夕殿中虎/賁宣詔賜臣)
(等冬柰一奩柰以夏熱今則冬至物以非時為珍恩以/絶口為厚非臣等所宜荷之蒙報植等詔曰山柰從凉)
(州来道里既逺又東来轉/暖故柰中變色不佳耳)
桃第三(叙/事)爾雅曰桃李醜核桃曰膽之(膽擇取/其美者)西京雜
記曰漢初修上林苑羣臣逺方各獻名果有緗核桃紫
文桃霜桃(霜下/可食)金城桃鄴中記曰石虎苑中有勾鼻桃
重二斤半郭氏𤣥中記曰木子之大者有積石之桃焉
大如十斛籠本草云梟桃在樹不落殺百鬼玉桃服之
長生不死典術曰桃者五木之精也故厭伏邪氣制百
鬼故今人作桃符著門以厭邪此仙木也太清諸卉木
方曰酒漬桃花而飲之除百病好容色事對穠華　甘
寔(毛詩曰何彼穠矣華如桃李平王之孫齊侯之子傅/𤣥桃賦曰葉落寔結與時剛柔既甘且脆入口消流)
宜五沃　已三偷(管子曰五沃之土其木冝桃漢武故/事曰東郡獻短人帝呼東方朔朔至)
(短人指朔謂上曰王母種桃三千歳一子此子不良匕/三過偷之矣後西王母下出桃七枚母自噉二以五枚)
(與帝帝留核著前母曰用此何上曰欲種之/母笑曰此桃三千年一著子非下土所宜植)紫文　青
色(西京雜記曰修上林苑羣臣逺方各獻名果有緗核/桃紫文桃漢武内傳曰西王母以七月七日降帝宫)
(命侍女索桃湏㬰以玉盤盛桃七枚大如鴨卵枚/形圓色青以呈王母王母以五枚與帝自食二)青花
紅蕚(王子年拾遺記曰磅磄山去扶桑五萬里日所不/及其地寒有桃樹千圍其花青黒色萬歳一寔謝)
(靈運詩曰山桃發/紅蕚野蕨漸紫苞)緗核　綬花(西京雜記曰修上林苑/羣臣逺方獻名果有緗)
(核桃應劭漢官儀曰二千/石綬青地桃花縹三綵)生玉嶺　植霜園(鄧徳明南/康記曰南)
(康玉山上有石桃故老云古有寒桃生於嶺巔隠淪之/士將大取其寔因變成石焉王子年拾遺記曰漢明帝)
(常山獻巨核桃霜下結花隆暑方/熟常使植於霜林園謂相陵誤)武陵源　洛陽路(陶/潜)
(桃源記曰晉太康中武陵人捕魚從溪而行忘路逺近/忽逢桃花夾両岸芳華鮮美落英繽紛林盡得山山有)
(小口初極狹行數十步豁然開朗邑屋連接雞犬相聞/男女衣著悉如外人見漁父驚為設酒食云先世避秦)
(難率妻子來此遂與外隔問今是何代不知有漢無論/魏晉既出白太守遣人随徃尋之迷不復得宋子侯董)
(嬌嬈詩曰洛陽城東路桃李生路傍花花自/相對葉葉自相當春風南北起花葉自低昂)賦西晉傅
𤣥桃賦(有東園之珍果兮承隂陽之靈和結柔根以列/樹兮艶長畆而駢羅夏日先熟初進廟堂辛氏)
(踐秋厥味益長亦有冬桃冷侔氷霜和神適意恣口所/嘗華升御於内庭兮餙佳人之令顔寔充虚而療飢兮)
(信功烈之難原嘉休牛於斯林兮恱萬國之又安望海/島而慷慨兮懐度索之靈山何兹樹之獨茂兮條枝紛)
(而麗閑根龍虬而雲結兮彌萬里而屈盤禦百鬼之妖/慝兮列神荼以司姧辟凶邪而濟正兮豈惟榮美之足)
(言/)詩唐太宗詠桃詩(禁苑春暉麗花蹊綺樹裝綴/條深淺色㸃露參差光向日)
(分千笑迎風共一香如/何仙嶺側獨秀隠遙芳)隋蕭慤奉和詠龍門桃花詩(舊/聞)
(開露井今見植龍門樹少知非塞花髙異少原論/時應未發故欲影歸軒秪言經摘罷猶勝逐風翻)孔紹
安應詔詠夭桃詩(結葉還臨影飛香欲徧空/不意餘花落翻沉露井中)
櫻桃第四(叙/事)爾雅曰楔荆桃(郭璞注今櫻/桃也楔音戞)禮記曰仲夏
之月天子羞以含桃先薦寢廟(鄭𤣥注含/桃今櫻桃)漢書曰惠帝
出離宫叔孫通曰禮春有嘗果方今櫻桃熟可獻願陛
下出因取櫻桃獻宗廟上許之諸獻果由此興廣志櫻
桃有大者長八分者有白色多肌者凡三種本草曰櫻
桃味甘主調中益脾氣令人好顔色美志氣一名牛桃
一名麥英事對鸎含　蟬翳(吕氏春秋日仲夏之月羞/含桃髙誘注曰含桃櫻桃)
(為鳥所含故曰含桃傅咸粘蟬賦曰櫻桃為樹則多隂/為果則先熟故種之於㕔事之前有蟬鳴焉顧命黏取)
(以弄小兒遂寓目以周覽聼隝蜩於/纎枝翳翠葉以長吟信厥樂之在斯)緗葉　紅蘂(王僧/逹詩)
(曰初櫻動時艷擅藻爍輝芳緗葉未開/蕚紅葩已發光張華詩曰櫻桃含紅蘂)春就　夏羞(左/思)
(蜀都賦曰朱櫻春就素柰夏成禮記曰/仲夏之月天子羞以含桃先薦寢廟)二株　三種(洛/陽)
(宫殿簿曰顯陽殿前櫻桃六株徽音殿前乾元殿前並/二株郭義㳟廣志曰櫻桃大者有長八分者有白色多)
(肌者凡/三種)賦後梁宣帝櫻桃賦(懿夫櫻桃之為樹先百果/而含榮既離離而春就乍)
(冉冉而冬迎異羣龍之無首垂牢噐之晚成鳥纔食而/便墮雨薄灑而皆零未覩紅顔之寔空有薦廟之名等)
(橘柚於簷戸匹諸薦乎中庭異梧桐之棲鳯愧緑竹之/恒貞豈復論其美惡且聳榦乎前櫺葉繁抽而掩日枝)
(長弱而風生且得蔽乎/羲赫寔當暑之凄清)詩唐太宗賦得櫻桃以春字為
韻詩(華林蒲芳景洛陽徧陽春朱顔含逺日翠色影長/津喬柯轉嬌鳥低枝映美人昔作園中寔今来席)
(上/珍)梁簡文帝奉答南平王康賚朱櫻詩(倒流映碧叢㸃/露擎朱寔花茂)
(蝶争飛枝濃鳥相失已麗金釵𤓰仍美玉盤橘寕異梅/似丸不羡萍如寔永植平䑓垂長與雲桂宻徒然奉推)
(甘終以/愧操筆)
棗第五(叙/事)爾雅曰棗壼棗(郭璞曰今江東呼大而銳/上者為壼棗壼猶瓠也)遵
羊棗(寔小而員紫黒色孟/子曰曽晢嗜羊棗)洗大棗(今河東倚氏出大/棗子如雞卵大)蹶
洩苦棗(子味苦也/蹶居衛反)晢無寔棗(不著/子)還味稔棗(還味/短味)棗李
曰㚄之(孫炎白疐/去其秪)周官曰饋食之籩其實棗毛詩曰八
月剥棗禮記曰婦人之贄椇榛脯脩棗栗又曰棗曰新
之栗曰撰之桃曰膽之樝梨曰鑚之食棗桃李不致于
核盧諶祭法曰春祠用棗油史記曰李少君以却老方
見武帝少君言於帝曰臣常逰海上見安期生食巨棗
大如𤓰漢書曰安邑千樹棗此與千戸侯等尹喜内傳
曰老子西遊省太真王母共食玉文棗其寔如瓶孟子
曰曾晢嗜羊棗曽子不忍食之廣志曰榖城紫棗長二寸
西王母棗三月熟在衆果之先梁國夫人棗大白棗名
曰蹙咨小核多肌三皇棗駢白棗灌棗獲此四者官園所種
棗有雞心牛頭獮猴細腰之名又有互棗大棗﨑廉棗桂
棗夕棗之名本草曰凡棗九月採日乾補中益氣久服神仙
事對羊角　雞心(陸翽鄴中記曰石季龍園有羊角棗三/子一尺郭義恭廣志曰棗有狗牙雞心)
(牛頭羊/角之名)駢白鹿盧(郭義恭廣志曰三皇棗駢白棗棗/郭璞曰子細腰者今謂之鹿盧)細核
弱枝(王子年拾遺記曰北極有岐峰之隂多棗樹百尋其枝/莖皆空其寔長尺核細而柔歴百歳一實潘岳閒居賦)
(曰周文弱枝之棗/房陵朱仲之李)東鄰伐樹　北園垂隂(漢書曰王吉少時/學問居長安其東)
(家有棗樹垂吉庭中吉婦取以啖之吉知乃去其婦東/家聞欲伐其樹鄰里共止之趙整詩曰北園有一樹布)
(葉垂/重隂)細腰　圓實(爾雅郭璞注曰子細腰者今謂之鹿/盧棗又曰遵羊棗郭璞注曰實小而)
(圓紫/黒色)玉文　朱實(尹喜内傳曰老子西遊省太真王母/共食玉文之棗其實如瓶傅𤣥棗賦)
(曰斐斐素華離離朱實/脆若離雪甘如含蜜)萬年寔　千户侯(郭子横洞㝠/記曰元鼎元)
(年起招仙閣進磅磄細棗此棗出嵭嵣山臨碧海上萬/年一寔子如今嫩棗迮之有膏膏可燃燈漢書曰安邑)
(千樹棗此其人/與千户侯等)賦晉傅𤣥棗賦(有蓬莱之嘉樹植神州/之膏壤擢剛莖以排虚)
(誕幽根以滋長北隂塞門南臨三江或布燕趙或廣河/束既乃繁枝四合豐茂蓊鬰斐斐素華離離朱寔脆若)
(離雪甘如含宻脆者宜新當夏之珍堅者冝乾薦/羞天人有棗若𤓰出自海濵全生益氣服之如神)陳後
主棗賦(芳園列榦森梢繁羅蘂餘莖少葉暗枝多復有/竒樹風間臨月入夜影來未若丹心美寔絳質)
(嘉枝重針共暗枝瓠同瑰羞金盤于氷水薦/玉案于深杯此􁻪心之未已方夣腸而屨廻)詩後秦趙
整詠棗詩(北園有一樹布葉垂重隂/外雖多棘刺内寔懐赤心)梁簡文帝賦棗詩
(浮華齊水麗垂彩鄭都竒白英紛靡靡紫色標離離風/揺羊角樹日映雞心枝榖城逾石宻蓬岳表仙儀已聞)
(安邑美永/茂玉門垂)讃晉郭璞棗讃(建國辨方外朝九棘因材制/義赤心鯁直藹藹卿士亮此)
(衮/職)
栗第六(叙/事)毛詩曰阪有漆隰有栗詩義疏曰栗五方皆
有周秦吳揚特饒唯漁陽范陽栗甜美長味他方不及
也倭韓國上栗大如雞子亦短味不美桂陽有栗叢生
大如柿周官曰饋食之籩其實栗漢書曰燕秦千樹栗
與千户侯等西京雜記曰上林苑有侯栗瑰栗魁栗榛
栗嶧陽栗辛氏三秦記曰漢武帝果園大栗十五枚為
一斗事對女贄　籩實(左傳曰女贄不過榛栗棗脩/周禮曰饋食之籩其實栗)南
安出　北朔薦(王褒僮約曰南安拾栗採橘注云南安/縣名出好栗橘王逸荔枝賦曰西旋獻)
(崑山之蒲桃北燕/薦朔濵之巨栗)華林一株　燕地千樹(晉宫閣名曰/華林園中栗)
(一株侯栗六株漢書曰燕秦/千樹栗此人與千户侯等也)秦王苑　漢帝園(韓子曰/秦饑應)
(侯謂王日五苑之果蔬橡棗票足以活人請發與/之三秦記曰漢武帝果園大栗十五枚為一斗)華山
麓　汝水灣(華山記曰西山麓中有栗林藝植以来蕭/森繁茂酈元注水經曰汝南灣中有地數)
(頃上有栗園殊不並南安之寔也然歲/貢四百石以充天府水渚即栗洲也)賦後漢蔡邕傷
故栗賦(樹遐方之嘉木兮于靈宇之前庭通二門以征/行兮夾階除而列生彌霜雪之不凋兮當春夏)
(而滋滎因本心以誕節挺青蘖之緑/英形猗猗以艶茂兮似碧玉之精明)陳陸瓊栗賦(四時/逸盛)
(百果𤣥芳緑梅春馥紅桃夏香何羣品之浮翠惟此質/之久長外刺同夫拱棘内潔甚於氷霜伏南安而来清)
(列御宿而懸房薦羞則椇榛並列加􁻫則菱芡同行金/盤兮麗色玉爼分鮮光周人以之戰懼大官稱於栢梁)
詩梁陸玢賦得雜言詠栗詩(貨見珎於有漢木取貴于/隆周英肇萌於朱夏寔方)
(落于素秋委玉盤雜/椒糈將象席糅珎羞)
棃第七(叙/事)説文曰棃果也從木利聲漢書曰淮北榮南
河濟之間千樹梨此其人皆與千戸侯等晉令曰諸官
秩梨守䕶者置吏一人尹喜内傳曰老子西遊省太真
王母共食紫梨漢武内傳曰太上之果有𤣥光棃辛氏
三秦記曰漢武帝園一名樊川一名御宿有大棃如五
升瓶落地則破其主取布囊承之名曰含消棃何晏九
州論曰安平好棗真定好棃廣志曰洛陽北邙張公夏
棃海内唯有一樹有常山真定山陽鉅野棃梁國睢陽
棃齊郡臨淄棃鉅鹿槀棃上黨楟棃小而甘新豐箭谷
棃關以西棃多供御廣都棃重六斤數人分食之又真
定御棃大若拳甘若蜜脆若凌可以解煩釋䬼(一畝/反)事
對真定　廣都(魏文帝詔曰真定棃大如拳甘如蜜郭/義㳟廣志曰廣都棃重六斤數人分食)
(之/)靈闗　御宿(謝朓謝棃啟曰味出靈闗之隂㫖介玉/津之澨辛氏三秦記曰漢武帝圉名樊)
(川一名御宿有大棃如五/升瓶落地則破名含消棃)大谷　鉅野(潘岳閒居賦曰/張公大谷之棃)
(梁侯鳥椑之杮郭義㳟廣志曰/有常山真定棃山陽鉅野棃)生𤣥圃　種青田(王讃/棃頌)
(曰太康十年棃樹西枝其條與中枝合生於𤣥圃園皇/太子令侍臣作頌永嘉記曰青田村人家多種棃有一)
(棃樹名曰官棃大一圍五/寸恒以供獻名為御棃)甘香　津潤(韓子曰夫樹柤/棃橘柚者食之)
(則甘嗅之則香左思蜀都/賦曰紫棃津潤榛栗罅發)詩梁沈約應詔詠棃詩(大谷/来既)
(重岷山道又難摧折/非所􁹑但令入玉盤)劉孝綽於座應令詠棃花詩(玉/壘)
(稱津潤金谷詠芳菲詎匹龍樓下素葉映華扉雜/雨疑霰落因風似蝶飛豈不怜飄墜願入九重闈)後梁
宣帝大棃詩(大谷常流稱南荒本足珍/緑葉已承露紫寔復含津)
甘第八(叙/事)周處風土記曰甘橘之屬滋味甜美特異者
也有黄者有頳者謂之壺甘崔豹古今注曰甘實形如
石榴者亦謂之壺甘廣志曰有黄甘一核有成都平蔕
甘大如升色蒼黄犍為南安縣出黄甘荆州記曰宜都
郡舊江北甘園名宜都甘襄陽記曰李叔平臨終勑其
子曰龍陽洲裏有千頭目奴及甘橘成歳得絹數千匹
事對平蔕　圓實(郭義㳟廣志曰成都平蔕甘大如升/色蒼黄胡濟甘賦曰三秋迭運初寒)
(履霜壼形既/兆圓寔一煌)披黄苞　系丹實(潘岳笙賦曰披黄苞以/授甘傾縹瓷以酌醽劉)
(韶甘樹賦曰豊條/翠葉系以丹寔)西平更生　東望共食(范寗表曰南/昌令觧列西)
(平里有一甘樹枯死一年後以今年更生枝葉豊茂今/多少作子述異記曰南康郡南東望山有人入山山頂)
(有果林衆果畢植行列整齊如人工甘子正熟三人共/食致飽懐二枚欲示人聞空中語云催放雙甘乃聼汝)
(去/)若菱華　侔萍實(胡濟黄甘賦曰照耀原隰䕃映林/荒丹黄赫以晨煒逸景接乎離光)
(若菱花之繡綺井似燭龍之銜金璫謝惠/連甘賦曰侔萍實於江介超玉果于崑山)超玉果　若
金璫(並見/上注)賦晉劉瑾甘樹賦(伊冥造之綿綿兮纚羣象於/成遇嗟卉草之森秀兮將歸)
(美於甘樹誕寄生於南楚兮播萬里而東布浸冷泉以/揺根兮竦逸條以承露結宻葉以舒䕃兮滌纎塵以開)
(素仰清氣以旭晨兮流惠颷於薄暮雖飛榮於園沼兮/契巒松之貞趣時屢遷而彌真兮凌寒暑而一度)
宋謝惠連甘賦(嘉寒園之麗木美獨有此貞芳質葳蕤/而懐風性耿介而凌霜擬夕霞以表色)
(指朝景以齊圎侔萍寔乎江介超玉果於崑山傾子節敷/兮湘之區承君翫兮堂之隅濯雨兮冐霜長無絶兮芬)
詩梁徐陵詠甘詩(朱寔挺荆南苞品擅珍淑上林雜/嘉樹江潭間脩竹萬室擬封家千)
(株挺荆國緑葉萋以布素榮芬/且郁得陳終宴歡良垂雲雨育)
橘第九(叙/事)禹貢曰淮海惟揚州厥包橘柚鍚貢(孔安國/曰小曰)
(橘大/曰柚)周書曰秋食樝棃橘柚周官曰橘逾淮北而為枳
此地氣使然也春秋運斗樞曰璇星散為橘漢書曰江
陵千樹橘與千戸侯等張勃吳録曰建安郡中有橘冬
月於樹上覆裹之至明年春夏色變青黒味尤絶美上
林賦云盧橘夏熟盧黒色也葢近是乎又曹叔異物志
曰橘為樹白華赤寔皮既馨香又有善味交趾有橘官
長一人秩三百石主歳貢御橘事對白華　朱實(李尤/七嘆)
(曰梁土青麗盧橘是生白華緑葉扶疎/冬榮曹植橘賦曰朱實不御焉得素榮)緑葉　金衣(楚/詞)
(橘頌曰后皇嘉樹橘来服兮受命不遷生南國兮深固/難從更其志兮緑葉素榮紛其可嘉兮李尤七歎曰金)
(衣素裏斑理内充滋/味偉異滛樂無窮)懐三　擲兩(吳志曰陸績年六歳/於九江見袁術出橘)
(績懐三枚去拜辭墮地績曰欲歸遺母術大竒之陶潜貴/捜神後記曰㑹稽東野有女子姓吳字望子路忽見一)
(人儼然端坐即蔣侯像也因擲/兩橘與之數數形見遂降情好)建春山　德陽殿(東方/朔神)
(異記曰東方裔外有建春山其上多橘/柚李尤徳陽殿賦橘柚含桃百果成叢)賦魏曹植橘賦
(播萬里而遥植列銅爵之園庭背江洲之暖氣處𤣥朔/之肅清邦換壌别爰用喪生處彼不凋在此先零朱實)
(不御焉得素榮惜寒暑之不均嗟華實之永􁹳仰凱風/以傾葉冀炎氣之可懐颺鳴條以流響晞越鳥之来棲)
(夫靈徳之所感物無㣲而不和神葢幽而易激信地道/之不訛既萌根而弗榦諒結葉而不華漸𤣥化而不變)
(非彰徳於邦家附㣲條/以歎息哀草木之難花)詩梁范雲園橘詩(芳條結寒翠/圎寔變霜朱)
(徙根楚州上/来覆廣庭隅)沈約園橘詩(緑葉迎露滋朱苞待霜潤/但令入玉柈金衣非所􁹑)
周李元操園中雜詠橘樹詩(嘉樹出巫隂分根徙上林/白華如霰雪朱寔似懸金)
(布影臨丹地飛香度玉岑/自有凌冬質能守歳寒心)讃晉王升之甘橘讃(節重履險/操貴有恒)
(一樹保榮四運齊能在質惟美/于味斯𢎞異分南域北則枳丁)
梅第十(叙/事)詩義䟽曰梅杏類也樹及葉皆如杏而黒耳
西京雜記曰漢初修上林苑羣臣各獻名果有侯梅朱
梅紫花梅同心梅紫蔕梅麗友梅異物志曰楊梅似彈
丸五月熟廣州記曰廬山頂上有湖廣數頃有楊梅山
桃止得於上飽噉不得將去廣志曰蜀名梅為䕩大如
鴈子梅䕩皆可以為油黄梅以熟䕩作之(䕩音/老)事對紫
蔕　白花(西京雜記曰修上林苑羣臣各獻名果有紫/蔕梅燕脂梅劉義慶遊鼉湖詩曰暄景轉諧)
(淑草木日滋長梅花/發樹白桃杏發榮光)一枝　三實(劉向説苑曰越使諸/發執一枝梅遺梁王)
(梁王之臣曰韓子顧左右曰惡有一枝梅乃/遺制國之君平毛詩曰標有梅其實三兮)明目　香
口(吳氏本草曰梅核明目益氣不飢詩義疏/曰梅曝乾為腊羮臛韲中又可含以香口)雲山乾腊
　洛涘繁榮(山海經曰雲山之上其寔乾腊郭璞注曰/腊乾梅也潘岳聞居賦曰退而聞居于洛)
(之涘又曰梅杏郁棣之屬繁榮麗/藻之餙華寔照爛言所不能極也)賦梁簡文帝梅花賦
(層城之宫靈苑之中竒木萬品庻草千叢光分影雜條/繁榦通寒圭變節冬灰徙筩並皆枯悴色落摧風年歸)
(氣新揺芸動塵梅花特早偏能識春或承陽而發金乍/雜雪而披銀吐艶四照之林舒榮五衢之路既玉綴而)
(珠離且氷懸而雹布葉嫩出而未成枝抽心而挿故漂/半落而飛空香隨風而逺度挂靡靡之逰絲雜霏霏之)
(晨霧爭樓上之落粉奪機中之織素於是重閨佳麗貎/婉心􁻬憐早花之驚節訝春光之遣寒裌衣始薄羅袖)
(初單折此芳花舉兹輕袖或挿鬢而問人或殘枝而相/授恨鬟前之大空嫌金鈿之轉舊顧影丹墀弄此嬌姿)
(洞開春牖四卷羅帷春風吹梅畏落盡賤/妾為此歛娥眉花色持相比恒愁恐失時)詩梁簡文帝
雪裏覔梅花詩(絶訝梅花晚争來雪裏窺下枝低可見/髙䖏逺難知俱羞惜腕露相譲道腰羸)
(定湏還剪綵/學作兩三枝)何遜詠早梅詩(免園標物序驚時最是/梅銜霜當露發映雪擬)
(寒開枝横却月觀花繞臨風臺朝灑長門/泣夕駐臨邛杯應知早飄落故逐上春來)王筠和孔
中丞雪裏梅花詩(水泉猶未動庭樹已先知翻光同雪/舞落素混氷池今春競時發猶是昔)
(年枝唯有長顦/顇對鏡不能窺)庾肩吾同蕭左丞詠摘梅花詩(忩梅/朝始)
(發庭雪晚初消折花牽短樹幽叢入細條垂氷/溜玉手含刺冐春腰逺道終難寄馨香徒自饒)周庾信
詠梅花詩(常年臘月半已覺梅花䦨不信今春晚俱来/雪裏看樹動懸氷落枝髙出手寒早知覔不)
(見真悔/著衣單)
石榴第十一(叙/事)埤蒼曰石榴柰屬也愽物志曰張騫使
西域還得安石榴胡桃蒲桃繆襲祭儀曰秋嘗果以梨
棗柰安石榴沈約宋書曰晉安帝時武陵臨沅獻安石
榴一蔕六寔鄴中記曰石虎苑中有安石榴子大如椀
盞其味不酸周景式廬山記曰香鑪峯頭有大磐石可
坐數百人垂生山石榴三月中作花色似石榴而小淡
紅敷紫蕚煒熠可愛事對丹鬚　紫蕚(夏侯湛石榴賦/曰接翠蕚於緑)
(蔕冐紅牙於丹鬚赩然含蕤璀爾散珠周景/式盧山記曰山石榴紅敷紫蕚煒熠可愛)六寔　千
房(沈約宋書曰武陵臨沅獻安石榴一蔕六寔潘尼石/榴賦曰千房同蔕十子如一繽紛磊落垂光耀質)
玉潤　星懸(范堅安石榴賦曰膏凝玉潤光猶瑩削頳/如丹砂粲若銀礫應貞安石榴賦曰丹)
(葩結秀朱/寔星懸)青粒　紅膚(張恊安石榴賦曰素粒紅液金/房緗隔范堅安石榴賦曰綺隔)
(區分彫寔繡錯紅/膚帖素揉以紫的)玉瑩　珠駢(張恊安石榴賦曰柔膚/氷潔凝光玉瑩漼如氷)
(碎泫若珠迸應貞安石榴/賦曰膚折理阻斕若珠駢)賦西晉夏侯湛石榴賦(覽華/圃之)
(嘉樹兮羡石榴之竒生滋𤣥根於夷壤兮擢繁榦於蘭/庭霑靈液之粹色兮含渥霧以深榮若乃時雨新晞㣲)
(風扇物藹萋萋以鮮茂兮紛扶輿以蓊鬱枝撡稔以環/柔兮葉鱗次以周宻纎條參差以窈窕兮洪柯流離以)
(相拂於是乎青陽之末朱明之初翕㣲煥以摛采兮的/窟㻧以揚敷接翠蕚於緑蔕兮冐紅牙以丹鬚赩然含)
(蕤璀爾散珠若乃叢紈始裹聚葩方離潛/暉蜿艷緑采未披照灼攅列熒瑩𤣥垂)潘岳河
陽庭前安石榴賦(仰天路而髙睇顧隣國以相望位莫/㣲於宰邑館莫陋於河陽雖則陋館)
(可以遨遊寔有嘉木曰安石榴脩條外暢滎榦内樛扶/疎偃蹇冉弱紛柔於是暮春告謝朱夏戒初新莖擢潤)
(膏葉垂腴曽華􁸹以先越含榮􁹙其方敷丹暉綴於朱/房緗的㸃乎紅鬚煌煌煒煒熠爚委累似琉璃之棲鄧)
(林若珊瑚之映渌水既乃攅乎狹庭載阨載褊土階無/等肩牆惟淺壁衣蒼苔瓦被駁蘚處悴而榮在幽彌顯)
詩梁孝元帝賦得石榴詩(塗林未應發春暮轉相催燃/燈疑夜火連珠勝早梅西越)
(移根至南方釀酒来葉翠如新剪花/紅似故栽還憶河陽縣映水珊瑚開)隋魏彦深詠石榴
詩(分根金谷裏移植廣庭中新枝含淺緑晚蕚散輕紅/影入環階水香隨度隙風路逺無由寄徒念春閨空)
孔紹安詠石榴詩(可惜庭中樹移根逐漢臣/只為來時晚開花不及春)
𤓰第十二(叙/事)爾雅曰瓞瓝其紹瓞(孫炎曰詩云綿綿𤓰/瓞瓝小𤓰子其本子)
(小瓝蒲/角反)説文曰𤓰象形也瓣𤓰寔也大戴禮曰五月乃
𤓰乃𤓰者治𤓰之辭也𤓰也者始食𤓰八月剥𤓰蓄𤓰
時也禮記曰為天子削𤓰者副之巾以絺(副析也既削/又四折之乃)
(横斷之而/巾覆焉)為國君者華之巾以綌(華中裂也/不四析也)為大夫累
之(累倮也謂/不巾覆也)士㚄之(不中裂横斷/去㚄而已)庻人齕之(不横/斷)又曰
𤓰祭上環食中弃所操婦人之贄𤓰桃李梅盧諶祭法
曰夏祠秋祠皆用𤓰續漢書曰漢安帝三年有𤓰異本
同蔕共生一𤓰時以為嘉太上黄庭經注曰大霍山下
有洞臺司命君府也中有神盤靈𤓰食之者至𤣥也莊
子曰朽𤓰化為魚物之變也廣志曰凡𤓰之所出以遼
東廬江燉煌之種為美有魚𤓰縑𤓰狸頭𤓰𤓰州大𤓰
如斛御𤓰也有青燈𤓰大如三斗魁有拄杖𤓰長二尺
餘蜀地温食𤓰至冬熟有秋泉𤓰秋種冬熟魚龍河圖
曰𤓰有兩鼻者殺人事對青門　朱火(阮籍詩曰昔聞/東陵𤓰近在青)
(門外連畛距阡陌子母相鉤帶漢武内傳曰西王母謂/上元夫人曰共造朱炎山陵食靈𤓰其味甚好憶此未)
(久已七/千嵗)蜜房　冰谷(劉楨𤓰賦曰甘逾蜜房冷亞氷圭/郭子横洞㝠記曰有龍肝𤓰長一)
(尺花紅葉素生于氷谷/所謂氷谷素葉之𤓰)龍肝　獸掌(龍肝事見上氷谷/注中張揖廣雅曰)
(龍蹄獸掌羊骸/兔頭𤓰屬也)紫花　素葉(伏侯古今注曰孝平帝元/年武陵縣生𤓰花如䓗花)
(紫色實如小麥墮地復/生素葉事見氷谷注中)五色　九彩(阮籍詩曰昔聞東/陵𤓰近在青門外)
(五色曜朝日嘉賔四靣㑹劉楨𤓰賦曰豊/細異形圎方殊務揚暉發藻九彩雜糅)黄花　絳實
(劉楨𤓰賦曰三星在隅温風節暮枕翹於藤流美逺布/黄花炳􁸹潜實獨著豐細異形圓方殊務南岳夫人内)
(傳曰夫人姓魏名華存性樂神仙季冬之月夜/半清明有真人至静室陳𤣥紫柰絳實靈𤓰)白㼐
𤣥骭(張揖廣雅曰桂枝蜜筩白㼐無餘𤓰/屬陸機𤓰賦曰小青大班𤣥骭素椀)二莖一實
四剖三離(劉敬叔異苑曰漢安帝元初三年平陸有𤓰/異本同蔕共生一𤓰晉武太康八年王濬園)
(生𤓰二莖一實劉楨𤓰賦曰析以金刀/四剖三離承之以雕盤羃之以纎絺)賦西晉陸機𤓰
賦(佳哉𤓰之為徳邈衆果而莫賢殷中和之淳祐播滋/榮於甫田背芳春以初載近朱夏而自延奮脩系之)
(莫莫邁秀瓞之綿綿赴廣武以長蔓粲烟接以雲連感/嘉時而促節蒙惠露而増鮮若乃紛敷雜錯鬱悦婆娑)
(發彼適此迭相經過熙朗目以熠燿扇風和其如波有/葛虆之覃及象椒聊之衆多發金縈於秀翹結玉寔於)
(柔柯蔽翠景以自育綴脩莖而星羅夫其種族類数則/有括蔞定桃黄㼐白搏金文蜜筩小青大班𤣥骭素椀)
(貍首虎蹯東陵出於秦谷桂髓起於巫山五色比象殊/形異端或濟貌以表内或惠心而醜顔或攄文以抱綠)
(或被素而懐丹氣洪細/而俱芬體脩短而必圓)晉傅𤣥𤓰賦(調土下種播之有/經應運候時負甲)
(徐生遂日就而月將既成母而盤縈次落莫之宻葉兮/交逶迤之脩莖敷碧緑之純米金華炳其朗明育之以)
(人功飬之以六氣黄逾金緗青侔含翠雖貍首之甘美/兮未若東門之竒偉舊有蜜筩及青括蔞嘉味溢口鮮)
(類寡儔一齧之頃至三揺頭選美芳園重簡其珍披以/吳刀承以朱盤中剖而破雖分若完質兼三味氣美芳)
(蘭愈得冷而益甘兮怡神爽而解煩細/肌宻裏多瓤少瓣豐㫖絶異食之不䬼)
　　木部(附/)
松第十三(叙/事)説文曰松木也從木公聲古文榕從木容
聲尚書青州厥貢岱畎絲枲鈆松怪石郭氏𤣥中記曰
松脂淪入地中千歳為茯苓劉向神仙傳曰偓佺好食
松實能飛行速如走馬以松子遺堯堯不能服松者横
也時受服者皆至三百歳嵩山記曰嵩髙山有大松樹
或百歳或千歳其精變為青牛為伏龜採食其實得長
生抱朴子曰松樹之三千歳者其皮中有聚脂狀如龍
形名曰飛節芝又玉策記曰千歳松樹四邊披起上杪
不長望而視之有如偃葢其中有物或如青牛或如青
犬或如人皆壽萬歳王逸子曰木有扶桑松栢皆受氣
淳矣異於羣類者也廣志曰千歳老松子色黄白味似
粟可食本草曰松脂出隴西如膠者善松脂一名松肪
味苦温久服輕身延年事對棲鸞　繫馬(謝承後漢書/曰方儲字聖)
(明丹陽人也除郎中遭母憂弃官行禮負土成墳種松/栢竒樹千餘株鸞鳥棲其上白兔游其下劉琨扶風詩)
(曰繋馬長松下歇鞍髙岳頭/烈烈悲風起泠泠澗水流)麈尾　龍形(周景式廬山/記曰石門北)
(巖即松林也有數百樹松大皆連拱長近二十丈攅生/絶崖上南臨石門澗澗中仰視之離離如駢麈尾於尋)
(陽望聚見之分明抱朴子曰/松樹其皮中有脂狀如龍形)偃葢　飛節(抱朴子曰玉/䇿記曰千歳)
(松如偃蓋又曰松樹皮/中有聚脂名曰飛節芝)貞蕤　秀葉(庾肅之松讃曰流/潤飛津沉精幽結)
(貞蕤含芳仰拂素雪左九嬪松栢賦/曰敷纎莖之蘢蓯布秀葉之蔥青)翠實　素髓(左九/嬪松)
(栢賦曰列翠寔之離離馥幽藹而永馨/許詢詩曰青松疑素髓秋菊落芳英)賦南齊王儉和
蕭子良髙松賦(山有喬松峻極青葱既抽榮於岱嶽亦/擢頴於荆峯受靈命於后土方虞舜以)
(齊蹤貫四時而不改超五玉之嘉容上拂天而獨逺下/流雲而自重重隂㣲㣲漏景含暉日既升而猶晦時方)
(中而未晞通宵漢而隠影集鸞皇之翻飛偓佺食和而/輔性墨翟昌言於宋國想周穆之長阪念東平之思歸)
(若乃朔窮於紀歳亦暮止隆氷峩峩飛雪千里擥三秀/而靡遺望九山其相佀翔鴈哀迴於天津振鷺驚鳴於)
(川涘嗟萬有之必衰獨貞華之無/已積皓霰而争光延㣲颰而響起)謝朓和蕭子良
髙松賦(閲品物於幽記訪藂育於秘經巡汜林之彌望/識斯松之最靈豈榆桞之比性指蓂椿而等齡)
(若夫脩榦垂隂喬柯飛頴望肅肅而既閒即㣲㣲而方/静懐風音而送聲當月路而留影即芊眠於廣隰亦迢)
(遞於孤嶺集九仙之羽儀棲五鳯之光景固總木之為/選貫山川而自永爾乃青春爰謝雲物含明江臯緑草)
(曖然已平紛弱葉而凝照竟新藻而抽英陵翠山其如/翦施懸蘿而共輕至於星迴窮紀沙鴈相飛同雲泱其)
(無色陽光沉而滅暉卷風颷之欻吸積霰/雪之嚴霏豈彫貞於寒暮不受令於霜威)詩梁沈約寒
松詩(梢聳振寒聲青䓗摽暮色/疎葉望嶺齊喬榦臨雲直)吳均詠慈姥磯石上
松詩(根為石所蟠枝為風所碎/頼我有貞心終凌細草輩)隋煬帝詠北鄉古松樹
詩(古松惟一樹森疎詎成林獨留麈尾影猶横偃蓋隂/雲来聚雲色風度雜風音孤生小庭裏尚表歳寒心)
李徳林詠松樹詩(結根生上苑擢秀邇華池歳寒無/改色年長有倒枝露自金盤灑風)
(從玉樹吹寄言謝/霜雪貞心自不移)
柏第十四(叙/事)爾雅曰柏掬也史記曰松柏為百木長而
守宫閭尚書曰荆州厥貢杶榦栝柏周官曰冀州其利
松柏劉向列仙傳曰赤松子好食柏實齒落更生漢武
内傳曰藥有松柏之膏服之可以延年三輔舊事曰漢
諸陵皆屬太常不屬郡縣其入盗柏者棄市抱朴子曰
天陵偃蓋之松大谷倒生之柏凡此諸木皆與天齊其
長地等其久也廣志曰柏有續柏有計柏崔實月令曰
七月收柏實事對衛國舟　殷人社(毛詩曰栢舟言仁/而不遇也衛頃公)
(之時仁人不遇小人在側也汎彼栢舟亦汎其流論語/曰哀公問社于宰我宰我對曰夏后氏以松殷人以栢)
(周人以栗鄭𤣥注/云主四主謂杜也)鵲立　鸞棲(東方朔傳曰孝武皇帝/時聞居鵲鳴新雨止朔)
(執㦸在殿上呼問之答曰殿後栢樹上有鵲立枯枝上/東嚮鳴上遣視如朔言謝承後漢書曰方儲遭母憂種)
(松栢鸞/棲其上)泰山千樹　華林二株(太山記曰山南有太山/廟種栢千樹大者十五)
(六圍長老傳云漢武帝所/種晉有華林園栢二株)賦西晉左九嬪松柏賦(何竒/樹之)
(英蔚託峻嶽之嵯峨被𤣥澗之逶迤臨渌水之素波擢/秀木之丸丸萃緑葉之芬葩敷纎莖之蘢蓯布秀葉之)
(䓗青列翠實之離離馥幽藹而永馨紛翕習以披離氣/肅肅以清冷應長風以鳴條似絲竹之遺聲禀天然之)
(貞勁經嚴冬而不零雖凝霜而挺榦近青春而秀榮若/君子之順時又似乎真人之抗貞赤松逰其下而得道)
(文賔餐其寔而長生詩人/歌其榮蔚齊南山以永寕)詩北齊魏收庭柏詩(古松圖/偃蓋新)
(栢冩鑪峯凌寒翠不奪迎暄緑更濃茹葉輕/沉體咀寔化衰容將使中䑓麝違山能見從)
槐第十五(叙/事)春秋説題曰槐木者虛星之精也元命苞
曰樹槐而聴訟其下者槐之言歸也情見歸實爾雅曰
守宫槐葉書聶宵炕櫰槐大葉而黒(郭璞注曰守宫槐晝/日聶合而夜炕布孫)
(炎曰聶合/炕張也)淮南子曰老槐生火久血為燐人不怪(血精/在地)
(暴露百日/則為燐)廣志曰槐材有青黄白黒數種太清草木方
曰槐者虛星之精也以十月上已取子服之好顔色長
生通神事對連理一心　摽末千畝(摯虞連理頌曰東/宫正徳之内承華)
(之外槐樹二枝連理而生二榦一心以蕃本桹傅選槐/樹賦曰葉葉扶疎參林蕭蔱松蘿寄生綿連搮末延袤)
(千畝蓊/鬱晻藹)晝聶夜舒　兎目䑕耳(爾雅曰守宫槐葉晝聶/宵炕郭璞注曰守宫槐)
(晝聶合而夜舒布也江東有樹與此相反俗因名為合/昏既晝夜各一其理等耳孫炎注云聶合炕張也莊子)
(曰槐之生也入季春五/日而兔目十日而䑕耳)賦魏曹植槐樹賦(羡良木之華/麗爰獲貴於)
(至尊憑文昌之華殿森列峙於端門觀朱榱以振/條據文陛而結根揚隂沉以溥覆似明后之垂㤙)王粲
槐樹賦(惟中堂之竒樹禀天然之淑資超疇畝而登/植作階庭之華暉既立本於殿省植根抵其)
(𢎞深烏願棲而投/翼人望庇而披衿)晉摯虞槐樹賦(爾乃觀其誕狀察其/攸居豐融湛䨴蓊鬱)
(扶疎樂雙㳺之黄鸝嘉别鷙之王/睢春棲教農之鳥夏憇霮浦之烏)王濟槐樹賦(若夫/龍升)
(南陸火集正陽恢兹鬱陶静暑無方鼔柯命/風振葉致凉朗明過乎八闥重隂踰乎九房)詩魏繁欽
槐樹詩(嘉樹吐翠葉列在雙闕涯/旖旎隨風動柔色紛陸離)
桐第十六(叙/事)詩義疏曰梓實桐皮曰椅今人云梧桐也
有白桐有青桐有赤桐雲南牂柯人績以為布易緯曰
桐枝濡毳而又空中難成易傷須成氣而後華周書曰
清明之日桐始華桐若不華歳有大寒韓詩曰其桐其
椅其實離離(離離/長貌)毛詩曰椅桐梓漆爰伐琴瑟爾雅曰
櫬梧也榮桐木也華陽國志曰益州有梧桐木其華米
如絲人績以為布名曰華布沈懷逺南越志曰青桐華
頗似木綿而輝薫過之謝靈運㳺名山志曰吹臺有髙
桐皆百圍嶧陽孤桐方此為劣劉㑹鄒山記曰鄒山古
之嶧山魯穆公改為鄒山今鄒山嶧陽猶多桐樹莊子
曰鵷雛發南海而飛到北海非梧桐不止非竹寔不食
管子曰五沃之土其木宜桐齊民要術曰梧桐山石間
生者為樂噐則鳴瑞應圖曰王者任用賢良則梧桐生
於東廂事對嶧陽特生　洞庭傍秀(尚書曰羽畎夏翟/嶧陽孤桐孔安國)
(注曰嶧陽特生桐中琴瑟也崔駰七依/曰爰有洞庭之椅桐依峻岸而傍生)蒼岑吐榦　𤣥
溪託根(張恊七命曰寒山之桐出自大冥合黄鐘以吐/榦據蒼岑以孤生崔琦七蠲曰爰有梧桐産乎)
(北溪傳根朽/壤記險生危)鳯翔　鸞集(傅咸梧桐賦曰停公子之龍/駕息旅人之行肩瞻華寔之)
(離離想儀鳯之来翔劉義㳟華林四瑞桐樹甘露/賛曰逺延鳯翮遥集鸞歩惠潤何廣霑我明庻)三株
　一葉(晉宫闕名曰華林園青白桐三株伏候古今注/曰昭帝丹鳯三年馮翊人獻桐枝長六尺九枝)
(枝一/葉也)孤生　半死(孤生事見蒼岑吐榦注枚乗七發曰/龍門之桐百尺無枝鬱結輪菌其根)
(半死半生冬則烈風飄霰飛雪/之所激夏則雷霆霹靂之所感)止鵷雛　俟鸞鷟(莊子/曰鵷)
(雛發南海而飛到北海非梧桐不止非竹寔不食司馬/彪與山巨源詩曰處身孤且危於何託余足昔也植朝)
(陽傾枝/俟鸞鷟)賦南齊蕭子良梧桐賦(植倚桐於廣囿嗟倐忽/而成林依層楹而吐秀)
(臨平臺而結隂乃抽葉於露始亦結寔於星沉聳輕條/而麗景􁻭清風而散音發雅詠於悠昔流素賞之在今)
(必鸞鳯而後集何燕雀之能臨匪伊楚宫側/豈獨嶧山岑邈蒿菜之難儷永配道於仙琴)宋劉義恭
桐樹賦(伊梧桐之靈材蔚踈林而擢秀𤣥根通徹於幽泉/宻葉垂藹而爭茂挺修榦䕃朝陽招飛鸞鳴鳯凰)
(甘露灑液於其莖清風流薄乎其枝/丹霞赫奕於其上白水浸潤乎其陂)詩南齊謝眺㳺東
堂詠桐詩(孤桐北忩外髙枝百丈餘枝生既阿那葉落/更扶疎無華復無寔何以贈離居裁為圭與)
(璋足可/命參墟)梁沈約詠孤桐詩(龍門百尺時排雲少孤立/分根䕃玉池欲待髙鸞集)梁
吳均共賦韻同詠庭中桐詩(龍門有竒價自言梧桐枝/華暉寔掩映細葉能披離)
(不降周王子空待歳時移/嚴風忽交勁遂使無人知)隋魏彦深詠桐詩(未求裁作/瑟何用削)
(成珪願寄華庭/裏枝横待鳯棲)
柳第十七(叙/事)説文曰楊蒲柳也從木昜聲檉河柳也從
木聖聲柳小楊也從木戼聲爾雅曰檉河柳(郭樸注曰/河旁赤莖)
(小楊/也)旄澤柳(生澤/者)楊蒲柳詩義疏曰蒲柳之木二種一
種皮正青一種皮紅正白葉皆長廣可為箭竿又曰杞
柳生水旁樹如桞葉麤而白木理㣲赤今人以為車轂
今淇水旁魯國泰山汶水邉路純把柳也山海經曰廆
山之西有谷焉名曰雚谷其木多桞鳳伯之山熊山真
陵之山木多柳平丘山爰有楊柳沃民之國有白柳崔
豹古今注曰白楊葉圓青楊葉長柳葉亦長細栘(時題/反)
楊圓葉弱蔕㣲風則大揺一名髙飛一名獨揺蒲柳生
水邊葉似青楊亦曰蒲栘亦曰栘柳亦曰水楊蒲楊也
枝勁韌任大用又有赤楊霜降則葉赤材理亦赤也廣
志曰白楊一名髙飛木葉大於栁也事對流絲　飛絮(枚/乘)
(柳賦曰階草漠漠白日遲遲吁嗟細栁流亂輕絲伍緝/之栁花賦曰步江臯兮騁望感春栁之依依垂緑葉而)
(雲布颷零花而雪飛案神農/本草經曰桞花一名桞絮)東門葉　北郭枝(毛詩曰/東門之)
(揚其葉牂牂阮瑀樂府詩曰駕出北郭門/馬行不肯馳下車少躑躅仰折楊柳枝)九成　十圍
(魏文帝柳賦曰在余年之二七植斯栁乎中庭始圍寸/而髙尺今連拱而九成晉書曰桓温自江陵北伐經金)
(城見為琅邪時種柳皆已十圍嘆曰木/猶如此人何以堪攀枝執條泫然流涕)赤葉　綠條(崔/豹)
(古今注曰蒲桞生水邉葉似青楊又有赤楊霜降則葉/赤材理亦赤陳琳桞賦曰偉姿逸態英艶妙竒緑條縹)
(葉雜遝/纎麗)龍鱗　鳯翼(魏文帝柳賦曰上扶疎而孛散兮/下交錯而龍鱗陳琳栁賦曰龍鱗)
(鳯翼綺錯交施蔚曇曇/其杳藹象翠蓋之葳蕤)射葉　攀枝(劉向説苑曰飬由/基楚之善射者也)
(去楊葉百歩百發百中劉義慶世説曰/桓公征金城見琅邪時種桞攀枝執條)蔚通衢　䕃清
沼(劉義㳟擬陸士衡詩曰緑桞欝通衢青槐䕃脩埛/謝尚贈王彪之詩曰長楊䕃清沼㳺魚戯緑波)賦
後漢王粲柳賦(覽兹樹之豐茂紛旖旎以脩長枝扶疎/而覃布莖森梢以奮揚人情感於舊物)
(心惆悵以増慮行㳺目而廣望覩城壘之故處悟無生/之話言信思難而存懼嘉甘棠之不伐取敢累於此樹)
(茍逺跡而退之/豈駕遲而不屢)魏文帝桞賦(伊中國之偉木兮瑰姿妙/其可珎禀靈祗之篤施兮)
(與造化乎相因四氣邁而代運兮去冬節而渉春彼庻/卉之未動兮因肇萌而先辰盛徳遷而南移矣星鳥正)
(而司分應隆時而繁育兮楊翠葉之青純脩榦偃蹇以/虹指兮柔條阿那而虵伸上扶疎而孛散兮下交錯而)
(龍鱗於是曜靈次乎鶉首兮景風扇而増煖豐𢎞隂而/博覆兮躬愷悌而弗倦四馬望而傾蓋兮行旅仰而迴)
(睠秉至徳而不伐兮豈簡卑而擇賤含精靈而寄生/兮保休體之豐衍惟尺斷而能植兮信永貞而可羡)西
晉傅𤣥柳賦(美允靈之鑠氣兮嘉木徳之在春何兹柳/之珍樹兮禀二儀之清純受大角之禎祥)
(兮生濛汜之遐濵參剛柔而定體兮應中和以屈伸長/莖舒而増茂兮宻葉布而重隂夾通塗與廣庭兮環清)
(沼而成林於是𤣥雲被岳素景含暉泰液渥流朝露未/晞似精靈之所鍾兮蔚鬱鬱以依依居者觀而弭思兮)
(行者樂而㤀歸夫其結根建夲則固於泰山兼覆廣施/則均於昊天雖尺斷而逾滋兮配生生於自然無邦壌)
(而不植兮象乾道之屢遷紛猗靡以從風兮若將徃而/復旋若乃豐葩茂樹長枝夭夭阿那四垂凱風振條同)
(志來遊携/手逍遥)詩唐太宗詠春池柳詩(年柳變池臺墮/堤曲直迴逐浪)
(分隂去迎風帶影來踈黄一鳥弄半/翠幾眉開縈雪臨春岸參差間早梅)又賦得臨池柳
詩(岸曲絲隂聚波移帶影疎/還將眉裏翠来就鏡中舒)梁孝元帝詠雲陽樓簷柳
詩(楊柳非華樹依樓自覺春枝邉通粉色葉裏映紅巾/帶日交簾影因吹掃席塵拂簷應有意偏宜桃李人)
陳張正見賦得垂柳映斜谿詩(千仞清溪險三陽弱柳/垂葉細臨湍合根空帶)
(石危風翻夾浦絮雨濯倚流/枝不分梅花落還同横笛吹)隋杜之松敬和衞尉于卿柳
詩(漢將夲屯營遼河有戊城大夫曽取姓先生曽得名/髙枝拂逺鴈疎影度遥星不辭攀折苦為入管弦聲)
竹第十八(叙/事)説文曰竹冬生草象形下者菩箬也凡竹
之屬皆從竹尚書曰揚州厥貢篠簜荆州厥貢惟箘簵
楛(孔安國注曰篠竹箭簜大竹箘簵美竹也出/雲夣之澤三國常致貢之其名天下稱善)周禮曰
孤竹之管孫竹之管隂竹之管(鄭𤣥注曰孤竹竹特生/者孫竹枝根之未生者)
(隂竹生/山北者)禮記曰日短至則伐木取竹箭河圖曰少室之
山大竹堪為甑噐史記曰渭川千畝竹其人與千户侯
等漢書曰秦地有鄠杜竹林南山檀柘號陸海也謝靈
運晉書曰元康二年巴西界竹生花紫色結實如麥徴
祥記曰王者徳至於天和氣感而甘露降尊賢容衆不
失細㣲則竹葦受之王子年拾遺記蓬萊有浮筠之簳
葉青莖紫子如大珠有青鸞集其上下有砂礰細如粉
暴風至竹條翻起拂細砂如雪霧仙者来觀戯焉風吹
竹折聲如鐘磬之音山海經曰衛丘山南帝俊(郭璞曰/俊舜字)
(假借/音)竹林在焉大可為舟(言舜林中竹一/節間可以為船)丹陽記曰江
寜縣南二十里慈母山積石臨江生簫管竹王褒洞簫
賦所稱即此也其竹圓緻異於餘處自伶倫採竹嶰谷
其後惟此簳見珍故歴代常給樂府俗呼曰鼔吹山今
慈胡戍常禁採之戴凱之竹譜曰竹之别類有六十一
焉有桂竹甚毒傷人必死有箭竹節間三尺堅勁中為
矢箘簵亦皆堪為矢箭大者為筆鍾龍竹伶倫所伐也
廣志曰雲母竹大竹也㰚竹細而多刺也􁻮竹堪作笛
篃竹宜為屋椽􁻯竹皮青内白如雪輭韌可為索漢竹
大者一節受一斛小者數升為椑榼利竹蔓生寔中堅
韌爾雅曰筍竹萌粼堅中簡筡中(其中/空)仲無笐本草曰
竹葉一名升斤竹花一名華草羅浮山記曰卭竹本出
卭山張騫西至大夏所見也而此山左右時有之鄉老
多以為杖爾雅又曰東南之美者有㑹稽之竹箭焉事
對鳴鳯　棲鸞(王子年拾遺記曰岑華山名也在西海/之西有蔓竹為簫管吹之若羣鳯之鳴)
(謝靈運山居賦曰其竹則二箭殊葉四苦齊味水石多/名巨細各彚企山陽之㳺餞遲鸞鷟之棲託噫崑圃之)
(悲調慨伶/倫之哀籥)翠實　紫筠(劉楨魯都賦曰竹則填彼山陔/根彌阪域䝉雪含霜不渝其色)
(翠寔離離鳯鸞攸食王子年拾遺記曰蓬/莱山有浮筠之簳葉青莖紫子如大珠也)紫花　素筍
(謝靈運晉書曰元康二年春二月巴西界竹生花紫色/結寔如麥王彪之閩中賦曰竹則粉苞赤箬縹箭斑弓)
(篔簹函人桃枝育䖝/緗箬素筍彤竿緑筒)繡皮　綠葉(戴凱之竹譜曰䈄墮/竹大如脚指虫食其)
(筍皮類繡甚可愛左思吳都賦曰竹則苞/筍抽節徃徃縈結緑葉翠莖冐霜停雪)似桂　如松
(戴凱之竹譜曰筮竹似桂而概節沈懐逺南越志曰愽/羅縣東蒼州足簟竹銘曰簟竹既大薄且空中節長一)
(丈其直/如松)湘妃　雲母(張華􁻰物志舜死二妃淚下染竹/即斑妃死為湘水神故曰湘妃竹)
(郭義㳟廣志/曰雲母大竹)雉頭　雞頸(劉敬叔異苑曰有吳郡桐廬/人嘗伐餘遺竹見一宿竿雉)
(頭蛇身猶未變此亦竹為蛇蛇為雉/也戴凱之竹譜曰雞頸竹似竹而細)莽䔿　檀欒(王彪/之閩)
(中賦曰竹則緗箬素筍彤竿緑筒攅岡坻之莽䔿漫/原澤之蓊䝉枚乗梁王兎園賦曰脩竹檀欒夾池水)變
虵　飛鵲(變虵事見雉頭注中墨子曰公輸子削竹木/以為鵲鵲成而飛之三日不下自以為巧)
葉履　皮冠(載凱之竹譜曰篃竹江漢間謂之竿䉈一/尺餘葉大如履可以衣篷漢書曰髙祖為)
(亭長乃以笋皮為冠應劭注曰以/竹始生皮作冠今鵲尾冠是也)朱書　青簡(史記曰/智伯率)
(韓魏攻趙襄子奔晉陽原過後至於王澤見三人自帶/以上可見自帶以下不可見與原過竹二節要過曰為)
(我以是遺趙無恤原過告襄子襄子齋三日親自剖竹/有朱書曰余霍太山陽侯天吏也應劭風俗通曰殺青)
(書可繕寫謹案劉向别録曰/殺青者直用青竹簡書耳)十尋　百尺(沈懐逺南越/志曰宋昌縣)
(有棘竹長十尋大如甕其間短者輙六七丈也為竹叢薄/葉下有鈎刺或在條末如芒針也東方朔神異經曰南)
(方荒中有沛竹其長百丈圍三丈/五六尺厚八九寸可以為船也)薆重谷　掃員池(曹/毗)
(湘表賦曰其竹則篔簹白烏寔中紺族濵榮幽渚繁宗/隈曲萋舊陵丘薆逮重谷鄭緝之東陽記曰崑山去蕪)
(城山十里山峯嶺髙峻常秀雲表故老傳曰嶺上有員/池魚鼈具有池邉有竹極大風至垂屈埽地恒净潔如)
(人掃/也)賦梁簡文帝脩竹賦(有㛹娟之茂篠寄江上而叢/生玉潤桃枝之麗魚腸雲母)
(之名日映花靡風動枝輕陳王歡舊小堂佇軸今/餞故人亦賦脩竹伊嘉賔之獨劭顧余躬而自恧)陳顧
野王拂崖篠賦(詩詠淇水騷美江干崖憐拂石神貴掃/壇既来儀於鳴鳯亦優狎於翔鸞入翠)
(壁之宵月映沅澧之驚湍帶金風之爽朗雜/玉潤之檀欒陪嘉宴於秋夕等貞節之歳寒)梁江淹靈
丘竹賦(登﨑嶇之碧巘入朱宫之瓏玲臨曲江之廻盪/望南山之䓗青鬱春華於石岸赩夏彩於沙汀)
(逺亘紫林祕埜近匝玉苑禁埛於是緑筠繞岫翠篁綿/嶺參差黛色陸離紺影上謐謐而留閑下㣲㣲而停靖)
(蒙朱霞之丹氣曖白日之素景故非英非藥非香非馥/而珍跨仙草寶踰靈木夾池水而檀欒繞園塘而橚矗)
(既間霜而無凋亦中暑而増肅毎冠名於華戎將擅竒/於水陸况有朝雲之館行雨之宫忩峥嶸而緑色戸踟)
(蹰而臨空綺疏敞而停日朱簾開而留風被箘簵之窈/蔚結篠蕩之溟濛或産鳷鵲之左或植露寒之東此皆)
(金輿之所出入/瑶輦之所周通)隋蕭大圜竹花賦(嗟春色之澄明映陽/流之徹清花繞樹而)
(競笑鳥徧野而俱鳴殘陂萍合斜蹊草縈暄條絮滿煖/路絲横㳺蜂集而銜葉戯蝶飛而帶英鵑欲啼而茝歇)
(㕍始去而蘆生别有葳蕤繡簜㛹娟緑筒縹枝承露緗/箬来風漢律依節月桂臨叢乍影翻於樂沼時名留於)
(瑞宫學應龍於葛水宿鶠鳯於方桐洛下七賢湘濵二/女傾翠蓋之踟蹰泛蓮舟之容與倜儻傲人便嬛笑語)
(拊嫩筍以含啼/顧貞筠而命醑)詩唐太宗賦得竹詩(貞條障曲砌/翠葉負寒霜)
(拂牖紛龍影/臨池待鳯翔)梁孝元帝賦得竹詩(嶰谷管新抽淇園/節復脩作龍還葛)
(水為馬向并州柯亭臨絶澗桃枝夾細流冠學/芙蓉様花堪威鳯㳺卭王若有獻張騫應拜侯)劉孝先
詠竹詩(竹生荒野外捎雲起百尋無人重髙節徒自/抱貞心恥染湘妃淚羞入上宫琴誰能製長)
(笛當為/作龍吟)北齊蕭放詠竹詩(懐風枝轉弱防露影逾濃/既来丹穴鳯還作葛陂龍)陳
隂鏗侍宴賦得竹詩(夾池一叢竹青翠不驚寒葉醖冝/城酒皮裁薛縣冠湘川染别淚衡)
(嶺拂仙壇欲見葳/蕤色當來兎苑看)張正見賦得山中翠竹詩(循竹映/巖垂來)
(風異夹池複澗藏髙節重林隱勁枝雲生龍/未上花落鳯將移莫言棲嶰谷伶倫不復吹)賀循賦
得夾池竹詩(緑竹影參差㛹娟帶曲池逢秋葉不落經/寒色詎移來風韻晚逕集鳯動春枝所欣)
(髙蹈客未/待伶倫吹)唐虞世南賦得臨池竹詩(䓗翠梢雲質垂彩/映清池波泛含風)
(影流揺防露枝龍鱗漾嶰谷鳯翅/拂漣猗欲識凌冬性惟有歳寒知)
　
　
　
　
　
　初學記卷二十八
欽定四庫全書
　初學記卷二十九
　　　　　　　　　　　　　唐　徐堅　撰
　　獸部
師子第一(敘/事)案說文曰虓師子也(虓音呼/交反)爾雅曰狻㹸
如虥猫食虎豹(郭璞注曰即師子也狻音/酸㹸音倪虥音士奸反)漢書西域傳
曰有師子似虎正黃尾端毛大如斗司馬彪續漢書章
和元年安息國遣使獻師子符祓形似麟而無角穆天
子傳曰狻㹸日走五百里十洲記曰聚窟洲在西海中
申未地面各方三千里北接崑崙二十六里有師子辟
邪鑿齒天鹿長牙銅頭鐵額之獸事對服狸　擊象(張/華)
(博物志曰魏武伐冐頓經白狼山逢師子使格之殺傷/甚衆見一物從林中出如狸上帝車軛上師子將至便)
(跳上其頭師子服不敢起遂殺之得師子還未至四十/里雞犬皆無鳴吠者宋炳師子擊象圖序曰梁伯玉說)
(沙門釋僧吉云嘗從天竺欲向大秦其間忽聞數十里/外哮哮㩜㩜驚天怖地頃之見百獸率走蹌地足絶而)
(四巨象俄焉而至以鼻卷泥自厚塗數尺數數噴/鼻隅立俄有師子三頭摶象血若濫泉巨樹草偃)食豹
　似麟(穆天子傳曰狻㹸日走五百里郭璞注曰師子/也食虎豹司馬彪續漢書曰條支國出師子犀)
(牛章帝章和元年安息國遣使獻/師子符祓形似麟而唯無角也)毛淺若虥　尾大如
斗(爾雅曰狻猊如虥猫食虎豹淺毛也漢書西域/傳曰烏弋國有師子似虎正黄尾端毛大如斗)成敬
則之夢　破林邑之軍(蕭子顯齊書曰王敬則母為女/巫敬則胞紫色謂人曰此兒有)
(􁹙角相敬則年長兩腋下乳各長數寸夢騎五色師子/後位至太尉尋陽公沈約宋書曰宗慤隨檀和之伐林)
(邑檀海汍山經入象浦林邑王范楊邁傾國來逆限渠/不得度以具裝被象前後無際慤以為外國有師子威)
(伏百獸乃制其形與象相禦象果驚奔賊衆因此潰亂/慤乃與馬軍主馬通厲渠直渡步軍和之共奮擊楊邁)
(迸走大衆一時/奔散遂克林邑)賦虞世南師子賦(惟皇王之御歴乃承/天而則大洽至道於)
(區中被仁風于海外通鳯穴以文軌襲龍庭以冠帶舍/夷言于藁街陳方物於王㑹眇眇地角悠悠嶂表有絶)
(域之神獸因重譯而來擾其為狀也則筋骨糺纒殊姿/異制濶臆脩尾勁亳柔毳鈎爪鋸牙藏鋒蓄銳弭耳宛)
(足伺間借勢暨乎奮鬛䑛唇倐來忽徃瞋目電曜發聲/雷響拉虎吞貔裂犀分象碎遒兕於齦齶屈巴蛇於指)
(掌踐藉則林麓摧殘哮呼則江河振蕩服猜心於猛氣/遂感德以依仁同百獸之率舞共六擾而來馴斯則物)
(無定性從化如神譬鱗羽變質于淮海金錫成器于陶/鈞當是時也兆庻欣瞻百僚嘉歎悦聲教之遐宣屬光)
(華之在旦臣載筆以叨幸得寓目於/竒翫順文德以呈祥乃編之於東觀)
象第二(敘/事)爾雅曰南方之美者有梁山之犀象焉說文
曰象長鼻牙南越之大獸三歲一乳象身四足而大春
秋運斗樞曰樞光散為象大宛傳曰身毒國其人乗象
以戰吳錄地理志曰九真郡龎縣多象生山中郡内及
日南饒之晉諸公讚曰晉時南越致馴象於臯澤中養
之為作車黄門鼓吹數十人令越人騎之每正朝大㑹
皆入充庭帝行則以象車導引以試橋梁後象以鼻擊
害人有司祝之而殺象垂鼻泣血流地不敢動自後朝
議以象無益於事悉送還越萬震南州異物志曰俗傳
象牙歲脫猶愛惜之掘地而藏之人欲取當作假牙潛
徃易之覺則不藏故處鼻為口役望頭若尾吕氏春秋
曰肉之美者髦象之約(髙誘曰髦象/肉之美者)張華博物志曰南
海四象各有雌雄其一雌死百有餘日其雄泥土著身
獨不飲酒食肉長吏問其所以輙流涕若有哀狀事對
藏牙　役鼻(沈懷逺南越志曰象牙長一丈餘脫其牙/則深藏之削木代之可得不爾窮其主得)
(乃已也萬震南州異物志曰象之為獸形體特詭身倍/數牛目不踰狶鼻為口役望頭若尾馴良承教聽言則)
(跪素牙玉潔載籍所美/服重致逺行如丘徙)泣子　哀雌(蔣子萬機論曰莊/周婦死而歌曰通)
(性命者以卑及尊死生不悼周不可論也夫象見子皮/無逺近必泣周何忍哉張華博物志曰昔南海四象其)
(一雌死若/有哀狀)焚身　燧尾(左傳曰象有齒以焚其身又曰/吳伐楚鍼尹固與王同舟王使)
(執燧象奔吳師杜預曰燒燧/火繫象尾使吳師驚却之)天竺戰　蒼梧耕(范曄後/漢書曰)
(東離國治陟竒城在天竺東南三千餘里大國也男女/皆長八尺而怯弱乗象駱駝徃來鄰國有寇乗象以戰)
(皇甫謐帝王世紀曰舜葬/蒼梧下有羣象常為之耕)身倍數牛　目不踰豕(萬震/南州)
(異物志曰象身倍數牛而目不如豕鼻長六七尺大如/臂其所食物皆以取之郭璞山海經圗象讚曰目不踰)
(豕/)南方之美　瑶光之精(爾雅曰南方之美者有梁山/之犀象焉春秋運斗樞曰瑶)
(光之精散為象變江淮之/桐斬伐無度則瑶光不明)讚晉郭璞山海經圗象讚(象/實)
(魁梧體巨貌詭肉兼十牛目/不踰豕望頭如尾動若丘徙)
麟第三(敘/事)爾雅曰麟麕身牛尾一角說文曰麒麟仁獸
也春秋保乾圗曰歲星散為麟尚書中候曰黄帝時麒
麟在囿毛詩義疏曰麟馬足黄色圎蹄角端有肉音中
鐘吕王者至仁則出大戴禮曰毛蟲三百六十而麟為
之長禮記曰麟鳳龜龍謂之四靈麟以為畜則獸不狘
(呼厥/反)蔡邕月令曰天宫五獸中有大角軒轅麒麟之星
凡麟生於火游於土故修其母致其子五行之精也視
明禮修則麒麟見左傳曰魯哀公十四年春西狩獲麟
叔孫氏之車子鉏商獲之以為不祥以賜虞人仲尼觀
之曰麟也然後取之春秋感精符曰麟一角明海内共
一主也王者不刳胎不剖卵則出於郊淮南子曰麒麟
鬪則日月蝕廣雅曰麟者含仁懷義行步中規折還中
矩游必擇土翔必後處不履生蟲不折生草不羣居不
旅行不犯陷穽不罹罘􁻱何法盛徵祥記麒麟者毛蟲
之長仁獸也牡曰麒牝曰麟牡鳴曰逰聖牝鳴曰歸昌
夏鳴曰扶幼秋鳴曰養綏事對木精　仁獸(春秋孔演/圗曰蒼之)
(滅也麟不榮也麟木精也宋均曰麟木精生水故曰陰/木氣好土土黄木青故麟色青黄不榮謂見絏也許慎)
(說文曰麒麟仁獸也麕身牛尾肉角/麒從鹿其聲麟牝麒也從鹿粦聲)狼頭　牛尾(何法/盛晉)
(中興徵祥記麟麕身牛尾/狼頭一角黄色馬足也)一角　五蹄(春秋感精符曰/麟一角明海内)
(共一主也王者不刳胎不剖卵則出於郊漢書曰終軍/從上幸雍獲白麟一角五蹄又得木枝旁出輙復合上)
(異之終軍對曰野獸并角明同本也衆支内附示無外/也若此之應殆將有觧編髪削左衽襲冠帶要衣裳而)
(蒙至化/者焉)駕六飛　吐三卷(春秋命歴序曰洛書摘亡辟/月次民沒六皇出天地命)
(易以第絶宋均曰次民沒民始穴處之世終也六皇此/下人數者也辰放大頭四乳號曰皇次屈地勃辰放次)
(屈之名也地勃地名駕六飛麟從日月飛麒麟獸有翼/能飛者從日月謂循其度也治二百五十歲孝經古契)
(曰孔子夜夢豐沛邦有赤烟氣起顔囘子夏侣徃觀之/驅車到楚西北范氏之廟見芻兒捶麟傷其前左足束)
(薪而覆之孔子曰兒來汝姓為誰兒曰吾姓為赤松字/時僑名受紀孔子曰汝豈有所見乎吾所見一獸如麕)
(羊頭頭上有角其末有肉方以是西走孔子發薪下麟/視孔子趨而徃麟蒙其耳吐三卷書孔子精而讀之出)
(捜神/記)四靈之畜　五行之精(禮記曰麟鳳龜龍謂之四/靈麟以為畜則獸不狘蔡)
(邕月令章句曰天宫五獸中有大角軒轅麒麟之星凡/麟生於火遊于土故修其母而致其子五行之精也視)
(明禮星則/麒麟臻)頌後漢蔡邕麟頌(皇矣大角降生靈獸視明/禮修麒麟來孚春秋既書)
(爾來告就庻士/子鉏獲諸西狩)吳薛綜麒麟頌(懿哉麒麟惟獸之伯政/平覿景否則戢足德以)
(衛身不布牙角屛營唐日帝堯保禄委/體大吳以昭遐福天祚聖帝享兹萬國)西凉武昭王麒
麟頌(一角圎蹄行中規矩游必擇地翔而後處/不入陷穽不罹網罟德無不王為之折股)
馬第四(敘/事)案春秋說題辭曰地精為馬十二月而生應
陰紀陽以合功故人駕馬任重致逺利天下月度疾故
馬善走周官曰馬八尺以上為龍七尺以上為騋六尺
以上為馬又曰凡特居四之一(三牝者/一特也)春祭馬祖執駒
(馬祖天駟也執/駒無令近母也)夏祭先牧頌馬攻特(先牧始養馬/者則謂之特)秋祭
馬社(馬社始乗馬者世/本曰相土作乗馬)冬祭馬步(馬步神為/災害馬者)凡大祭祀
朝覲㑹同毛馬而頒之飾幣馬執扑而從之禁原蠶(原/再)
(也天文辰為馬蠶為龍精月直火則浴其種是蠶/與馬同氣也物莫能兩大禁再蠶者為傷馬也)禮記
曰大夫士下公門式路馬乗路馬必朝服步路馬必中
道蹙路馬芻有誅路馬死埋之以帷左傳曰凡馬日中
而出日中而入(中春秋分也春分放/出之秋分收入之)爾雅曰騊駼馬(北/海)
(有獸狀如馬/名騊駼色青)野馬(如馬/而小)絶有力駥膝上皆白惟馵(馵後/兩膝)
(白者馵/音注)四骹皆白驓(繒/)四蹢皆白首(俗呼為/蹋雪馬)前足皆白
騱(奚/)後足皆白翑(劬/)前右足白啓左白踦後右足白驤
左白馵駵馬白腹騵驪馬白跨驈(述/)白州驠(音/鷰)尾本白
騴(音/晏)尾白駺(郎/)的顙白顛白達素縣(素鼻/莖)靣顙皆白惟
駹(莫江反/顙額也)囘毛在膺宜乗(旋毛在腹下如/乳者千里馬也)在肘後減陽
在幹茀方(榦/脇)在背闋廣(音決此皆/旋毛所在)逆毛居馻(音兖毛逆/刺者是)
牡曰騭(之逸/反)牝曰騇(音舍草/馬也)蒼白雜毛騅黄白雜毛駓
(音丕今之/桃花馬)陰白雜毛駰(今之赭/白馬)白馬黑鬛駱白馬黑唇
駩(詮/)黑喙騧(淺黄/色者)一目白瞷(閑/)二目白魚宗廟齊毫(尚/純)
戎事齊力(尚/強)田獵齊足(尚/疾)馬八尺為駥何承天纂文曰
馬一歲為馵(注/)二歲為駒八歲為􁻲(八/)㲕(力㑹/切)馬色也
趽(防/)曲脛馬也􁹙(文/)黄目之馬也􁹙(中髙/反)馬行也漢書
曰元狩二年馬生余吾水中(在朔/方北)元鼎四年馬生渥洼
水中(野馬中有竒異者飲水中土人持芻得/之獻其馬神異之故云從水中出也)又曰大宛
國别邑七十餘城多善馬馬汗血言其先天馬子也(大/宛)
(國嶠山上有馬不可得因取五色牝馬置/其下與集生駒皆汗血國人號天馬子也)漢書音議曰
騕褭者神馬也赤喙黑身魏志曰濊國出果下馬漢時
獻之髙三尺魚豢典畧曰神馬者河之精也代馬陰之
精常璩華陽國志曰㑹無縣有元馬河元馬日行千里
死於蜀今元馬冢是也縣有元馬祠家人牧山下或産
駿駒元馬子也又曰神馬四匹出滇池河中宋書曰宋
大明五年吐谷渾拾寅遣使獻舞馬西京雜記曰文帝
自代還有良馬九匹皆天下駿也一名浮雲一名赤電
一名絶羣一名逸驃一名紫鷰騮一名綠螭驄一名龍子
一名麟駒一名絶塵號為九逸符瑞圗曰貴人而殘馬
則白馬朱髦集任用賢良則見又云車馬有節則見騰
黄者神馬也其色黄一名乗黄亦曰飛黄或作古黄或
曰翠黄一名紫黄其狀如狐背上有兩角出白民之國
乘之夀可三千歲(黄帝/乗之)相馬經伯樂曰馬頭為王欲得
方目為丞相欲得明􁹿為將軍欲得強腹為城郭欲得
張四下為令欲得長眼欲得髙匡鼻孔欲得大鼻頭有
王火字口中欲得赤膝骨員而張耳欲得相近而前豎
小而厚凡相馬之法先除三羸五駑乃相其餘大頭小
頸一羸弱􁹿大腹二羸小頸大蹄三羸其五駑者大頭
緩耳一駑長頸不折二駑短上長下三駑大胳短脇四
駑淺髖薄髀五駑事對青龍　白兎(吕氏春秋曰伊尹/說湯曰天子不得)
(至味故湏青龍之匹遺風之乗髙誘注曰皆馬名也疾/若此遺風也崔豹古今注曰秦始皇有七名馬追風白)
(兎躡景追電飛/翮銅爵晨鳬)如龍　似鹿(後漢書曰馬皇后過濯龍/門上見外家問起居車如)
(流水馬如龍韓子曰衛嗣君云夫馬似鹿者千金有千/金馬而無一金之鹿者何也馬為人用而鹿不為人用)
(也/)歕玉　流珠(穆天子傳曰天子東遊于黄澤宿于曲/洛曰黄之池其馬歕沙皇人威儀黄之)
(澤其馬歕玉皇人夀穀傅𤣥乗/輿馬賦曰揮沬成霧流汗如珠)千里　九逸(漢書文帝/時有獻千)
(里馬者詔曰鸞旗在前屬車在後吉行日五十里朕乗/千里馬獨先安之乎於是還馬西京雜記曰文帝自代)
(還有良馬九/匹號曰九龍)朱翼　縞身(黄章龍馬賦曰夫龍馬之所/出于太蒙之荒域分虞淵之)
(幽濬通天光之所極生河海之濵涯披華文而朱翼禀/神氣之純化乃大宛而稱育周書王㑹曰人乗黄乗黄)
(者似狐其有五肉角犬戎文馬者赤/鬛縞身目若黄金名曰古黄之乗)河精　坤象(魚豢/典畧)
(曰神馬者河之精周易曰坤元亨利牝馬之貞王弼/文言注曰以龍叙乾以馬明坤隨事義而取象也)翹
陸　奔踶(莊子曰齕草飲水翹陸而居此馬之真性也/漢書曰馬或奔踶而致千里士或有負俗之)
(累而致/功名)奔霄　追電(王子年拾遺記曰周穆王即位廵/行天下馭八龍之駿名曰絶地翻)
(羽奔霄越影踰暉超光騰霧挾翼崔豹古今注曰秦/始皇有七名馬追風白兎躡景追電飛翮銅爵晨鳬)騂
騏　騄駟(毛詩曰䮐䮐牡馬在埛之野薄言䮐者有驈/有皇有驪有黄有騅有駓有騂有騏有驒有)
(駱史記造父以善御幸於周穆王得驪驥/温驪驊騮騄耳之駟西廵狩樂而忘歸)麟形　雞目
(張駿山海經圗畫讃曰敦山有獸其名為穀麟形一角/尚書大傳曰散宜生之犬戎氏取美馬􁹙身朱鬛雞目)
(者取九六焉陳于紂之庭紂出見之還而觀之曰此/何人也散宜生遂趨而進曰吾西蕃之臣昌之使者)驎
駵　騏驥(東方朔傳曰騏驥騄耳飛兎驎駵天下之良/馬者也將以捕䑕於深宫之中曾不如跛猫)
(孫卿子曰驊騶騏驥纖/離騄耳古之良馬也)賦宋劉義恭白馬賦(惟皇有造/惟靈有祕)
(麗氣摛精底愛覃粹八埏稽首以賔庭九荒歛衽而納/贄象車垂德以服箱龍馬宅仁而受轡是以周稱踰輪)
(漢則天駟體自乾維衍生坎位伊赭白之為俊超絶世/而稱驥爾其為狀也竦身輕足髙顙露精氣猛聲烈步)
(逺視明著獻西宛表德東京價傾幽夏觀竭都城飾金/鍐之倐爍揚玉鑾之玲瓏發鳴鏑於懸月驅永埒於修)
(坰旋四介以作好耀二矛之重英/舉舊閑而未儔考前迅而較名)顔延之赭白馬賦
(惟宋二十有二載盛烈光乎重葉武義奥其肅陳文教/迄以優洽泰階之平可升興王之軌既接訪國美於舊)
(史考方載於徃牒昔帝軒陟位飛黄服皁后唐膺籙赤/文候日漢道亨而天驥呈才魏德懋而澤馬効質伊逸)
(倫之妙足自前代而間出並榮光于瑞典登郊歌乎司/律所以崇衛威神扶䕶警蹕是用精曜叶從靈物咸秩)
(暨明命之初基罄九區而率順有肆險以禀朔或踰逺/而納賮徒觀其附筋樹骨垂梢植髪雙瞳夾鏡兩權協)
(月異體峯生殊相逸發超攄絶夫塵轍駈騖迅於滅沒/然而盤于遊畋作鏡前王肆于人上取悔義方天子乃)
(輟駕廻慮息徒解裝鑒武穆憲文光振民隱修國章戒/出豕之敗御揚飛鳥之跱衡故祗順乎所常忽警備乎)
(所未防禦有重輪之安馬無泛駕之佚處以濯龍之奥/委以紅栗之秩服養知仁從老得卒加幣帷收仆質天)
(情周皇/恩畢)謝莊舞馬賦(天子叙三光總萬宇挹雲經之/留憲裁河書之遺矩是以德澤)
(上昭天而下漏泉符瑞之慶咸屬榮懷之應必􁺿月晷/呈祥乾維效氣賦景阿房承靈天駟凌原郊而漸景曜)
(流泉而泳質辭水穴而南傃去輪臺而東暨登壁門而/歸實掩芝庭而獻轡及其養安騏校進駕龍㳙暉大馭)
(於國皁賁上襄於帝閑超益野而踰綠地軼蘭池而轢/紫燕五王晦其術孫氏懵其𤣥東門豈或狀西河不能)
(傳既秣苞以均性又佩蘅以崇躅養雄神於綺文蓄奔/容於惟燭藴浮雲之銳影戢追電之逸足方叠鎔于丹)
(縞亦連規於朱駁觀其雙璧應範三封中圗𤣥骨滿燕/室虚陽理競潛策紆汗飛赭沫流珠至於肆夏已升采)
(齊既薦始徘徊而龍俛終沃若而鸞盼迎調露於飛鍾/起承雲於驚箭寫秦坰之躡塵狀吳門之曵練窮虞庭)
(之蹈蹀究遺/野之環袨)詩唐太宗詠飲馬詩(駿骨飲長涇奔/流灑絡纓細紋)
(連噴聚亂荇遶蹄縈水光鞍上側馬/影溜中横翻似天池裏騰波龍種生)陳沈烱賦得邊
馬有歸心詩(窮秋邊馬肥向塞甚思歸連鑣渡浦海束/舌下金徽已却魚麗陣將摧鶴翼圍彌憶)
(長楸道金/鞍背落暉)唐楊師道詠飲馬應詔詩(清晨控龍馬弄/影出花林􁻳蹀)
(依春澗聨翩度碧潯苔流染絲絡水/潔寫雕簮一御瑶池駕詎憶長城隂)又詠馬詩(寳馬權/竒出未)
(央雕鞍照耀紫金裝春草初生馳上苑秋風欲動戲長/楊鳴珂屢度章臺側細蹀輕向濯龍傍徒令漢將連年)
(去宛城今/已獻名王)
牛第五(叙/事)案說文曰牡畜父也從牛土聲犅(古郎/反)特牛
㹒牛牝畜母也從牛匕聲犢牛子也㸬(普外/反)二歲牛也
犙(山耽/反)三嵗牛也牭(思貳/反)四歲牛也犗(古拜切/又音加)騬牛也
牻(莫江/反)白黑雜毛牛也㹁(力強/反)牻牛也犡(力制/反)牛白脊
也􁹙(達胡/反)黄牛虎文也犖駁也㸹(力拙/反)牛白脊也􁹙(四/耕)
(反/)牛駁如星也犥(普表/反)牛黄白色也犉(而純/反)黄牛黒唇
也㹊(岳/)白牛也㹔(居羊/反)牛長脊也□(叨/)牛徐行也犨牛
息聲也一曰牛名牷(全/)牛純色也牿(谷/)牛馬牢也犓(楚/拘)
(也/)以芻莖養牛也􁹙(如小/反)牛柔謹也吕忱字林曰􁹙(火/口)
(反/)牛鳴也㨍野牛也犕(皮祕/反)牛具齒也何承天纂文曰
􁹙(力弔/反)牛後脚正也牛羊無角謂之㸰(苦戈/反)牛羊角長
謂之觕(上徒/反)世本曰胲作服牛(胲黄帝臣/也能駕牛)周官曰牛人
掌養國之公牛以待政令祭祀供享牛求牛賔客供積
膳牛軍事供犒牛䘮事供奠牛軍旅供兵車之牛牛角
長二尺有五寸三色不失謂之載牛(三色本白中青末/豐也載牛掌直一)
(牛/)禮記曰祭宗廟之禮牛曰一元大武祭天地之牛角
繭栗宗廟之牛角握賔客之牛角尺又曰帝牛不吉以
為稷牛帝牛必在滌三月稷牛唯具又曰天子以犧牛
諸侯以肥牛大夫以索牛郭氏𤣥中記曰萬歲樹精為
青牛寗戚相牛經曰牛歧胡夀(歧牽兩腋/下分為三)眼去角近行
駛眼欲得大眼中有白脤貫童子最快二軌齊者快(二軌從/鼻至髀)
(為前軌從髀/至額為後軌)頸骨長且大駛也璧堂欲得闊(璧堂脚/股門)倚欲得
如絆馬聚而正也膺庭欲得廣(膺庭胸/前也)天關欲得成(天/闗)
(脊接/骨)儁骨欲得垂(脊中央/欲得下)捶頭欲得髙百體欲得緊蘭
株欲得大(尾/株)豐岳欲得大(膝株/骨)垂星欲得有怒肉(垂星/蹄上)
(也肉覆蹄/間名怒肉)力柱欲得大而成(當車/骨也)懸蹄欲得如八字陰
虹屬頸千里(隂虹者有雙筋自尾/骨屬頸寗公所飯)陽鹽欲得廣(陽鹽者/夾尾株)
(前兩/膁上)常似鳴者有黄也廣志曰犘(馬家/反)牛出自巴中千斤
犦(涌角/反)牛一曰犎牛有赤豹封牛周留水牛毛青腹大狀
似猪有牧牛項上堆肉大如斗似馲馳日行三百里出
徐門有犤牛猶庳小今謂之稷牛又呼果下牛出廣州
髙凉郡犩(五威/反)牛如牛而大肉數千斤出蜀中䕫牛重
千斤晉時此牛出上庸郡犣(力涉/反)牛旄牛也脾膝尾間
皆有長毛花蹄牛髙六尺尾環繞角有四耳角端有肉
蹄如蓮花堂牛色黑或黄日南有之潛牛形似水牛一
名􁹙(沉/)牛麟牛似鹿又似羊肉美牥(方/)牛如馲駝能行
又有犛牛莊子曰其大若垂天之雲事對文角　花蹄
(臧彦駃牛賦曰乃有超羣獨出騂毛文角玷斑凝白鮮/纖蜎曲郭子横洞㝠記曰元封三年大秦獻花蹄牛髙)
(六/尺)緊體　促身(寗戚相牛經曰捶頭欲得髙百體欲得/𦂳大臁疎肋難齡龍頭突目好跳又曰)
(角欲得細身欲得/促形欲得如卷)白角　青毛(穆天子傳曰犬戎觴天/子于雷首之阿乃獻良)
(馬四匹天子使孔牙受之爰有黒牛白角也/異物志曰周留水牛也毛青大腹鋭頭青尾)四耳　八
足(郭子横洞冥記曰元封間大秦獻花蹄牛髙六尺尾/環繞角有四耳于寶捜神記曰晉太興元年武陵太)
(守王諒有牛生子一頭八/足兩尾而共一腹者也)猒白　乗青(郭璞洞林曰義/興方叔保得傷)
(寒垂死令璞占之不吉令求白牛厭之求之不得惟羊/子元有一白牛不肻借之璞為致之即日有大白牛從)
(西來逕徃臨叔保驚惶病即愈闗令傳曰周無極元年/老子度闗闗令尹喜先勅門吏曰若有老翁從東來乗)
(青牛薄板車者勿聽過闗其日果見老翁乗青牛車求/度闗闗吏入白喜曰諾道今來矣我見聖人矣即帶印)
(綬出迎設/弟子之禮)東夷占骨　西河畜牸(楊方五經鈎淵曰東/夷之人以牛骨占事)
(呈示吉凶無徃不中牛非含智之物骨有若此之效孔/叢子曰猗頓魯之窮士聞朱公富徃問術焉告之曰子)
(欲速富畜五牸乃適西河大畜牛羊于猗/氏之南十年之間子息萬計貲擬王公)賦宋孔寗子
􁻴牛賦(惟兹獸之攸生亦棲遐而憑阻遁綿野于岷隅/挹清源于庸渚奔逸躅而倫􁹙載賁首而亂羜)
(茸長氂之髤䰄戾狼情而首鼠邁羔羊之如膏侔蜉蝣/之楚楚既作表於禮樂又為容於軍旅奉藩岳之休明)
(被戎荒而既序班賝賂而/來庭超印蒟乎其所云云)詩隋柳顧言詠死牛詩(一朝辭/紺幰千)
(里别黄河對衣徒/下泣扣角詎聞歌)
驢第六(敘/事)說文曰驢似馬長耳􁻵驢子也何承天纂文
曰驢一曰漢驪其子曰􁻵符子曰有驢仙者享五百歲
負乘而不輟歴無定主大驛於天下漢書五行志靈帝
於西園駕四白驢躬自操轡公卿相放價與馬齊事對
名駒　竒畜(臧道顔弔驢文曰聰敏寛詳髙音逺暢真/驢氏之名駒也史記曰匈奴竒畜即驢騾)
(也/)廣額　長耳(袁叔俳諧集廬山公九錫文曰青脊絳/身長頰廣額脩尾後垂目耳雙磔許慎)
(說文曰驢似/馬而長耳)子瑜靣　孫楚聲(吳志曰諸葛子瑜靣似/驢晉書曰王濟好驢鳴)
(驢鳴孫楚哭之曰子好驢鳴/為汝作一聲而形體俱似)文宋袁淑排諧集廬山公九
錫文(若乃三軍陸邁糧運艱難謀臣停􁻶武夫吟歎爾/乃長鳴上黨忼慨應官﨑嶇千里荷囊致餐用㨗)
(大勲歴世不刋斯實爾之功也音隨時興晨夜不黙仰/契𤣥象俯叶漏刻應更長鳴毫分不忒雖挈壺著稱未)
(足比德斯復爾之智也若乃六合昏晦三辰幽冥猶憶/天時用不廢聲斯又爾之明也青􁹿絳身長頰廣額修)
(尾後􁹻巨耳雙磔斯又爾之形也嘉麥既熟寔湏精麫/負磨囘衡迅若轉電惠我衆庻神祗獲薦斯又爾之能)
(也爾有濟師旅之勲而加之以衆能是用遣中大夫閭/丘騾加爾使銜勒大鴻臚班脚大將軍宫亭侯以揚州)
(之廬江江州之廬陵吳國之桐/廬合浦之珠廬封爾為廬山公)臧道顔弔驢文(夫徵祥/契於有)
(感景行表於事跡故銓才授任必求之卓越考能覈用/亦存乎望實以貌定名則稱謂以摽聲色位號則由焉)
(而授爰有竒人西州之馳驅體質強直禀性/沉雅聰敏寛詳髙音逺暢真驢氏之名駒也)
駞第七(叙/事)淮南萬畢術曰橐駞之本出泉渠廣志曰天
竺以北多馲駞山海經曰號山陽光之山獸多橐駞善
行流沙中日三百里負千斤漢書西域傳曰鄯善國多
馲駞事對出天竺　鬬龍祠(廣志曰橐駞亦出天竺國/東觀漢記曰河西太守竇)
(融遣使獻橐駝南單于上書獻橐駝單/于歳于龍祠走馬鬪橐駞以為樂事)識泉源　知水
脉(識泉源見後郭璞山海經圗槖駞讚中張華博物志/曰燉煌西度流沙徃外國流沙千餘里中無水時有)
(伏流處人不能知皆乘橐駞駞知水脉遇其處停/不肯行以足蹋地人於其所蹋處掘之輙得水矣)實外
廐　夾中陽(史記蘓秦傳曰蘇秦說楚威王曰大王誠/能用臣之愚計則韓齊燕趙鄭衛之妙音)
(美人必充後宫燕代橐駞良馬必實外廐陸翽鄴中記/曰二銅駝如馬形長一丈髙一丈足如牛尾長二尺脊)
(如馬鞍在中陽/門外夾道相向)讚晉郭璞山海經圗槖駞讚(駝惟竒畜/肉鞍是被)
(迅騖流沙顯功絶地/潛識泉源微乎其智)
羊第八(敘/事)說文曰羊祥也羔羊子也羜五月生羔也􁻷
(亡具/反)六月生羔也羍(他達/反)七月生羔也䍮(雉矯/反)羊未卒
歲也牂牡羊也羒(扶分/反)牝羊也羠(因几/反)騬羊也羳(扶貞/反)
黄腹羊也羥(􁹙間/反)羊名也廣雅曰吳羊牝一歳曰牝䍮
三歲曰羝牡一歲曰牸䍮三歲曰牂吳羊犗(居謁/反)曰䍸
(蒲各/反)羖羊犗曰羯羍􁻷􁻸䍻(思究/反)羔也爾雅曰麢大羊
(似羊大角員/銳在山崖間)羱如羊(音元似/吳羊)羊牡羒(墳/)牝牂夏羊(黒羖/䍽也)
牡羭牂羖未成羊羜絶有力奮禮記曰凡祭宗廟之禮
羊曰柔毛譙周法訓曰羊有跪乳之禮雞有識時之候
鴈有庠序之儀人取法焉王充論衡曰解豸者一角之
羊也性知有罪臯陶治獄其罪疑者令羊觸之崔豹古
今注曰羊一名長髯主簿瑞應圗曰鍾律和調則玉羊
見白澤圗曰羊有一角當頂上龍也殺之震死山海經
曰羬羊尾如馬尾出錢來之山(羬音針玉篇/作五咸反)涼州異物
志曰封羊其背如駞廣志曰驢羊似驢事對觸藩　跪
乳(周易曰羝羊觸藩羸其角鄭氏婚禮謁文讚曰羣而/不黨跪乳有敬禮以為贄吉事之宜譙周法訓曰羊)
(有跪乳之禮雞有識/時之候而人取法焉)土怪　嶽精(國語曰桓子穿井獲/如土缶其中有羊焉)
(使問仲尼曰吾穿井得狗何也對曰以丘所聞羊也木/石之怪䕫魍水之怪龍罔象土之怪曰羵羊也又周易)
(編謀類曰太山失金雞西岳亡玉/羊鄭𤣥注曰金雞玉羊二岳之精)柔毛　羵首(禮記曰/凡祭宗)
(廟之禮羊曰柔毛詩曰䍧羊賁首三/星在霤鄭元注曰羊牝曰䍧賁大也)叱石　噉珠(葛洪/神仙)
(傳曰黄初平者丹溪人也年十五牧羊有道士便將至/金華山其兄初起行索初平歴年不得見市中有道士)
(乃隨求弟相見語畢問羊何在平曰羊在山東兄徃視/但見白石平言叱叱羊起於是白石皆起成數萬頭羊)
(劉義慶幽明錄曰洛下有澗穴婦欲殺夫推下經多時/至底乃得一穴宫館金實為飾明踰三光人長三丈如)
(此九處至最後告飢長人指樹下一羊令跪捋羊鬚初/得一珠長人取之次亦取一後令噉即療飢請問九處)
(名求停不去荅/云君不得停)丹毛　白血(續異記曰吳興俞亮以永/明八年補䕶軍府史於常)
(眼處聞有羊聲疑為神怪竊于户窺之見其林下有羊/可髙二尺毛色若丹光耀滿室穆天子傳曰犬戎觴穆)
(王于雷首之阿乃獻良馬四匹天子使孔牙受/之曰雷水之平爰有黒牛白角爰有黒羊白血)五羖
六飛(吕氏春秋曰百里奚未遇時虢亡奚飯牛于秦傳/鬻以五羖羊之皮公孫枝得獻諸穆公繆公用之)
(謀無不當舉必有功春秋命厯序曰有人黄頭大腹出/天齊政三百四歲為神次之號曰皇神出淮駕六飛羊)
(政三百歲五/葉千五百歲)重十斤　高三尺(郭義恭廣志曰大尾羊/細毛薄皮尾上旁廣重)
(且十斤出康居春秋說題辭曰羊者詳也詳/以改也合三為生以養士也故羊髙三尺)　晉郭璞
山海經圗羬羊讚(月氐之羊其類在野厥髙六尺/尾亦如馬何以審之事見爾雅)
豕第九(敘/事)爾雅曰豕子豬(江東呼/為豨)䝐豶(䝐羊垂反俗呼/小豶豬為䝐子)
(也/)么幼(最後生者俗/呼為么豚)奏者豱(音温今豱猪短/頭皮理腠蹙也)豕生三豵
(宗/)二師一特所寢櫓四蹢皆白􁻹其跡刻絶有力􁻺(音/厄)
(豕髙五/尺者)牝豝彘五尺為􁻺(大豕為􁻺今漁陽/呼豬大者為􁻺也)許慎說文
曰豰(許卜/反)小肫也豯肫生三月也豵(子公/反)肫生六月也
或曰一歲曰豵豝牝豕豶􁻻也豜(公妍/反)三歲豕也豭牡
豕也䝐豶也豛(役/)俗名豬曰豛豷(於麗/反)豕息也豢以糓
圈養豕也何承天纂文曰梁州以豕為豬(之于/反)河南謂
之彘吳楚謂之豨(火豈/反)漁陽以豬為䝈齊徐以小豬為
䝒(仕主/反)􁹙(覓/)白豕黒頭也豱豕奏毛也禮記曰凡祭祀
之禮豕曰剛鬛春秋說題辭曰斗星時散精為彘四月
生應天理崔豹古今注曰豬一名參軍山海經曰貓豬
大者肉至千斤豪豬狀如豚而白毛毛大如笄而黒端
(郭璞曰豬猪也爽脾有麤毫/長數尺能以頸上毫射物也)事對剛鬛　攅錐(禮記曰/凡祭祀)
(之禮豕曰剛鬛豚曰腯肥郭璞山海經圗豪彘/讚曰剛鬛之族號曰豪豨毛如攅錐中有激矢)白頭
青爪(東觀漢記曰朱浮與彭寵書責之曰伯通自伐以/為功髙天下徃時遼東有豕生白頭異而獻之行)
(至河東見羣豕皆白懷慙而還若以子之功論于朝廷/則為遼東豕也養生要集曰豕白蹄青爪不可食也)
長垣澤　木蘭橋(東觀漢記曰吳祐年二十䘮父獨居/家無擔石而不受贍遺常牧豕于長)
(垣澤中習鑿齒襄陽耆舊傳曰木蘭橋者今之豬蘭橋/是也劉和季以此橋近荻有蕺菜于橋東大養豬襄陽)
(太守皮府君曰作此豬屎臭當易名作豬蘭橋耳/莫復云木蘭橋也初如戲之而百姓遂易其名)魯津
伯　大蘭王(符子曰朔人有獻燕昭王大豕者宰夫膳/之豕既死乃見夢于燕相曰造化勞我以)
(豕形食我以人穢今㐲君之靈而化始得為/魯津之伯也袁淑排諧集大蘭王九錫文)文宋袁淑
大蘭王九錫文(大亥十年九月乙亥朔十三日丁亥北/燕伯使使者豪豨冊命大蘭王曰咨惟)
(君禀太陰之沉精摽羣形於𤣥質體肥腯而洪茂長無/心以遊逸資豢養於人主雖無爵而有秩此君之純也)
(君昔封國殷商號曰豕氏葉隆當時名垂于世此君之/美也白蹢彰於周詩涉波應乎隆象歌詠垂於人口經)
(千載而流響此君之德也君相與野遊惟君為雄顧羣/數百自西徂東俯歕沫則成霧仰奮鬛則生風猛毒必)
(噬有敵必攻長駈直突/陣無全鋒此君之勇也)
狗第十(敘/事)春秋考異郵曰狗三月而生陽主於三故狗
各髙三尺爾雅曰犬生三猣(宗/)二師一玂(祈/)未成毫狗
絶有力狣(兆/)狵狗四尺為獒說文曰狡犬多毛也猲(虛/謁)
(反/)短喙犬也㺌(胡斬/反)犬吠不止也獒犬人心可使也㹞
(言佳/反)壯犬也狄赤犬也吕忱字林曰獹韓良犬也㹱(鵲/)
宋良犬也􁻼(五見/反)逐虎犬也何承天纂文曰守犬為獖
(扶本/反)隴西以犬為猶(酉/)㺜(乃容/反)㲰(乃庚/切)皆多毛犬也獟
(乃校/反)猘(居例/反)䂏(彫/)屈尾犬也周官曰犬赤股而躁臊後
漢書曰帝髙辛氏有狗名槃瓠其文五色時犬戎兵強
乃募能得犬戎吳將軍首者賜以少女槃瓠得之於是
少女隨槃瓠升南山産子男女十二自相夫妻後繁盛
也于寶捜神記曰盤瓠者本髙辛氏宫中老婦人有耳
疾醫者挑治之有物大如繭以瓠盛之以槃覆之有
頃化為犬其文五色因名槃瓠雜五行書曰白犬虎文
南斗君畜之可致萬石黑犬白耳大王犬也畜之令富
貴黑犬白前兩足宜子孫白犬黄頭家大吉黄犬白尾
代有衣冠黄犬白前兩足利人事對金畜　斗精(應劭/風俗)
(通曰殺犬磔禳犬者金畜禳却也抑金使不害也春秋/考異郵曰七九六十三陽氣通故斗運狗三月而生宋)
(均注曰狗斗/精之所生也)烏龍　白鸇(陶潛捜神記曰㑹稽句章人/張然養一狗甚快名曰烏龍)
(周處風土記曰犬則青鸇白雀飛/龍虎子馴良㨗警難狎易使也)竦耳　注精(賈岱宗/大狗賦)
(曰竦耳側聽搜神記曰張然有少婦與奴通謀殺然因/作飯共食奴拔刀倚户然有犬名烏龍注精䑛唇視奴)
(然亦覺之大喚曰烏龍犬應/聲傷奴奴仆地遂取刀斬之)黄顄　赤精(許慎說文曰/獫黑犬黄顄)
(也傅𤣥走狗賦曰轉/視流光朱耀赤精)長耳　短喙(白澤圗曰黑狗白頭/長耳卷尾龍也蔡氏)
(清論曰望視之兎白蹄之豕短喙之犬修頭之馬斯/禽獸也猶形乎勢觀况君子之視獨無表告者哉)旅
獒　周狗(尚書曰西旅獻獒公羊傳/曰靈公有周狗謂之獒也)鈴蹄　鋸齒(傅元/走狗)
(賦曰舒節急筋豹耳龍形啼如結鈴五魚體成周處風/土記曰犬則青鸇白雀飛龍虎子猲獢五魚狼牙鋸齒)
宋淖　韓盧(莊子曰介鬪閭里有狗宋人之駑狗也其/家命之為淖逐狗不及止而望之自以為)
(過矣戰國策曰齊欲伐魏淳于髠謂齊王曰韓盧者天/下之壯犬也東郭㕙者海内之狡兎也韓盧逐東郭㕙)
(環山者三騰山者五兎極於/前而犬疲于後各死其處)白首　素牙(山海經曰陰/山有獸焉其)
(狀如狸白首其名天狗傅𤣥走狗賦曰足/縣鈎爪口含素牙首類驤螭尾如騰蛇)賫書　衘卵
(述異記曰陸機在吳謂犬曰我家絶無書信以竹筩繫/之犬頸犬疾走向吳其家作荅内竹筩中仍馳還洛郭)
(緣生述征記曰古徐國宫人娠而生卵弃之水/濵有犬名后蒼銜而歸俄而成人遂為徐嗣君)走百里
　髙三尺(穆天子傳曰天子之狗走百里執虎豹也郭/頌魏晉俗語曰太康七年天郊壇下有白犬)
(髙三尺光色鮮明/恒卧見人則去)賦魏賈岱宗大狗賦(余生處大魏之/祚政遭王路之)
(未闢進不得補過之功退不得銜國之冊帝曰疇咨近/在朔易越佊西旅大犬是獲其頭顱也不可論以盡其)
(骨法也不可辨而釋傞湸蹴蹌椎資猛相亢然髙八九/尺形體如箭鏑象貌如刻畫毛踰紫艷光雙眉如白璧)
(時頻伸而振迅若應龍之騰擲爪類刀戈牙如交㦸聞/林獸之羣爭欻斷鏁而齕石逆風長厲野禽是覓鼻嗅)
(微香眼裁輕跡盼􁹙而奮怒揮霍而振閲譬天梁折地/柱劈倒曵白象挫其腰齧掣六駮折其脊拓􁻽熊羆破)
(其胸􁻾抄獸頭斷其􁹙爪處如劍犛牙創似鈹刺視其/未死之間血泉涌如箭射于是駈麋鹿之大羣入窮谷)
(之峻戹走者先死徃者被擊前無了遺後無一隻然其/所折服敬主識人晝則無窺窬之客夜則無奸淫之賔)
(通聽百里夜吠狺狺若乃蠻夷猾夏列士異操輕櫬單/集人馬銜枚猛火先覺音聲正摧竦耳側聽則恒山動)
(南向嗺嗺則霍山頽眈精直視則曾丘䃬虓嚇奔突則/重闉開非吾畋獵之有益乃可安國家衛四隣者也昔)
(宋人有鵲子之譽韓國珍其大盧彌明振之於巨獒槃/瓠受之于鑾都淪百代之名狗敢餘犬之能俱絶四鐵)
(之猲獢云何/盧令之足書)西晉傅𤣥走狗賦(蓋輕迅者莫如鷹猛㨗/者莫如虎惟良犬之禀)
(性兼二㒞之勁武應天人之景暉順儀象而近處憑水/木之和氣鍊金精以自輔統黔喙于秋方居太素之内)
(寓諒韓盧其不抗豈晉獒之能禦既乃濟盧泉涉流沙/踰三光跨大河希代來貢作珍皇家骨相多竒儀表可)
(嘉足懸鈎爪口含素牙首類驤螭尾如騰蛇脩頸闊腋/廣前捎後豐顱促耳長义緩口舒節急筋豹耳龍形蹄)
(如結鈴五魚體成勢似凌青雲目若泉中星轉視流光/朱曜赤精震茹黄而慴宋鵲兮越妙古而揚名于是尋)
(漏跡躡遺踪形疾騰波勢如駭龍邈朝烏之輕機兮絶/猛獸之逸軌漂星流而景屬兮逾窈㝠而騰起陵岡越)
(壑横山超谷原無遁逸林無隱鹿顧正隰以嬉遊兮步/蘭臯而騁足然後娛志苑囿逍遥中路屬精萊以待蹤)
(逐東郭之狡兎既洋洋以衍衍逞妙觀于永路既迅㨗/其無前又閒暇而有度樂極情遺逸足未殫抑武烈而)
(就羅兮順計麾而言旋歸功美于執絏兮其槃瓠之不/虞感恩養而懷德兮願致用于後田聆輶車之鸞鏕兮)
(逸猲獢/而盤桓)
鹿第十一(叙/事)爾雅曰鹿牡麚牝麀其子麛絶有力􁸼春
秋運斗樞曰揺光散為鹿江淮不祠則瑶光不明彘生
鹿衡波傳曰鹿生三年角自墮史記曰古者皮幣諸侯
以聘享乃以白鹿皮方尺緣以藻繢為幣直四十萬王
侯朝覲享聘必以為幣薦璧然後得行漢西夷傳曰雲
南縣有神鹿兩頭食毒草抱朴子曰鹿壽千歲滿五百
歲則色白瑞應圗曰王者承先聖法度無所遺失則白
鹿來爾雅曰麠大麃(薄交/反)牛尾一角􁻿大麕旄毛狗足
(旄毛尾/㺜長也)說文曰􁻿或作麂或作麖事對四駕　六飛(越/絶)
(曰越王勾踐有寳劍薛燭曰是巨闕非寳劍也王曰然/巨闕初成之時吾坐于露壇之上宫中有四駕白鹿而)
(過者奔車驚春秋厯命序/曰神駕六飛鹿化三百歲)三角　七星(伙侯古今注曰/漢明帝永平九)
(年三角鹿出江陵劉敬叔異苑曰鄱陽樂安彭曾射一/鹿兩角間有道家七星符而其祖名字鄉居年月存焉)
(遂斷/射獵)求友　鳴麑(楚詞曰飛鳥號其羣兮鹿鳴求其友/把宮而宫應彈角而角動魏文帝短)
(歌曰呦呦㳺鹿街草鳴/麑翩翩飛鳥狹子巢棲)黄衣　紫纈(劉義慶幽明録曰/陳郡謝鯤常在一)
(亭中宿此亭從来殺人夜四更末有一黄衣呼幼輿可/開戸鯤令伸臂於忩中於是授腕鯤即極力而牽之臂)
(便脱乃還去明日看乃鹿臂尋血遂取獲焉陶潛搜神/後記曰淮南来氏於田種豆忽見有二女姿色甚羙著)
(紫纈襦青裾天雨而衣不濕其壁先挂一/銅鏡鏡中見二鹿以刀斫獲之以為脯)齊逐　戎掎
(韓詩外傳曰齊景公逐白鹿至畝丘見封人曰使吾君/夀金玉是賤百姓是寳公曰善左傳曰譬如捕鹿晉人)
(角之諸/戎掎之)賜百金　壽千歲(管子曰桓公問管子楚之强/國舉兵伐之恐力不能過奈)
(何對曰公貴買其鹿公即為百里之城使人載錢二千/萬求生鹿於楚人楚人釋其農而田鹿管子告楚人賈)
(曰為致生鹿賜子金百斤仆至金千斤/抱朴子曰鹿壽千歲滿五百歲則色白)老子乘　王母
使(崔元山瀨鄉記李母碑曰老子乗白鹿下託於李母/也孫柔之瑞應圖曰黄帝時西王母使使乗白鹿獻)
(白環之休符/有金方也)賦唐虞世南白鹿賦(惟皇王之盛烈表帝徳/之休符有金方之瑞獸)
(乃曜質於名都既馴洽於郊甸亦騰倚於山隅素毳呈/彩霜亳應圖宴嘉賔於雅什偶仙客於天衢故能著羙)
(祥瑞流/名典謨)頌呉薛綜白鹿頌(皎皎白鹿體質馴良/其質皓曜如鴻如霜)
兎第十二(叙/事)爾雅曰兎子嬎(敷萬/反)其迹迒絶有力欣春秋運斗
樞曰玉衡散為兎禮記曰祭宗廟之禮兎曰明視伏侯
古今注曰建平元年山陽得白兎目赤如朱山海經曰
天池山有獸如兎鼠首以其背飛名飛兎以背上毛飛
去王充論衡曰兎砥雄毫而孕及其生子從口中瑞應
圖曰赤兎者瑞獸王者盛德則至事對目赤　背飛(伏/侯)
(古今注曰成帝建平元年山陽得白兎其目赤如朱山/海經曰天池山冇獸如兎鼠首以其背飛名飛兎以背)
(上毛/飛)得髕　進肩(應劭風俗通曰兎髕俗説臘正祖之/食得兎髕者名之曰幸賞以寒酒幸)
(者令人吉利東觀漢記曰王朗追上自薊東/南馳至南宫馮異進麥飯兎肩因渡呼沲河)擾室　環
山(范曄後漢書曰蔡邕性篤孝母亡廬于塜側有兎馴/擾其室戰國䇿曰齊欲伐魏淳于髠謂齊王曰韓盧)
(者天下之壯犬也東郭㕙者海内之狡兎也韓盧逐東/郭㕙環山者三騰山者五兎極於前犬疲於後田父見)
(之無勞倦之/苦而擅其功)擣藥　和丹(傅𤣥歌辭曰兎擣藥月間安/足道神烏戲雲間安足道抱)
(朴子曰和安丹法以兎血和丹與密蒸之百日服之如/梧子者二丸一百日有神女二人來侍可役使也)
爰爰　趯趯(毛詩曰兎爰閔周也有兎爰爰雉離于羅又/曰趯趯毚兎遇犬獲之往來行言心焉數之)
舞鎬　遊墳(紀年曰宣王三年有兎舞鎬謝承後漢書/曰方儲字聖明幼䘮父事母孝母死乃負)
(土成墳種竒樹千株鸞/鳥棲其上白兎遊其下)射首　刻毛(范煜後漢書曰劉/昆王莾時教授弟)
(子恒五百餘人毎春秋饗射常備列典儀以素木匏葉/為爼豆桑弧蒿矢以射兎首毎月行禮縣宰輙率吏屬)
(而觀之張璠漢記曰梁冀起兎苑于河南移檄在/所調發生兎刻其毛以為識人有犯者罪至死)賦東
晉王廙兎賦(曰皇大晉祖宗重光固坤厚以為基兮廓/乾維以為綱方將朝服濟江傳檄萬國反)
(梓宫於舊塋兮奉聖帝乎洛陽建中興之遐祚兮與二/儀乎比長於是古之有德則納瑞而永安無德則不勝)
(而為災赤烏降於周文兮尚稱曰休哉桑榖生於殷庭兮/中宗克己以成仁雊雉登夫鼎耳兮武丁責躬而教純)
狐第十三(叙/事)説文曰狐妖獸也鬼所乘也有三德其色
中和小前大後死則丘首從犬爪聲爾雅曰狸狐貒貈
醜其足蹯其跡􁼀(􁼀指/頭處)白虎通曰狐死首丘不忘本也
明安不忘危也徳至鳥獸則九尾狐見者九配得其所子
孫繁息也於尾者後當盛也春秋潛潭巴曰白狐至國
民利不至下驕恣山海經曰武都之山黒水出焉其上
有𤣥狐蓬尾郭氏𤣥中記曰千嵗之狐為淫婦百嵗之
狐為美女道士名山記曰狐者先古之淫婦也其名曰
紫紫化而為狐故其怪多自稱阿紫也抱朴子玉策記
曰狐及狸狼皆壽八百嵗滿三百嵗暫變為人形詩義
問曰狐之類貉貒貍也貉子曰貆貆形狀與貉類異世
人皆名貆(胡烜/反)貉子似貍爾雅曰貈子貆(其雌者名􁹙/音才瘵反今)
(江東呼貉/為􁹙􁹙)貒子貗(貒豚也/一名貛)又曰貍子􁼁(今或呼貍/為狐狸)事對
忌犬　首丘(劉敬叔異苑曰胡道洽自云廣陵人好音/樂醫術之事體有腬氣常以名香自防惟)
(忌猛犬自審死日誡弟子曰氣絶便殯勿令狗見我尸/也死於山陽斂畢覺棺空即開看不見尸體時人咸謂)
(狐也禮記曰古之人有言曰狐死正首/丘仁也白虎通曰狐死首丘不忘本也)持火　聽冰(管/輅)
(傳曰夜有二小物如獸手持火以口吹之書生舉刀斫/斷腰視之狐也自此無火災郭縁生逑征記曰北風勁)
(河氷始合要湏狐行云此物善/聽聽氷下無水聲然後過河)有三徳　長百獸(許愼/説文)
(曰狐妖獸也鬼所乗也有三徳其色中和小前大後死/則首丘戰國策曰荆宣王問羣臣曰吾聞北方之民畏)
(昭奚恤果誠何如江乙對曰虎求百獸而食之得狐狐/曰天帝令我長百獸今子食我是逆天帝命也子以我)
(不信吾為子先行子隨我後觀百獸之見我而/敢不走者乎虎以為然遂與之行獸見皆走)應夏禹
　瑞周文(趙煜呉越春秋曰禹年三十未娶行塗山恐/時暮失嗣曰吾之娶也必有應矣乃有白狐)
(九尾而造於禹禹曰白者吾服也九尾者其證也於是/塗山人歌曰綏綏白狐九尾龎龎成于家室我都攸昌)
(于是娶塗山女郭璞山/海經圖讚曰作瑞周文)讚晉郭璞山海經圖九尾狐讚(青/丘)
(竒獸九尾之狐有道翔見出/則䘖書作瑞周文以摽靈符)
鼠第十四(敘/事)説文曰鼠穴蟲􁼂名也象形凡鼠之屬皆
從鼠爾雅曰鼢鼠(地中/行)鼸鼠(以頰裏/藏食)鼷鼠(有螫/毒者)鼶䑕(鼶/音)
(斯/)鼬鼠(今鼬似鼦赤黄色大/尾啖鼠江東呼為鼪)鼩鼠(音劬小/鼱鼩也)鼫鼠(形大如/鼠頭似)
(免尾有毛青黄色好在田/中食粟豆闗中呼為鼩鼠)豹文鼮鼠(音廷文/彩如豹)鼳鼠(鼳孤/覓反)
(似鼠而蒼黒/色在樹木上)鼯鼠夷由(状如小狐似蝙蝠肉翅飛且/乳亦謂之飛生音如人呼)説
文曰鼢鼠伯勞之所化也䶄鼠令鼠也(斑/鼠)束晢發蒙記
曰西域有火鼠之布東海有不灰之木魚豢魏畧曰大
秦國有辟毒鼠劉敬叔異苑曰西域有鼠王國鼠之大
者如狗中者如兎小者如常鼠頭悉白商賈有經過其
國者不先祈祀則嚙人衣裳山海經曰丹熏之山有獸
焉其狀如鼠而兎首麋耳以其尾飛名曰耳鼠可禦百
毒鄭氏𤣥中記曰百歳之鼠化為蝙蝠晉太康地記曰
鳥鼠山在隴西首陽縣鼠尾短如家鼠穴入三四尺鼠
在内鳥在外鄧徳明南康記曰南康英山石室有金鼠
時見百怪書曰鼠咋人衣領有福至吉本草曰鼹鼠世
中一名隱鼠形如鼠而無尾黒色長鼻莊子曰鼹鼠飲
河不過滿腹事對食火　飲泉(爾雅曰鼯鼠夷由郭璞/注曰狀如小狐食烟火)
(能從髙赴下不能從下上高沈懐逺南/越志齕鼠似鼹鼠常洞地穴飲泉噬竹)銜炷　齧鞍(釋/法)
(顯佛游本記曰祗圍精舎燒香續明日月不絶鼠銜炷/燒幡葢遂及精舍都盡魏志曰鄧哀王冲字蒼舒時軍)
(國多事用刑嚴重太祖馬鞍在庫為鼠所齧以/報太祖笑曰兒衣在側尚齧况馬鞍懸於柱乎)玉星
金室(春秋運斗樞曰玉衡星散而為鼠鄧徳明南康記/曰南康山石室號金堂内金色有金鼠時見也)
尾白　毛蒼(郭璞洞林曰宣城郡有隠鼠大如牛形似/鼠象脚脚有三甲皆如驢蹄身赤色胸前)
(尾上白異物志曰鼠母頭脚似鼠毛蒼口鋭/大如水牛而畏狗永田時有外災起於鼠)盜肉　捧
珠(史記張湯杜陵人其父為長安丞湯守舍還而鼠盗/肉其父怒笞湯湯掘鼠窟得鼠及餘肉劾鼠掠治劉)
(敬叔異苑曰景平中東陽大水永康蔡喜夫避住南壟/夜有大鼠浮水而来伏喜夫奴牀角奴愍而不犯毎以)
(飯與之水勢既退喜夫既得反故居鼠以前脚捧/青絹紙裹三斤許珠著奴牀前啾啾状如欲語也)有皮
　無骨(毛詩曰相鼠刺無禮也相鼠有皮人而無儀人/而無儀不死何為干寳搜神記曰晉太康中㑹)
(稽郡彭蜞及蟹皆化為老鼠大/食稲為災始成者有肉而無骨)腹白　背蒼(廣志曰白/鼯鼠長尾)
(白腹善登緣與鼠小異者也郭璞曰狀如小狐似蝙蝠/肉足短尾頭脅毛紫背上蒼文腹下黄喙領雜白也)
爪長　尾短(爾雅曰鼯鼠夷由郭璞注曰狀如小/狐脚短爪長廣志曰鼢鼠深目短尾)食鳥
　毁牛(爾雅曰鼹鼠郭璞注曰江東呼鼹鼠者似鼠大/而食鳥在樹木上也魏文帝與王朗書曰蚤蝨)
(雖細困於安寝鼷/鼠雖微猶毀郊牛)尾飛　背騰(山海經曰丹熏之山有/獸焉其状如鼠而兎頭)
(麋耳其音如嘷犬以尾飛名曰耳鼠郭璞山海經圖飛/鼠讃曰或以尾翔或以髯凌飛鳴鼓翰倐然背騰固無)
(常所唯/神所慿)肉萬斤　壽三百(東方朔神異記曰北方曾氷/磎鼠在氷下出焉其状如鼠)
(肉重萬斤抱朴子玉䇿記稱鼠三百歲滿一百歲者則色白/善慿人而卜名曰仲能知一年中吉凶及千里外事也)
見東宫　獲北苑(晉起居注曰元康元年五月白鼠一/見東宫後魏書曰永興三年春於北)
(苑獲白鼠尋死剖/之腹中三子盡白)賦後魏盧元明劇鼠賦(跖實排虚巢/居穴處惟飲)
(噬於山澤悉潛決於林蘌故寝廟有處茂草别所矧乃/㣲蟲乖羣異侣千紀而進於情難許爾雅所載厥類多)
(種詳其容質並不足重或處野而隔隂山或同穴而隣/嶓冡或飲河以求飽腹或噏烟而游森聳然今者之所)
(論出於人家之壁孔嗟乎在物最為可賤毛骨莫充於/玩賞脂肉不登於爼膳故淮南輕舉遂嘔腸而莫追東)
(阿體拘徒稱仙而被譴其為状也憯惔咀吁睢離睒暘/鬚似麥穟半垂眼如豆角中劈耳類槐葉初生尾若杯)
(酒餘瀝乃有老者羸䯣疥癩偏多奸計衆中無敵託社/忌器妙觧自惜深藏厚閉巧能推覓或尋繩而下或自)
(地高擲登機縁櫃盪扉動帟㣼㣼終朝轟轟竟夕是以/詩人為辭實云其碩盜千湯之珍爼傾留髠之香澤傷)
(繡領之斜製毁羅衣之重襲曹舒由是獻規張湯為之/被謫亦有間居之士倦游之客絶慶弔以飬眞素擯左)
(右而尋詩易庭院肅清房隴虚寂爾以羣鼠乗間東西/攛擲或林上捋髭或戸間出額貌甚舒暇情無畏愓又)
(領其黨與欣欣奕奕欹覆箱奩騰踐茵席共相/侮慢特無宜適嗟天壤之含𢎞產此物其何益)
猴第十五(敘/事)毛詩草蟲經曰猱獼猴也楚人謂之沭猴
老者為獑(在咸/反)猢獑猢駿㨗也其鳴噭噭而悲抱朴子
玉策記曰山中申日稱人君猴也猴壽八百歳繁露曰
猿似猴大而黒長前臂夀八百好引其氣也周索氏孝
子傳曰蝯寓屬也或黄黑通臂輕巢善縁能於空輪轉
好吟雌為人所得終不徒生爾雅曰累猴似猴南海人
名為累猴也玃似犬母猴也色蒼黒能攫持人好顧盻
玃父善顧狒狒如人被髪迅走食人威夷長􁹿而泥(泥/少)
(力/)蜼卬鼻而長尾(蜼以獼猴而大蒼黒色尾長數尺似/獺尾末有歧鼻露向上雨則自懸於)
(樹以尾/塞鼻)又曰豽(女滑/反)無前足狙玃屬也􁹙(竭於/反)如豹而
形似獼猴多鬚奮迅其頭能舉石以摘於人也又曰蒙
頌似猴而小紫黑色可畜以捕鼠勝猫説文曰□(火木/反)
類犬腰以上黄腰以下黑食母猴呉録地理志曰果然
猨狖之類也色青赤有文居樹上説文曰􁼃􁼃(音愚玉/篇音扶)
(沸/反)人身反踵自笑則上脣掩其目一名梟羊如麂善登
木劉欣廣州記曰猦母似猨而無尾見人若慙屈頸叩
頭打殺得風還活括地圖曰猩猩人靣豕身知人名也
事對抱梁　升木(袁歩排諧集常山王九命文曰及至/圖身失所覊靮人間馴纓服制惟意)
(所牵登楹而遨抱梁而眠拾摭遺餘恣口所便毛詩曰/無教猱升木毛萇注曰猱猨属也孫炎注爾雅曰猱母)
(猴/也)丹脣　赤足(𫝊𤣥猨猴賦曰戴以赤幘襪以朱巾装/其面丹其脣揚眉蹙額若愁若嗔江乗)
(地記曰攝山有山猨赤足或/見渉冬積雪輒有一行跡)騎牛　服鼠(郭須魏晉世/語曰司馬宣)
(王辟周泰為新城太守鍾毓謂泰曰君釋褐登宰府乞/兒乘小車一何駃泰曰君明公之子少有文彩故守吏)
(職獼猴乗土牛一何遲衆賔悦服王充論衡曰蚊䖟之/力不如牛馬牛馬困於蚊䖟者勢也鹿之角足以觸犬)
(猴之手足以搏鼠然而鹿制/於犬猴服於鼠爪不利也)蟲質　獸身(譙子法訓曰/人之所以貴)
(者以其禮節也人而無禮其獼猴乎雖人象而蟲質也/玩籍獼猴賦曰體多似而匪類貌乖殊而不純外察慧)
(而無度兮故/人靣而獸身)賦後漢王延夀王孫賦(原天地之造化實/神偉之屈竒道𤣥)
(㣲以密妙信無物而弗為有王孫之狡獸形陋觀而醜/儀顔状類乎老公軀體似乎小兒眼睚  □    以眩)
(額䁵䘏視職/      □)　(睫以䀗離鼻睳/歴而隳    􁼄)　　(突/齁)　　(高匡而曲/以䶋  􁼅)
(􁼆/)　(耳聿役以適􁼇知口嗛/  㗩    以      □)　　(□以䶨以齴齺鄒脣/齒崖崖      齴嚼)
(􁼈□而而囁聲歴唲儲糧食於兩頰稍委輸於胃脾踡/􁼉蹲  狗踞    鹿而喔咿或嗝  嗝而□□又嘀)
(嗅/胎)　(􁼊其若啼姿僭傔/睕  朘    而􁹙)　　(䁑而總贛□豁盱閱以𤨏䤈/  鍚􁹙        愞而踧􁸼)
(訾生深山之茂林處嶄巖之嶔﨑性􁼋猜而㺕疾態鋒/出而横施縁百仞之高木攀窈褭之長枝背牢落之峻)
(壑臨不測之幽溪尋柯條以宛轉或捉腐而登危若将/頽而復著紛羸絀以陸離或羣跳    而電透或爪懸)
(而瓠垂上觸手而拏攫下對足而登跂至攀􁼌以狂接/夐儵眒而奄赴時遼落以蕭索乍睥睨以容與或蹫趹)
(臬以踐遊又咨陬而攢聚扶嶔崟以□縷椽甘苦躡危/  而騰舞忽涌逸而輕逃𦍑難得而覼  同    於人)
(類好哺槽而/□    陋䣱)　(釂乃設酒於其側竟爭飲而蹋鬃/  以迷醉矇眠睡而無知暫拏)　(馳/)
(以□於庭縛遂纓絡以縻羈歸/鎖繋    廐觀者吸咽而忘疲)詩陳蕭銓夜猨啼詩(桂/月)
(影才通猨啼逈入風隔巖還嘯侣臨潭自響空挂/藤疑取飲吟枝似避弓别有三聲淚霑裳竟不窮)
　初學記卷二十九
欽定四庫全書
　初學記巻三十
　　　　　　　　　　　　　　唐　徐堅　撰
　　鳥部
鳳第一(叙/事)孔演圖曰鳳火精毛詩草蟲經曰雄曰鳳雌
曰凰其雛為鸑鷟或曰鳳凰一名鸑鷟一名鶠毛詩疏
曰鳳非梧桐不棲非竹實不食論語摘衰聖曰鳯有六像
九包六像者一曰頭像天二曰目像日三曰背像月四
曰翼像風五曰足像地六曰尾像緯九包者一曰口包
命二曰心合度三曰耳聽達四曰舌詘伸五曰彩色光
六曰冠矩州七曰距銳鈎八曰音激揚九曰腹文户行
鳴曰歸嬉止鳴曰提扶夜鳴曰善哉晨鳴曰賀世飛鳴
曰郎都知我唯黄持竹實來故子欲居九夷從鳳嬉(宋/均)
(曰緯五緯也度尺也州當作采朱色也户所由出入也/應天下和平者也黄黄中通理也鳳遇亂則潛居九夷)
許慎說文曰鳳神鳥也天老曰鳳像鴻前麐後蛇頸而
魚尾龍文龜背鷰領雞喙五色備舉出東方君子之國
翺翔四國之外過崑崙飲砥柱濯羽弱水暮宿丹宫見
則天下大安寧字從鳥凡聲也鳳飛則羣鳥從以萬數
也皇甫謐帝王世紀曰黄帝服齋于中宫坐于𤣥扈洛
上乃有大鳥雞頭鷰喙蛇頸龍形麟翼魚尾其狀如鶴
體備五色三文成字首文曰順德背文曰信義膺文曰
仁智不食生蟲不履生草或止帝之東園或巢阿閣其
飲食也必自歌舞音如簫笙漢書元始三年有鳳皇集
東海遣使祠其處宣帝時鳳皇神雀甘露降集京師赦
天下鳳皇集上林廼作鳳皇殿以答嘉瑞任子曰鳳為
羽族之美麟為毛類之俊龜龍為介蟲之長楩柟為衆
材之最是物之貴也事對銜圖　授璽(春秋合誠圖曰/黄帝坐𤣥扈洛)
(水上與大司馬容光等臨觀鳳皇銜圖置帝前帝再拜/受圖宋均注𤣥扈石室名又曰堯坐舟中與太尉舜臨)
(觀鳳皇負圖授堯圖以赤玉為匣長三尺廣八寸/黄玉撿白玉繩封兩端其章曰天赤帝符璽五字)丹宂
　紫庭(山海經曰丹宂之山有鳥名曰鳳皇是鳥自歌/自舞見則天下大安寧蔡邕琴操曰周成王時)
(天下化鳳皇來舞於庭成王乃援琴而歌/曰鳳皇翔兮於紫庭余何德兮以感靈)六德　五象
(桓𤣥鳳皇賦曰惟羽族之殊誕獨鸞皇而稱傑邈區宇/以超棲撫朝陽於丹宂備六德以成文暉藻翰之郁烈)
(韓詩外傳曰夫唯鳳為能究萬物通天地故得鳳像之/二則鳳過之得鳳像之三則鳳集之得鳳像之四則春)
(秋下就之得鳳像之五則鳳沒身居/之黄帝曰於戲允哉朕何敢與之焉)十子　五雛(焦贑/易林)
(曰鳳有十子同巢共母懽以相保又曰鳳/生五雛長于南郭君子康寜身榮悅樂)巢閣　棲桐
(尚書中候曰堯即政七十年鳳皇止庭伯禹拜曰黄帝/軒轅氏鳳皇巢阿閣詩義疏曰鳳皇名鸑鷟非梧桐不)
(棲非竹實不食諸說/鸑鷟鳳類與此不同)風翼　雲儀(論摘衰聖曰鳳有六/像四曰翼像風晋陶)
(潛讀山海經詩曰靈鳳撫雲儀神鸞/垂玉音雖非世上寳爰得王母心)金咮　朱冠(陸翽/鄴中)
(記曰石季龍皇后在觀上有詔書五色紙著鳳口中鳳/既銜詔待人放數百丈緋繩轆轤徊轉鳳皇飛下鳳以)
(木作之五色漆畫咮脚皆用金晋/顧愷之鳳賦曰朱冠赫以䨇翹)陽精　靈質(鶡冠子/日鳳皇)
(鶉火之禽陽之精也德能致之其精/畢至顧愷之鳳賦曰靈質翽其高舉)止帝梧　集王谷
(韓詩外傳曰黄帝乃服黄衣帶黄紳戴黄冕齋于中宫/鳳乃蔽日而至黄帝降于東階西向再拜稽首皇天降)
(祉不敢不承命鳳乃止帝東園集帝梧桐食帝竹實浚/身不去焦贛易林曰神鳥五色鳳皇為王集於王谷使)
(君得/所)五彩羽　千金毛(東觀漢記曰建武十七年鳳皇/至高八九尺毛羽五彩集頴川)
(羣鳥並從葢地數頃留十七日乃去王子年拾遺記曰/周昭王以青鳳之毛為二裘一曰燠質一曰暄肌常以)
(禦寒至厲王末猶寶此物及厲王流於彘人得而珍之/罪有䧟大辟者以青鳳毛贖罪免死片毛則准千金)
賦唐太宗鳯賦(有一威鳯憇翮朝陽晨游紫霧夕/飲𤣥霜資長風以舉翰戾天衢而)
(逺翔西翥則烟氛閟色東飛則日月騰光化垂鵬於/北裔訓羣鳥於南荒彌亂世而方降膺明時而自彰)
(幸頼君子以依以持引此風雲濯斯塵滓披蒙翳於葉/下發光華於枝裏仙翰屈而還舒靈音摧而復起盻入)
(極以騰翥臨九天而高峙庶廣德於衆禽非崇利於一/已是以徘徊感德顧慕懐賢憑明哲而禍散託英才而)
(福延答惠之情彌結報功之志方宣非知難而行/易思令後以終前俾賢德之流慶畢萬葉而芳傳)晉傅
咸儀鳯賦(仰天文以彌觀兮覽神象乎太清伊儀鳳之/誕育兮禀朱行之淳精故能體該衆妙德備)
(五靈穢維塵之紛濁兮患俗網之易嬰心𦕈𦕈其悠逺/兮意飄飄以遐征翔寥廓以輕舉兮凌清霄而絶形若)
(乃龍飛九五時惟大明闡隆正道既和且平感聖化而/來儀兮讃簫韶於九成随時宜以行藏兮諒出處之有)
(經豈以美而賈害兮固以德而見榮曠千載而莫覩兮/忽翻爾而來庭應龍至兮庶有感於斯誠而君子之是)
(忽兮賦微物以申情雖綺靡之可翫兮悲志/大之所營敢砥鈍於末蹤兮厠瓦礫於瑶瓊)詩魏劉楨
鳯皇詩(鳯皇集南岳徘徊孤竹根於心存不厭奮翅/騰紫氛豈不常辛苦羞與雀同羣何時當來)
(儀要須/聖明君)陳張正見賦得威鳳棲梧桐詩(丹山下威鳳來/集帝梧中欲舞)
(春花落將飛秋葉空影照龍門水聲/入洞庭風别有將雛曲翻更合絲桐)
鶴第二(叙/事)詩義疏曰鶴大如鵝長三尺脚青黒高三尺餘
赤頰赤目喙長四寸多純白亦有蒼色蒼色者今人謂
之赤頰常夜半鳴其鳴高朗聞八九里唯老者乃聲下
今呉人園中及士大夫家皆飬之雞鳴時亦鳴繁露曰
鶴知夜半(鶴水鳥也夜半水位感/其生氣則益喜而鳴)鶴所以壽者無死氣
於中也相鶴經曰鶴者陽鳥也而遊於隂因金氣依火
精以自養金數九火數七故七年小變十六年大變百
六十年變止千六百年形定體尚潔故其色白聲聞天
故頭赤食於水故其喙長軒於前故後指短棲於陸故
足髙而尾凋翔於雲故毛豐而肉疎大喉以吐故脩頸
以納新故生大壽不可量所以體無青黄二色者水土
之氣内養故不表於外是以行必依洲嶼止不集林木
葢羽族之宗長仙人之騏驥也鶴之上相痩頭朱頂露
眼黝睛髙鼻短喙䯓(音故/解反)頰􁼍(音德/宅反)耳長頸促身鷰膺
鳳翼雀毛龜背鼈腹軒前垂後髙脛粗節洪髀纖指此
相之備者也鳴則聞於天飛則一舉千里鶴二年落子
毛易黒㸃三年産伏復七年羽翮具復七年飛薄雲漢
復七年舞應節復七年晝夜十二時鳴中律復百六十
年不食生物復七年大毛落茸毛生雪白或純黒泥水不汚
復百六十年雄雌相視目睛不轉而孕千六百年飲而
不食鸞鳳同為羣聖人在位則與鳳皇翔於甸事對陽
鳥　仙禽(淮南八公相鶴經曰鶴者陽鳥也而遊/於隂鮑照舞鶴賦曰偉胎化之仙禽)金衣
　玉羽(西京雜記曰始元元年黄鶴下太液池上為歌/曰黄鶴飛兮下建章羽肅肅兮行蹌蹌金為衣)
(兮菊為裳自顧薄德愧爾嘉祥/鮑照舞鶴賦曰振玉羽而臨霞)翔紫蓋　養青田(盛𢎞/之荆)
(州記曰衡山有三峯極秀一名紫葢澄天明景輙有一/雙白鶴廻翔其上清響亮徹永嘉郡記曰有洙沐溪去)
(青田九里此中有一雙白鶴年年生子長大便去/只惟餘父母一雙在耳精白可愛多云神仙所養)入帳
　乗軒(李遵太元與人茅君傳曰好道者入廟或見一/白鶴入帳中白鶴者皆是九轉還丹使左傳曰)
(衛懿公好鶴/鶴有乗軒者)飲瑶池　翔金穴(鮑照舞鶴賦曰朝戲於/芝田夕飲乎瑶池李遵)
(太元眞人茅君内傳曰茅盈留句曲山告二弟曰吾去/有局任不復得數相往來父老歌曰茅山連金穴江湖)
(據下流三神乗白鶴各居一山頭佳雨灌得稻陸田亦/復周妻子保堂室使我百無憂白鶴翔金穴何時復來)
(遊/)素羽　黝睛(王韶之神境記曰榮陽郡南百餘里有/蘭岩常有雙鶴素羽皦然日夕偶影翔)
(集傳云昔夫婦俱隐此年數百歳化成此鶴/淮南八公相鶴經曰鶴之上相露眼黝睛)丹頰　朱
頂(詩義疏曰鶴形如大鵝丹頰赤目相鶴/經曰鶴之上相痩頭朱頂長頸促身)龜背　鳳翼
(淮南八公相鶴經曰鶴之上/相雀毛龜背又曰鷰膺鳳翼)飲溶溪之水　唼太湖之
萍(王子年拾遺記曰周昭王時塗修國獻青鳳丹鶴各/一雄一雌以潭臯之粟飼之以溶溪之水飲之何晏)
(詩曰雙鶴比翼遊羣飛戲太清常畏失網/羅憂患一朝并豈若集太湖順流唼浮萍)賦魏曹植白
鶴賦(嗟皓麗之素鳥兮含奇氣之淑祥薄幽林以屏處/兮䕃重景之餘光狹單巢於弱條兮懼衝風之難)
(當無沙棠之逸志兮欣六翮之不傷承邂逅之僥倖兮/得接翼於鸞皇同毛衣之氣類兮信休息之同行痛良)
(㑹之中絶兮遘嚴災而逢殃共/太息而祇懼兮抑吞聲而不揚)宋鮑照舞鶴賦(散幽經/以驗物)
(偉胎化之仙禽鍾浮曠之藻質抱清逈之明心指蓬壺/而翻翰望崑閬而揚音匝日域以廻騖窮天漢而髙尋)
(踐神區其既遠積靈祀而方多睛含丹而星曜項凝紫/而烟華引圓吭之纖婉頓脩趾之洪姱疊霜毛而弄影)
(振玉羽而臨霞朝戲於芝田夕飲乎瑶池厭江海而游/澤掩雲羅而見覊去帝鄉之岑寂歸人寰之喧卑歳崢)
(嶸而愁暮心惆/悵而哀離云云)詩梁簡文帝賦得舞鶴詩(來自芝田遠/飛渡武溪深)
(振迅依吳市差池逐晉琴奇聲傳逈澗/動翅拂花林欲知情外物伊洛有清潯)梁呉均詠鶴詩
(本自乗軒者為君階下禽/摧藏多好貌清唳有奇音)陳隂鏗詠鶴詩(依池屢獨舞/對影或孤鳴)
(乍動軒墀歩/時轉入琴聲)孔徳紹賦得華亭鶴詩(華亭失侶鶴乗/軒寵遂終三山)
(凌苦霧千里激悲風心危白露下聲/斷綵絃中何言斯物變翻復似遼東)
雞第三(叙/事)春秋說題辭曰雞為積陽南方之象火陽精
物炎上故陽出雞鳴以類感也雞之為言佳也佳而起
為人期莫寳也(善為人制/晏早之期)春秋運斗樞曰玉衡星散為
雞遠雅頌著倡優則雄雞五足爾雅曰雞大者蜀蜀子
雓未成雞曰僆絶有力奮雞三尺為鶤棲於杙為榤鑿
垣而棲為塒(郭璞注曰蜀今蜀雞也雓雞子名也今/江東呼雞少者為僆鶤古之名雞也)易
林曰巽為雞雞鳴節時家樂無憂尚書曰牝雞之晨惟
家之索韓詩外傳曰田饒謂魯哀公曰夫雞頭戴冠者
文也足搏距者武也敵在前敢鬭者勇也見食相告者
仁也守夜不失時者信也雖有五德猶日瀹而食之者
何也以其所從來近也周官曰工商執雞(取其守/時而動)禮記
曰祭宗廟之禮雞曰翰音風俗通曰呼雞曰朱朱俗云
相傳雞本朱氏翁化為之今呼雞皆朱朱也崔豹古今
注曰雞一名爥夜廣志曰雞有胡髯五指金骹反翅之
種大者蜀小者荆白雞金骹者美長尾雞尾細而長長
五尺餘出東夷韓國九眞郡出長鳴雞龍魚河圖曰黒
雞白頭食之病人雞有六指亦殺人雞有四距亦殺人
雞有五色亦殺人白澤圖曰雞有四距重翼者龍也殺
之震死論墓書曰養白雞令識其主聲形以五月五日
九月九日任意用五色綵長五寸繋雞頸將雞於名山
放雞著山仰頭咒曰必存鳴晨雞心開悟本草曰烏雞
主補中事對玉璫　金距(習瑕長鳴雞賦曰朱冠玉璫/彤素並施左傳曰季郈之雞)
(鬬季氏芥其雞郈氏為之金距平子怒益/宫於郈氏且讓之故郈昭伯亦怨平子)芥羽　花冠
(左傳曰季郈之雞鬬季氏芥其雞杜預注云擣芥子播/其羽也或曰以膠沙播之為芥雞沈懐遠南越志曰雞)
(冠四開如蓮花/鳴聲清徹也)翠冠　𤣥羽(沈懐遠長鳴雞讃曰翠冠/繽莒碧距麗陳就昏别夕)
(望旭驚晨傅休奕闘雞/賦曰𤣥羽黝而含曜)金骹　鐵距(郭義恭廣志曰雞/有金骹反翅之種)
(呉時外國傳曰扶南山范尋以/鐵為闘雞假距與諸將賭戲)能言　善闘(王子年拾/遺記曰含)
(塗國去王都七萬里人善服鳥獸雞犬皆使能言西京/雜記曰成帝時交趾越雋獻長鳴雞即刻漏驗之晷刻)
(無差長鳴一食時/不絶長距善闘也)翠彩　朱光(傅休奕闘雞賦曰翠彩/蔚而流青曹植闘雞詩)
(曰悍目/發朱光)雙頭　四翼(王子年拾遺記曰太初二年月氐/貢雙頭雞四足一尾鳴則俱鳴魏)
(書曰崔光字長仁河東清河人也正始元年夏有典事/史元顯獻四足四翼雞詔散騎侍郎趙邕以問光光表)
(曰翅足衆多亦羣下相扇動之象雛而未大脚弱差小/亦其勢尚微易制御也武帝覽之悅後數日而顯皓等)
(並以罪伏法於/是禮光逾重)飛海外　鳴雲中(郭子横洞㝠記曰有/遠飛雞夕則還依人)
(曉則絶飛四海外朝徃夕還沈懐遠南越志曰/威平有巨穴焉至於重隂四晦則雞鳴雲中)賦晉傅
𤣥闘雞賦(𤣥羽□而含曜兮素毛頴而揚精紅縹厠於微/黄兮翠彩蔚而流青五色錯而成文兮質光麗)
(而豊盈前看如倒傍視如傾目象規作觜似削成高膺/峭跱雙翅齊平躍身竦體怒勢横生爪似練鋼目如奔)
(星揚翅因風撫翮長鳴猛志横逸勢凌天廷或躑躅踟/蹰或囁喋容與或爬地俯仰或撫翼未舉或狠顧鴟視)
(或鸞翔鳳舞或佯背而引敵或畢命於強禦於是紛紛/翕赫雷合電撃爭奮身而相㦸兮競隼鷙而鵰睨得勢)
(者凌九天失據者淪九地徒觀其戰也則/距不虚挂翮不徒拊意如飢鷹勢如逸虎)習嘏長鳴雞
賦(嘉鳴雞之令美智窮神而入㝠審琁璣之廻遽定昏/明之至精應青陽於將曙忽鶴立而鳳停乃拊翼以)
(贊時遂延頸而長鳴若乃本其形像詳其羽儀朱冠玉/璫彤素並施紛葩赫奕五色流離殊姿艶溢采曜華披)
(雍容鬱茂飄颻風靡扇六翮以増暉舒毳/毛而下垂違雙距之岌峩曵長尾之逶迤)詩魏曹植闘
雞詩(羣雄正翕赫雙翹自飛揚揮羽激清風/悍目發朱光願蒙貍膏助常得擅此塲)後周王襃
看闘雞詩(□􁻳始横行意氣欲相傾妬敵金芒起猜羣/芥粉生入塲疑桃戰逐退似追兵誰知函谷)
(下人去/獨開城)梁簡文帝闘雞詩(歡樂良無已東郊春可遊百/花非一色新田多異流龍尾)
(横津漢車箱赴戌樓玉冠初警敵芥羽忽猜儔十/日驕既滿九勝勢恒遒脱使田饒見堪能說魯侯)陳禇
玠闘雞東郊道詩(春郊闘雞侶捧敵兩逢迎詭羣排䄂/出帶勇向塲驚錦毛侵距散芥羽雜)
(塵生還同戰勝/罷耿介寄前鳴)
鷹第四(叙/事)易通卦驗曰鷹者鷙殺之鳥周書曰驚蟄之
日鷹變為鳩處暑之日鷹乃祭鳥大戴禮曰正月鷹則
為鳩鷹也者其殺之時也鳩也者非其殺之時也善變
而之仁故具言之也鳩為鷹而之不仁故不盡其辭春
秋元命苞曰瑶光散為鷹立秋之日鷹鸇擊爾雅曰鷹
鷞鳩廣雅曰白鷢鷹也廣志曰鷹一歳為黄二歳為撫
三歳為青事對制鵬鶵　逐鳥雀(孔氏志曰楚文王好/田天下快狗名鷹畢)
(聚焉有人獻一鷹曰非王鷹之儔俄而雲際有一物凝/翔飄颻鮮白而不辨其形鷹於是竦翮而升矗若飛電)
(湏㬰羽墮如雪血灑如雨良久有一大鳥堕地而死度/其兩翅廣數十里喙邊有黄衆莫能知有博物君子曰)
(此大鵬鶵也始飛焉故為鷹所制乃厚賞獻者左傳曰/子産始知然明問為政焉對曰視民如子見不仁者誅)
(之若鷹鸇/之逐鳥雀)春化　秋吟(禮記曰仲春之月鷹乃學習孟/秋之月鷹乃祭鳥用始行戳魏)
(文帝答繁欽書曰於是啇風振條春/鷹秋吟斯可謂聲恊鐘石氣應風律)猛氣　雄姿(傅𤣥/鷹賦)
(曰含炎離之猛氣兮受金剛之純精獨飛跱於林野兮/復徊翔于天庭又曰觜利吳㦸目熲星明雄姿邈代逸)
(氣横/生)恥鷰雀　截鵠鸞(傅𤣥長歌行曰蒼鷹厲爪翼耻/與鷰雀遊成敗在縱者無令鷙)
(鳥憂孫楚鷹賦曰有金剛之俊鳥生井陘/之巖阻擒狡兎於平原截鵠鸞於河渚)棲茂樹　擊
中原(焦貢易林曰鷹棲茂樹候雀往來傅𤣥/鷹賦曰雖逍遥於廣厦思撃厲於中原)青骹素羽
　華絆金鐶(傅𤣥蜀都賦曰鷹則流星曜景奔電飛光/青骹素羽飄雪繁霜傅𤣥鷹賦曰奮翅不)
(得起撫翼無所翔飾五彩/之華絆結璇璣之金鐶)賦隋魏彥深鷹賦(唯兹禽之/化育實鍾)
(山之所生資金方之猛氣擅火德之炎精何虞者之多/端運横羅以覊束綴輕絲於雙臉結長皮於兩足飛不)
(遂於本情食不充於所欲逸翰由而暫歛雄心為之自/局若乃貌非一種相乃多途指重十字尾貴合盧立如)
(植木望似愁胡觜同利劒脚等荆楛亦有白如散花赤/如㸃血大文若錦細斑似纈眼類明珠毛猶霜雪身重)
(若金爪剛如鐵或復頂平侶削頭圓如卵臆闊頸長筋/粗脛短翅厚羽勁髀寛肉緩求之事用俱為絶伴或佀)
(鶉頭或佀鵄首赤精黄足細骨小肘懶而易驚姦而難/誘住不可呼飛不及走若斯之輩不如勿有若夫疾食)
(速消此則有命兎頸猴立是為無病厠門忌大結肚惡/軟縧不欲絶背不宜喘生於窟者則好伏巢於木者則)
(常立雙骹長者則起遲六翮短者則飛急毛衣屢改厥/色無常寅生酉就總號為黄二周作鴇千日成蒼雖曰)
(排虛性殊衆鳥雌則體大雄則形小遇犬則驚猜得人/則馴擾養雛則少病野羅則多巧察之為易調之實難)
(格必高逈屋必華寛薑以取熟酒以排寒韝湏温煖肉/不陳乾近之令狎静之使安晝不離手夜便火宿微加)
(其毛少減其肉肌羸膓瘦心/和性熟念絶雲霄志在馳逐)詩隋煬帝詠鷹詩(遷朔欲/之衡忽)
(投罻羅裏既以覊華絆仍持獻君子青骹固絶儔素羽/誠難擬深目表兹稱闊臆斯為美驚獸不及奔猜禽無)
(暇起雖蒙韝上/榮無復凌雲志)
烏第五(叙/事)說文曰烏孝鳥也春秋運斗樞曰飛翔羽翮
為陽陽氣仁故烏反哺也春秋元命苞曰日中有三足
烏者陽精其僂呼也(僂呼温潤/生長之言)孝經援神契曰德至鳥
獸則白烏下矣東觀漢記曰章帝元和三年代郡高栁
烏生子三足大如雞色赤頭上有角長寸餘張勃呉錄
曰彭澤有烏接丸行者丸飯投之高下無失宋起居注
曰元嘉十三年陽羡縣民談合送白烏皓質潔映有若
輝璧爰稽圖瑞實惟嘉祥崔豹古今注曰烏一名𤣥鳥
通俗文曰白頭烏謂之鶷􁼎(􁼎治/八反)詩義問曰有鵯烏(鵯/音)
(匹/)雅烏楚烏也爾雅曰鸒斯鵯鶋(楚烏也又曰雅烏/小而多聲腹下白)又
曰烏鵲醜其掌縮(飛縮脚/腹下)又曰有燕烏山烏炎烏燕白
脰烏鸀山烏(鸀似烏而小赤/觜穴乳出西方)事對日禽　陽鳥(孔子曰/烏嘔呼)
(也取其助氣故以為烏呼烏為日中之禽故為像形也/張衡靈憲曰日陽精之宗積而成烏烏有三趾陽之類)
(數/也)銜繖　萃冠(劉義慶世說曰徐干木年少時嘗夢烏/從天下銜長斗繖樹其庭前烏復上天)
(銜繖下凡樹三繖竟烏大鳴作惡聲而去徐後果得疾/遂以惡終伏侯古今注曰曽參鋤𤓰三足烏萃其冠)
歸飛　返哺(毛詩曰弁彼鸒斯歸飛提提譙子法訓日/夫孝行之本替本而求末者未見得之者)
(也如或得之君子不貴矣烏者/而有返哺况人而無孝心者乎)巢門　畫璧(常璩華陽/國志曰􁼏)
(道縣孝子呉順飬母赤烏巢其門風俗通曰按明帝起居/注曰東廵㤗山到榮陽有烏飛鳴乘輿上虎賁王吉射)
(中之作辭曰烏烏啞啞引弓射左腋陛下壽萬歳/臣為二千石帝賜錢二百萬令亭壁畫為烏也)丹質
　素體(薛綜赤烏頌曰赫赫赤烏惟日之精未羽丹質希/代而生又白烏頌曰粲焉白烏皓體如素宗廟)
(致敬乃/胥來顧)化魚　銜鵲(南越記曰烏賊魚常自浮水上烏/見以為死便啄之乃巻取烏故謂)
(烏賊魚今疋烏化為之呉歴曰呉王為神主來立廟蒼龍/門外時有烏巢朱雀門上又有兩烏銜一鵲置神座前)
(或得神書說改元之/意乃改赤烏為太元)八子　九雛(古樂府歌曰烏生八/九子端坐秦氏桂樹)
(間昔我秦氏家有遨蕩子用睢陽蘇合彈司馬彪續漢/書曰桓帝時童謡曰城上烏尾畢逋一年生九雛公為)
(吏兒為徒一/徒死百乘車)賦晉成公綏烏賦(惟𤣥烏之令鳥兮性自/然之有識應炎陽之純)
(精兮體乾剛之至色望仁里之廻翔兮翩羣鳴以拊翼/嗟自托於君子兮心雖邇而不逼起彼髙林集此叢灌)
(棲息重隂列巢布榦繽紛霧㑹廻皇塵亂來若雨集去/如雲散哀鳴日夕鼔翼昧旦噫啞相和音聲可玩嗟斯)
(烏之克孝兮心識養而知慕同蓼莪之報德兮懐凱風/之至素雛既壯而能飛兮乃銜食而返哺遊朝霞而凌)
(厲兮飄輕翥於𤣥㝠有崑山之奇類兮體殊形於玉趾/凌西極以翺翔兮為王母之所使時應德而來儀兮介)
(帝王之繁祉入中州而武興兮集林木而軍起能休祥/於有周兮矧貞明於吉士嘉兹鳥之淑良兮永和樂而)
(靡/已)梁何遜窮烏賦(差窮烏之小鳥意局促而馴擾聲遇/物而知哀翮排虚而不矯望絶侣於)
(夕霞聽羣翔於月曉既滅志於雲霄遂甘心於園沼時/復搶揄决至觸案窮歸若中氣而自墮似驚弦之不飛)
(同雞塒而共宿啄雁稗以爭肥異海鷗之去就無青鳥/之是非豈能瑞周德而丹羽感燕悲而素暉雖有知於)
(理㑹終失/悟於心禨)詩唐大宗詠烏代陳師道詩(凌晨麗城/去薄暮上)
(林棲辭枝枝暫起停樹樹還低向日終難/託迎風詎肯迷只待纖纖手曲裏作宵啼)梁朱超詠城
上烏詩(朝飛集麗城猶作夜啼聲/近日毛雖煖聞弦心尚驚)隋明慶餘死烏詩(暮/空)
(長罷噪箭急不知驚賴/餘琴裏曲猶有夜啼聲)唐虞世基晚飛烏詩(向日晩飛/低飛飛未)
(得棲只為歸林/逺恒當侵夜啼)楊師道應詔詠巢烏詩(桂樹春暉滿巢/烏刷羽儀朝飛)
(麗城上夜宿碧林陲背風蔵密葉向日逐疏枝仰/德還能哺依人遂可窺驚鳴雕輦側王吉自相知)
鵲第六(叙/事)爾雅曰鵲鵙醜其飛也翪(疎翅上下/也音宗)說文曰
鵲知太歳之所在象文從佳昔聲易統卦曰鵲者陽鳥
先物而動先事而應見於未風之象令失節不巢癸氣
不通故言春不東風也周書曰小寒之日鴈北鄉又五
日鵲始巢鵲不始巢國不寧孫卿子曰王者之政好生
惡殺則烏鵲之巢可俯而窺也張華博物志曰鵲巢開
口背太嵗此非才智任自然之得也雜五行書曰埋鵲
一枚溝中辟盗賊姦邪本草曰五月五日鵲腦入術家
用一名駁鳥事對巢知背嵗　立必順風(張華博物志/曰鵲巢開口)
(背太嵗此非才智任自然之得也東方朔傳曰朔乃以/人事言之從東方來鵲尾長傍風則傾背風則蹷必當)
(順風而立是/以東嚮鳴也)南飛月夜　東嚮雨晴(魏武帝樂府詩曰/月明星稀烏鵲南)
(飛遶樹三匝何枝可依東方朔傳曰孝武皇帝時閒居/無事燕坐未央前殿天新雨止當此時東方朔執㦸在)
(殿階傍屈指獨語上從殿上見朔呼問之生所獨語者/何也朔對曰殿後柏樹上有鵲立枯枝上東嚮而鳴也)
銜火清谿　採粟員嶠(郭子横洞㝠記曰帝觧鳴鴻之/刀以賜東方朔刀長三尺朔曰)
(此刀採首山之金鑄為此刀雄者以飛雌者獨在金出/九陽清溪有鵲銜火於清溪之上王子年拾遺記曰員)
(嶠之山名環丘上有方湖千里多大鵲高一尺/許羣飛於湖際銜採不周之粟於環丘之上)賦梁徐
勉鵲賦(觀羽族之多類實巨細以羣飛既若雲而彌上/亦棲睫而㤀歸爰有兹禽六翮斯具生無隠嘿)
(質有𤣥素匪違凉而就暑通四節以馳騖出崐山而抵/玉入召南而興賦其識知來其巢知風比之烈士時起)
(則雄逢翳薈而翔集乗清吹而西/束荷休明以得性游苑囿以自終)詩齊魏收看栁上鵲詩
(背嵗心能識登春巢自成立枯随雨霽依枝湏月明疑/是雕籠出當由抵玉驚間闗拂條軟廻復振毛輕何獨)
(離婁意傍/人但未聽)梁蕭紀詠鵲詩(欲避新枝滑還向故巢飛/今朝聽聲喜家信必應歸)隋
魏彦深園樹有巢鵲戲以詠之曰(畏玉心常駭塡河力/已窮夜飛還繞樹朝)
(鳴且向風知來寜自伐識嵗不/論功早晚時應至輕舉一排空)
鴈第七(叙/事)爾雅曰鳬鴈醜其足蹼(郭璞曰脚間幕/蹼相連也音卜)廣
雅曰􁼐(音何又/音加)鵝倉􁼐鴈也揚雄方言曰鴈自闗而東
謂􁼐鵝南楚之外謂之鵝或謂之倉􁼐周書曰白露之
日鴻鴈來鴻鴈不來遠人背畔小寒之日鴈北鄉鴈不
北鄉民不懐至儀禮曰大夫執鴈取其候時而行也婚
禮下達納采用鴈禮記曰孟春之月鴻鴈來季秋之月
鴻鴈來賔季冬之月鴈北鄉春秋繁露曰凢䞇大夫用
鴈鴈有類長者在民上必有先後鴈有行列故以為贄
山海經曰鴈門山鴈出其間在高栁北梁州記曰梁州
縣界有鴈塞山傳云此山有大池水鴈棲集之故因名
曰鴈塞十三州記曰上虞縣有鴈為民田春銜㧞草根
秋啄除其穢是以縣官禁民不得妄害此鳥犯則有刑
無赦事對集𤣥塞　射上林(成公綏鴻鴈賦曰起寒門/之北垠兮集𤣥塞以安處)
(賓弱水之隂岸兮有沙漠之絶渚史記曰蘇武在匈奴/中昭帝遣使通和武乃夜見漢使教使謂單于曰天子)
(射上林中得鴈足有係帛書言武等在某澤/中使者如其言單于於是大驚乃使武還)過雲夢
度塞門(成公綏鴻鴈賦曰奔巫山之陽隅兮趍彭澤之/遐裔過雲夢以娱遊兮投江湘而中憇盛𢎞之)
(荆州記曰鴈塞北接梁州汶陽郡其間東西嶺屬天無/際雲飛風翥望崖廻翼唯一處為下朔鴈達塞矯翮裁)
(度故名鴈塞/同於鴈門)嬉𤣥渚　濯清泉(羊祜鴈賦曰排雲墟以/頡頏汰弱波以容與進)
(凌厲於㤗清退嬉遊乎𤣥渚成公綏賦曰上揮翮於丹/霄兮下濯足於清泉經天地之遐極兮樂和氣之純煖)
接羽　拂翼(曹植離繳鴈賦曰接羽翮以南北兮羊祜/鴈賦曰浮若漂舟乎江之濤色若委雪乎)
(嵓之阿邕邕兮悲鳴雲間因風臨虚厲清/和𦕈𦕈兮瞥聒入清塵拂日拂翼揚光羅)背青春　翔
𤣥月(孫楚鴈賦曰迎素秋而南遊背青春而北息泝長/川以鳴號凌洪波以鼔翼郭璞江賦曰陽烏爰翔)
(于以𤣥月千類萬聲自相喧/聒蕭廣濟注曰陽鳥鴈之屬)出高栁　經景山(山海經/曰鴈門)
(山鴈出其間在高栁北荆州圖記曰沮縣西北平里有鴈/浮山是山海經所謂景山沮水之所出也高三十餘里)
(脩巖遐亘擢榦干霄鴈南翔北歸/徧經其上土人由兹改山名焉)賦魏曹植離繳鴈賦(憐/孤)
(鴈之偏特兮情悵焉而内傷尋淑類之殊異兮禀上天/之休祥含中和之純氣兮赴四莭而征行遠𤣥冬於南)
(裔兮避炎夏於朔方白露凄以飛揚兮秋風發乎西商/感莭運之復至兮假魏道而翺翔接羽翮以南北兮情)
(逸豫而永康望范氏之發機兮播纖繳以凌雲挂微軀/之輕翼兮忽頺落而離羣旅朋驚而鳴逝兮徒矯首而)
(莫/聞)陳後主夜亭度鴈賦(春望山楹石暖苔生雲随竹動/月共水明暫逍遥於夕逕聽霜)
(鴻之度聲度聲已悽切猶含闗塞鳴從風兮前侣駛帶/暗兮後羣驚帛久兮書字滅蘆束兮斷銜輕行雜響時)
(亂響雜行時散已定空閨愁還長倡樓歎空閨倡樓本/寂寂况此寒夜褰珠幔心悲調管曲未成手撫弦聊一)
(彈一彈管且陳/歌翻使怨情多)詩唐大宗賦得早鴈出雲鳴詩(初/秋)
(玉露清早鴈出空鳴隔/雲時亂影因風乍含聲)梁劉孝綽賦得始歸鴈詩(洞庭/春水)
(綠衡陽旅鴈歸差池/高復下欲向龍門飛)陳周𢎞正於長安詠鴈詩(南思洞/庭水北)
(想鴈門闗稲粱俱/可戀飛去復飛還)隋王胄送周員外充戍嶺表賦得鴈
詩(旅鴈别衡陽天寒闗路長行斷由經箭聲嘶為犯霜/罹繳無人閔能鳴反自傷何如侶汎汎刷羽戲方塘)
周庾信秋夜望單飛鴈詩(失羣寒鴈聲可憐夜半單飛/在月邊無奈人心復有憶今)
(暝將渠/俱不眠)唐虞世南秋鴈詩(日暮霜風急羽翮轉難任/為有傳書意聨翩入上林)
鸚鵡第八(叙/事)説文曰鸚䳇能言鳥也鸚從鳥嬰聲䳇從
鳥母聲劉艾漢帝傳曰興平元年益州蠻夷獻鸚䳇三
詔曰往者益州獻鸚䳇三枚夜食三升麻子今榖價騰
貴此鳥無益有損可付安西將軍楊定因令歸本土山
海經曰黄山及數歴之山有鳥焉其狀如鴞赤喙人舌
能言名曰鸚䳇(郭璞曰鸚䳇舌似小兒舌有/五色者亦有純白純赤者)廣州記曰
根杜出五色鸎䳇曽見其白者大如母雞南方異物志
曰鸚鵡有三種青大如烏臼一種白大如鴟鴞一種五
色大於青者交州巴南盡有之及五色出杜薄州凡鳥
四指三向前一向後此鳥兩指向後事對緗翼　翠衿
(曹毗鸎鵡賦曰其形則雉顧鵠眄鸞跱鴈息丹喙含/映緗葩煥翼禰衡鸎鵡賦曰紺趾丹嘴緣衣翠衿)丹
足　紫毛(傅𤣥鸚鵡賦曰鳳翔鸞跱孔質翠榮懸頳分/於丹足婉朱咮之熒熒孫暢異物志曰鸎鵡)
(其毛色或蒼綠或紫赤喙曲如鴞而目/深行如鳩雀而能効人言故見殊貴)擇林　啄蘃(禰/衡)
(鸎鵡賦曰飛不妄集翔必擇林郭璞山海經圖/讚日鸎鵡慧鳥棲林啄蘃四指中分行則以嘴)如雞
似鴞(呉時外國傳曰扶南東有漲海時出五色鸎鵡曾/見其白者大如母雞南方異物志曰鸎鵡有三種)
(一種大白/如鴟鴞)通夢憂賢　感神滅火(周宣夢書曰鸎鵡為/亡人居宅也夢見鸎)
(鵡憂亡人也其在堂上憂豪賢也劉義慶宣驗記曰鸎/鵡飛集他山山中禽獸輙相愛重鸎鵡自念雖樂不可)
(久也便去後數月山中火鸎鵡遥見便入水霑羽飛而/灑之天神言汝雖有志何足云也鸎鵡曰知不能救然)
(嘗僑居是山禽獸行善皆為兄弟/不忍見耳天神嘉感即為滅火)賦後漢襧衡鸚鵡賦
(惟西域之靈鳥兮挺自然之奇姿體金精之妙質兮舍/火德之明輝性辯慧而能言兮心聪明而識機故其嬉)
(游高峻棲跱幽深飛不妄集翔必擇林紺趾丹觜綠衣/翠衿采采麗容咬咬好音雖同族於羽毛固殊智而異)
(心配鸞皇而等美/焉比德於衆禽)魏曹植鸚鵡賦(美中洲之令鳥超衆/類而殊名感陽和而)
(振翼遁太隂以成形遇旅人之嚴網殘六翮而無遺身/挂滯於重緤孤雌鳴而獨歸豈余身之足惜憐衆雛之)
(未飛分麋軀以潤鑊何全濟之敢希蒙育養之厚德奉/君子之光輝怨身輕而施重恐佳惠之中虧常戢心以)
(懐懼雖處安其若危永哀/鳴以報德庶終來而不疲)宋顏延之白鸚鵡賦(余具職/崇賢預)
(觀神祕有白鸚鵡焉被素履𤣥性温言達九譯絶區作/玩天府同事多士咸奇思賦其辭曰禀儀素域繼體寒)
(門貌履𤣥而被潔性既養而亦温/恨儀鳳之無辯惜晨鷖之徒喧)謝莊赤鸚鵡賦(夫慧/性昭)
(和天機自曉審國音於中寰達方聲於遐表及其雲移/霞峙霰委雪翻陸離翬漸容與鴻軒躍林飛岫煥苦輕)
(電溢烟門集塲棲圃曄若夭桃被玉園至於氣淳/渚淨霧下崖沉月圗光於渌水雲寫影於青林)詩李
義府詠鸚鵡詩(牽弋辭重海觸網去層巒戢羽雕籠際/延思彩霞端慕侶朝聲切離羣夜影寒)
(能言殊可貴/相助憶長安)
　　鱗介部
龍第九(叙/事)說文曰龍鱗蟲之長能幽能明能細能巨能
長能短春分而登天秋分而潛淵廣雅云有鱗曰蛟龍
有翼曰應龍有角曰虬龍無角曰螭龍方言曰龍未升
天曰蟠龍河圖曰黄金千嵗生黄龍青金千嵗生青龍
赤白之金千嵗各生龍左傳曰古者畜龍故國有豢龍
氏御龍氏(豢養/也)昔有飂叔安(飂古國名叔/安其君名)有裔子曰董
父實甚好龍能求其嗜欲以飲食之龍多歸之乃擾畜
龍以服事帝舜舜賜姓董氏元命苞曰龍之言萌也隂
中之陽故言龍舉而雲興山海經曰應龍處南極殺蚩
尤與夸父不得復上應龍遂在地下故數旱旱而為應
龍狀乃得大雨(氣應/所感)括地圖曰龍池之山四方高中有
池方七百里羣龍居之多五花樹羣龍食之去㑹稽四
萬五千里淮南子曰夫蛟龍伏潛於川而卵剖於陵其
雄鳴上風其雌鳴下風而化者形精之至也人不見龍
之飛舉而能高者風雨奉之也抱朴子曰有自然之龍
有虵蠋化成之龍又曰山中辰日稱雨師者龍也瑞應
圖曰黄龍曰神靈之精四龍之長也王者不漉池而漁
德達深淵則應氣而游池沼事對躍淵　階水(周易曰/九四或)
(躍在淵无咎趙煜獻帝春秋曰孫榮獲大夫兹乃出敎/曰龍欲騰翥先階尺水且今署兹為門下督須軍還當)
(更/議)銜燭　捧鑪(楚詞曰燭龍何照王逸注曰大荒西北/隅有山而不合因名之不周山故有神)
(龍銜燭而照之趙曄呉越春秋曰王允常聘歐冶子作/劒赤瑾之山破而出鍚若耶之溪涸而出銅雷公擊槖)
(蛟龍捧鑪天帝/裝炭太一下觀)騰雲　乘水(楚國先賢傳曰宋玉對楚/王曰神龍朝發崑崙之墟)
(暮宿於孟諸超騰雲漢之表婉轉四瀆之裏夫尺澤之/鰌豈能  江海之大哉管子曰蛟龍水中之神者也乗)
(水則神立失/水則神發)五彩　九色(河圖曰舜以太尉即位與三/公臨觀黄龍五彩負圗出置)
(舜前漢武内傳曰王母乘紫/雲之輦又駕九色之斑龍)翠鱗　赤帶(楊子雲為𤣥/日作龍者施)
(木為骨緄繒為皮丹黄為文翠羽為鱗水以游之風以/嬉之沈懐遠南越志曰蟠龍身長四丈青黒色赤帶如)
(錦文常随渭水而下入/于海有毒傷人即死)紀官　賜氏(皇甫謐帝王世紀/曰太昊庖犧氏風)
(姓有景龍之瑞故以龍紀官左傳曰陶唐氏既衰其後/有劉累學擾龍于豢龍氏以事孔甲能飲食之夏后嘉)
(之賜氏曰/御龍氏)投杖　挂梭(葛洪神仙傳曰費長房與壺公/俱去後壺公謝而遣之長房憂)
(不能到家公與所用杖騎之忽然如睡已到家以所騎/竹杖投葛陂中顧視之乃青龍也劉敬叔異苑曰陶侃)
(常捕魚得一織梭還挂着壁有/頃雷雨梭變成赤龍從屋而躍)三友　兩壻(魏志華歆/邴原管寧)
(三人為友號日一龍歆為龍頭原為龍腹寜為龍尾又/曰黄尚為司徒與李元禮俱娶太尉桓温女時人謂桓)
(叔元兩女俱乗龍/言得壻之如龍)賦魏劉劭龍瑞賦(嵗在析木時惟仲/春靈威統方勾芒)
(司辰陽升九四或躍于淵有蜿之龍來遊交甸應莭合/義象德效仁紆體鞶縈摛藻布丈青耀章采雕琢璘玢)
(燦若羅星蔚若翠雲光舄弈以外照水清景而内分聖/上觀之無射左右察之既精聊假物以擬身忽神化而)
(無形泉含物而不/澹固保險而常寧)繆襲青龍賦(懿矣神龍其知惟時/覽皇代之云為襲九)
(泉以􁼑處當仁聖而覿儀應令月之風律照嘉祥之赫/戲敷華耀之珍體燿文采以陸離曠時代以稀出觀四)
(靈而持奇是以見之者景駭聞之者崩馳觀夫仙龍之/為形也葢鴻洞輪碩豐盈修長容姿温潤蜲蛇成章繁)
(虵蚪蟉不可度量遠而視之似朝日之陽邇而察之象/列缺之光爚若鑒陽和映瑶瓊㬣若望飛雲曵旗旌或)
(蒙翠岱或類流星或如虹蜺之垂耀或似紅蘭之芳榮/煥璘彬之瑰異實皇家之休靈奉陽春而介福賚萬國)
(之嘉/禎)
魚第十(叙/事)莊子曰朽瓜化為魚物之變也列子曰終髮
之北有溟海魚廣千里其身稱焉廣志曰武陽小魚大
如針號一斤千頭蜀人以為醬崔豹古今注曰鯉之大
者曰鱣鱣之大者曰鮪白魚雄者魾魚子好羣浮水上
名白萍淮南子曰詹公之釣千嵗之鯉陶𢎞景本草曰
鯉最為魚中之主形既可愛又能神變乃至飛越山湖
所以琴高乗之又鯉魚鮓不可合小豆藿食害人又發
諸瘡鱧魚一名鮦(除蒙/反)味甘無毒主除水氣面大腫及
五痔䱉魚味甘大温無毒云是芹根變作又曰是人髪
所化作臛食之甚補鮑魚味辛無毒主逐痿蹷腕折瘀
血鰒(蒲角/反)魚治青肓失精鰻(莫于/反)鱺(力奚/反)魚味甘形似
䱉能緣樹食藤花取作脯食之廣州記曰魴魚廣而肥
甜魚之美者也鯨鯢長百丈大亦稱之雌曰鯢雄曰鯨
目即明月珠死不見有眼睛而噴浪翳於雲日爾雅曰
鯉(今之赤/鯉名)鱣(今江東呼/為黄魚)鰋(今鰋額/白魚)鮎(别名/鯷)魾大鱯小者
鮡(鱯似鮎而大色白/或鮧之大者曰鱯)鱦小魚(魚子未/成者)􁹙魚鯢大者謂之
􁹙似鮎四足聲似小兒南越志曰鱣䲋(子林/反)屬也長鼻
輭骨長數丈而骨可啖似黄䱦而長䱟魚左右如鐵鋸
三牙魚似石首或曰雄石首也䱥魚肥美有餘土人重
之魏武時四人食䱥鱣魚大如五斗奩長丈口在頷下
三月中從河上常於孟津捕之黄肥唯以作鮓淮水亦
有毛詩義疏曰鮪魚出海三月從河上來今鞏縣東洛
度北崖上山腹穴舊說北穴與江湖通鱣鮪從北穴而
來入河鮪似鱣而色青黒頭小而尖如鐵兠鍪口在頷
下大者七八尺孟州人謂之鮪鱨大者王鮪小者叔鮪
一名䲋肉色白今東萊遼東人謂之尉魚或謂之神明
者樂浪尉溺死海中化為此魚鱮似魴而大頭魚之不
美者故語曰買魚得鱮不如噉茹徐州謂之鰱(里然/反)鯋
(沙/)魚吹沙也似鯽魚狹小常張口吹沙也一名重脣蘥
鯊鱨(嘗/)魚一名揚合黄頰骨正黄魚之大而有力者魚
貍背上有斑文腹下純青今以飾弓鞬歩文也海水將
潮及天將雨毛皆起潮還天晴毛則伏常千里外知海
潮也山海經曰鱖(厥衛/反)魚大口而細鱗有斑彩鰩(與昭/反)
魚狀如鯉魚身鳥翼蒼文白首赤喙常從西海游於東
海以夜飛音如鸞見大穰何羅魚一首而十身其音如
犬吠食之已擁鮨(詣/)魚身大首音如嬰兒食之已狂珠
鱉如肺而有目六足有珠鱄(市戀/反)魚狀如鮒彘毛其音
如豚見則天下旱􁹙魚其狀如鱣而一目其音如歐(如/人)
(歐吐/聲)見則天下反鯷魚赤目赤鬛者食之殺人鯪(陵/)魚
背腹皆有刺如三角菱呉錄曰錯魚(一作/䱜)魚子生後朝
出索食暮皆入母腹中水經曰海鰌(且由/反)魚長數千里
穴居海底入穴則海水為潮出穴則水潮退出入有節
故潮水有期異物志曰鮫魚皮可以飾刀其子驚則入
母腹中呉地志曰石首魚至秋化為冠鳬冠鳬頭中猶
有石也南越記曰烏賊魚一名河伯度事小史常自浮
水上烏見以為死便往啄之乃卷取烏故謂之烏賊今
疋烏化之天牛魚方員三丈眼大如斗口在脅中露齒
無脣兩肉角如臂兩翼長六尺尾長五尺比目魚不比
不行(江東呼/為王餘)昔越王為膾剖而未切墮落于水化為魚
臨海異物志曰比目魚似左右分魚南越謂之板魚人
魚似人長三尺不可噉張華博物志曰牛魚目似牛形
如犢子剝皮懸之潮水至則毛起去則毛伏又南方草
物狀曰水猪魚似猪形又異物志曰鹿魚頭上有兩角
如鹿事對有翼　無鱗(劉向列仙傳曰子莫者舒鄉人/也善入水捕魚得赤鯉魚愛其)
(色持之著池中數以米糓食之一年長丈餘遂生角有/翼河圖曰黄帝遊於洛見鯉魚長三丈青身無鱗赤文)
(成/字)千斤　七里(大魏諸州記曰小平津有洞穴鯉魚從/穴中出入大者重千斤色青皮如鮫魚)
(皮沈瑩臨海水土異物志曰鯉/魚長百歩俗傳有七里鱣魚)如鮫　似龍(大魏諸州/記曰毎至)
(三月中有鱣魚從穴出入河重千斤色青皮如鮫魚皮/有珠文口在頷下毛詩義疏曰鱣身似龍鋭頭口在頷)
(下背上腹下有/甲大者千餘斤)北溟鯤　南海鯨(莊子曰北溟有魚其/名為鯤其大不知幾)
(千里也王子年拾遺記曰黒河北極也其水濃黒不流/上雲生焉有黒鯤魚千尺如鯨常飛往南海或宕而失)
(所死於南海之濱肉骨皆/消唯膽如石上仙藥也)若獸　如蛇(山謙之南徐州/記曰鯪魚若鯉)
(魚四足吳都賦曰所謂鯪魚若獸沈懐遠南越志曰鯪/魚鯉也形如蛇而四足腹圍五六寸頭似蜥蝪鱗如鎧)
(甲異物志/謂之鱗魚)黒身　青目(沈懐逺南越志曰烏䱜魚通身/黒長二丈臨海水土記曰䱜魚)
(鹿文/青目)虎形　蝦尾(沈瑩臨海水土異物志曰虎䱜長五/丈黄黒斑耳目齒牙有似虎形唯無)
(毛或變乃成虎沈懐遠南越/志曰蝦䱜長五丈尾似蝦)白腹　斑文(沈瑩臨海水/土異物志曰)
(䱜腹下正白長五尺又曰/虎䱜長三尺黄色斑文)鋸齒　霜牙(萬震南州異物/志曰鰐齒網羅)
(則斷如刀鋸居水中以食魚為/本唐闡吳都賦曰鰐鱗霜牙)珠文　毒尾(劉欣期交/州記曰鮫)
(魚出合浦長三尺背上有甲珠文堅强可以飾刀口又/可以鑢物山海經曰燕山漳水出焉其中多鮫魚注曰)
(鮫有珠文尾青毒/皮可以飾刀劒口)春來　秋化(臨海異物志曰石首小/者名口水其次名春來)
(石首異種也又有石頭長七八寸與石首同/張勃吳録曰婁縣有石首魚至秋化為鳬)片立　雙
游(臨海水土記曰板魚片立合體俱行比目/魚也孫綽望海賦曰三餘孤戲比目雙游)象獺　似
牛(揚孚臨海水土記曰牛魚象獺大如犢/子毛青黄色其毛似毡知潮水上下)賦西晉摰虞
觀魚賦(觀鱗族於彪池兮睨羽羣於瀬涯乃有洧泉之/鯉濯陂之鰋瀺灂涌躍没浪赴遠集于曲涯之)
(隈逐乎澹淡之深攅聚輻蹙或躍或沈倐爍攸驛眩目/驚心徒極觀而無獲兮羡鮮肴之柔嘉於是六柱俱起)
(參搆横羅編莞為筏撼木激波奔突轉薄流不及瀾魚/未驚而失行忽浪達於急湍諒形勝之得勢實有往而)
(無反炰鱨膾鯉亦有庶羞肴核並陳既㫖且柔泛溢爵/於通溝因素波以獻酬騁微巧於浮觴競機㨗於迅流)
(既歡豫而不倦願窮晝而兼夜獨臨川而慷慨感逝者/之不捨惟修名之求立戀景曜之西謝懼留連之敗德)
(遂收歡而命駕是時也含懐湛遁需干酒食盤衎宴安/歡情未極選興之言矯枉以直悦而不懌莫不嘆息)
詩梁張騫詠躍魚應詔詩(戲鱗隐繁藻頒首承淥漪/何用遊溟澥且躍天泉池)陳
張正見賦得魚躍水花生詩(漾色桃花水相望濯錦流/躍浦疑珠出依池似鏡浮)
(凌波銜落蘂觸餌避沈鈎/方遊蓮葉外詎入武王舟)隋阮卓賦得蓮下遊魚詩(春/色)
(映澄陂涵泳且相随未上龍門路聊戲芙蓉池觸/浪蓮香動乗流葉影披相㤀自有樂莊惠豈能知)岑徳
潤詠魚詩(劒影侵波合珠光帶水新/蓮東自可戲安用上龍津)
龜第十一(叙/事)雒書曰靈龜者𤣥文五色神靈之精也上
隆法天下平法地能見存亡明於吉凶王者不偏黨尊
耆老則出洪範五行曰龜之言久也千嵗而靈此禽獸
而知吉凶者也周官曰龜人掌六龜之屬各有名物天
龜曰靈屬地龜曰繹屬東龜曰果屬西龜曰靁屬南龜
曰獵屬北龜曰若屬各以方色與其體辨之(屬言非一/也色謂天)
(龜𤣥地龜黄東龜青西/龜白南龜赤北龜黒)凡取龜用秋時攻龜用春時各
以其物入于龜室(六龜各/異室)上春釁龜祭祀先卜大戴禮
曰甲蟲三百六十而神龜為之長逸禮曰天子龜尺二
寸諸侯八寸大夫六寸士民四寸龜者隂蟲之老也龜
三千嵗上游於巻耳之上老者先知故君子舉事必考
之禮統曰神龜之象上圓法天下方法地背上有盤法
丘山𤣥文交錯以成列宿五光昭若𤣥錦文運轉應四
時長尺二寸明吉凶不言而信運斗樞曰瑶光星散為
龜爾雅曰龜三足賁龜俯者靈仰者謝前弇諸果後弇
諸獵左倪不類右倪不若一曰神龜二曰靈龜三曰攝
龜(小龜也腹甲曲折/觧能自張閉也)四曰寳龜五曰文龜六曰蓍龜(常/在)
(蓍叢下/􁼑伏也)七曰山龜八曰澤龜九曰水龜十曰火龜史記
曰禇先生曰能得名龜者財物歸之家必大富至千萬
一曰北斗龜二曰南辰龜三曰五星龜四曰八風龜五
曰二十八宿龜六曰日月龜七曰玉龜八曰九州龜凡
八名其龜圖各有文在腹下文曰某之龜也不必滿尺
二寸得七八寸可寳矣又曰上有稠蓍下有神龜蓍生滿
百莖者其下常有龜守之其上有青雲覆之南方老人
用龜搘牀足經二十年老人死移牀龜尚生不死龜能
行氣導引宋畧曰吳郡獻六眼龜南齊書曰永明年唐
􁼑獻青毛神龜一頭𤣥中記曰東南之大者巨鼇焉以
背負蓬萊山周廻千里巨鼇巨龜也又千嵗之龜能與
人語南越志曰龜甲一名神屋出南海生池澤中吳越
謂之元佇神龜大如拳而色如金上甲兩邉如鋸齒爪
至利而能緣大木捕鳴蟬至美可食不中於卜以其小
故也涪陵大龜文似瑇瑁俗號曰靈龜抱朴子曰千嵗
之龜五色具焉其額上兩骨起似角浮於蓮葉之上或
在叢蓍之下其上或時有白雲蟠蛇龜蛇􁼑蟄則食氣
夏恣口而甚痩冬穴蟄而大肥博物志曰大要龜鼉之
類無雄與蛇通氣則孕龜鼉皆卵生崔豹古今注曰龜
名𤣥衣督郵廣志曰觜(兹維/反)􁸸(夷佳/反)形如龜出交州山
龜在山上食草長尺餘栁氏龜經曰龜一千二百嵗可
卜天地之終始何以言之三千四十二占於天地千嵗
之龜甲黒龜有五色依時用之事對法天　象地(禮統/日神)
(龜之象上員法天下方法地背上有盤法丘山𤣥文/交錯以成列宿洛書曰靈龜者上隆法天下平象地)十
朋　四品(周易曰或益之十朋之龜王弼注曰龜者决/疑之物獲益而得十朋之龜則盡天人之助)
(也漢書曰元龜岠冉長尺二寸直二千一百六十為大/貝十朋公龜九寸以上直五百為壯貝十朋侯龜七寸)
(以上直三百為幺貝十朋子龜五寸/以上直百為小貝十朋是為寳四品)　服元繡裳(史記/曰宋)
(元王問博士衛平曰今昔寡人夢見一丈夫𤣥繡之服/而乗輜車曰我為江使於河而豫且得我而不能去身)
(在患中莫可告語王有德義故來告愬是何物也衛平/乃援式而起對曰昔壬子宿在牽牛使者當囚衣𤣥服)
(而乗輜車其名為龜王可使問而求之王曰善哉孫惠/龜言賦曰有輜衣之丈夫兮衣𤣥繡之衣裳乗輕車之)
(岌岌兮駕雲霧而翺翔風雨/為之電奮五色赫以焜煌)赤靈　白若(栁隆龜經曰/龜有五色依)
(時用之青靈之龜春宜用之西坐東向赤靈之龜夏宜/用之北坐南向墨子曰昔夏后氏使飛亷析金于郴山)
(以鑄鼎于昆吾使翁難/乙灼白若之龜是也)巢蓮　升木(史記禇先生曰江/南嘉林龜在其中)
(常巢於芳蓮之上左脅書文曰甲子重光得我者匹夫/為人君有土正諸侯得我者為帝王王子年拾遺記日)
(崑崙山第五層有神龜長一尺九寸/有四翼萬嵗則升木而居亦能言也)朱字　𤣥文(尚書/中候)
(曰堯沉璧於洛元龜負書出於背甲赤文朱字止壇又沈/璧于河黒龜出赤文題禮統曰神龜之象背上有盤法丘)
(山黝文交錯/以成列宿)春灼　冬釁(三禮圗曰龜以上春灼後左/夏灼前左秋灼前右冬灼後)
(右蔡邕月令章句曰孟冬之月命大卜釁龜筴以牲祠/龜筴塗以牲血謂之釁龜釁者龜甲所以卜也筴者蓍)
(草所以/筮也)陸行　坎居(焦贑易林曰龜厭江海陸行不止/自令枯槀失其都市李顒龜賦曰)
(質應離象位定坎居賤彼朶頥費我/靈符浮洛川見緯書洞祕奥通𤣥虚)搘牀　懸室(史記/曰南)
(方老人用龜支牀足二十餘年又曰取龜/置室西北隅懸之以入深山大林中不惑)督郵　神使
(古今注曰龜名𤣥衣督郵郭璞江賦曰應/交甫之喪佩愍神使之纓羅神使神龜也)金文　金色
(禮統曰神龜之象若𤣥錦文運轉應四時沈/懐遠南越志曰神龜出大如拳而色如金)養氣　含
神(郭璞山海經圗􁸸龜讃曰水圓三方潛源溢沸靈龜/爰處掉尾養氣莊生是感揮竿傲貴沈懐遠南越志)
(曰神龜出江水中盧江郡常獻生/龜於大卜𡨕含神知為效至大)左顧　右轉(臧榮緒/晉書曰)
(孔愉字敬康㑹稽山隂人也少時嘗得一龜放於溪中/龜中流左顧數過及鑄侯印而龜左顧更鑄亦然印工)
(以告愉悟取佩焉續捜神記曰鄱陽人黄赭入山采荆/楊遂迷路數日忽見大龜赭便咒之曰汝是靈物而吾)
(迷不知道今騎汝背頭向便是路龜即回右轉/赭即從行十許里便得溪水即估客行舟者也)三足
四翼(山海經曰大若山陽狂水出焉注于伊水中多三/足龜王子年拾遺記曰崑崙第五層有神龜四翼)
青純　翠毫(尚書中候曰周公攝政七年制禮作樂成/王觀于洛沈璧禮畢王退有元龜青純蒼)
(光背甲刻書上躋于壇赤文成字周公寫之徐湛之/翠龜表曰句容縣人獲龜一頭體披翠毫騰躍飛集)大
蒙　元緒(淮南子曰周人簡珪産於古石大蒙神龜出/於溝壑劉敬叔異苑曰呉時有人入山見一)
(大龜即擔之以歸欲上吳王夜宿越里纜船桑樹下夜/中樹忽呼龜曰元緒何得在此龜曰行不擇日今方見)
(烹雖然盡南山/之樵不能潰我)賦魏曹植神龜賦(龜號千嵗時有遺余/龜者數日而死肌肉)
(消盡唯甲存焉余感而賦之曰嘉四靈之建德各􁼑位/乎一方蒼龍虬於東岳白虎嘯於西岡𤣥武集於塞門)
(朱雀棲於南鄉順仁風以消息應聖時而後翔嗟神龜/之奇物體乾坤之自然下夷方以則地上規隆而法天)
(順隂陽以呼吸藏景曜於重泉餐飛塵以實氣飲不竭/於朝露歩容趾以俯仰時鸞回以鶴顧忽萬載而不恤)
(周無疆於太素感白龍之翔翥卒不免乎豫且雖見珍/於宗廟離刳剝之重辜欲愬怨於上帝將等愧乎游魚)
(懼沈泥之逢殆赴芳蓮以巢居安𤣥雲而好静不汪翔/而改度昔嚴州之抗莭援斯靈而託喻嗟祿運之屯蹇)
(終遇獲於江濱歸籠檻以幽處遭淳美之仁人晝顧瞻/而終日夕撫順以接晨遘􁼒災以隕越命勦絶而不振)
(天道昧而未分神明幽而難燭黄氏没於空澤松喬化/於株木虵折鱗於平臯龍蜕骨於深谷亮物𩔖之遷化)
(疑斯靈/之觧殻)詩北齊趙宗儒詠龜詩(有靈堪託夢無心解自/謀不能蓍下伏強從蓮)
(上游負圗非所冀支牀空見/留儻蒙一曵尾當為屢回頭)讚晉郭璞爾雅龜讚(天生/神物)
(十朋之龜或游於火或游於蓍雖云/𩔖殊象二一歸亹亹致用極數盡幾)
　　蟲部
蟬第十二(叙/事)爾雅曰蜩(調/)蜋(良/)蜩螗蜩□(札/)蜻蜻蠽茅
蜩蝒(彌煎/反)馬蜩蜺寒蜩(孫炎曰蜋五色具蜩宮中小青/蟬也蝒蝘青口蟬小者也郭璞)
(注云蜩蜋俗呼為胡蟬江南謂之螗蛦如蟬而小有丈蜺/江東呼蠽曰茅截似蟬而小青色也馬蟬蟬中最大者)
(寒螿也似蟬/而小青色)揚雄方言曰蛥蚗(蛥音析/蚗音决)齊謂之螇螰楚
謂之蟪蛄(一作/蛉)秦謂之蛥蚗自闗而東謂之虭蟧(上音貂/下音聊)
或謂之蝭蟧(上音/啼)或謂之蜓蚞(廷/木)西楚與秦通名也(江/東)
(呼為/嘄蟧)楚謂之蜩宋衛之間謂之螗蜩(今胡/蟬也)陳鄭之間謂
之蜋蜩秦晉之間謂之蟬海岱之間謂之䗁(技/)其大者
謂之蟧或謂之蝒馬其小者謂之麥□(截/)有文者謂之
蜻蜻其雌謂之疋(音祖/一反)大而黒者謂之䗃(棧/)黒而赤者
謂之蜺蜩蟧謂之􁼓蜩􁼔謂之寒蜩寒蜩暗蜩也(此諸/蟬名)
(通出爾雅而多駁錯/未可詳據􁼔音應)說文曰蟬膀鳴也禮記曰仲夏之
月蟬始鳴孟秋之月寒蟬鳴徐廣車服雜注曰侍臣加
貂蟬者取其清高飲露而不食也王充論衡曰蠐螬化
為腹育腹育轉為蟬生兩翼不𩔖蠐螬淮南子曰蟬無
口而鳴三十日而死蟬􁼕胡蟬蛁蟟茅蟬凡五種也
　飲露　聆風(徐廣車服雜注曰侍臣加貂墠取飲露/而不食也傅𤣥蟬賦曰聆商風而和鳴)
嘒庭　翔水(董仲舒答問曰牛亨問仲舒曰蟬名齊女/何故答曰昔齊王之后怨王而死屍變為)
(蟬登庭樹嘒唳而鳴王悔恨之故曰齊女文子曰飛鳥/反鄉􁼉走歸窟狐死首丘寒螿翔水各依所生蜺寒蜩)
(郭璞注爾雅/曰蜺寒螿也)噪栁　鳴榆(謝靈運燕歌行曰孟冬􁼖莭/寒氣成悲風入閨霜依庭秋)
(蟬噪栁燕辭楹念君行役怨邉庭劉向說苑曰吴王欲/伐荆舍人少孺子者欲諌不敢乃操彈於後園露霑其)
(衣如是者三日王曰子來何若霑衣如此對曰園中有/榆其上有蟬高居悲鳴飲露不知螗蜋在其後螗蜋委)
(身曲斧欲取其蟬又不知黄雀在其後黄雀延頸欲啄/螗蜋不知蟬丸在其下此三者欲得其前而不顧其後)
(患吳王曰善/哉乃罷兵)五德　八名(陸雲寒蟬賦曰昔人稱雞有/五德而作者賦焉至於寒蟬)
(才齊其美而莫斯述夫頭上有緌則其文也含氣飲露/則其清也黍稷不享則其亷也處不巢居則其儉也應)
(候守節則其信也爾雅曰蜩蜋蜩螗蜩蚻蜻蜻􁼗茅蜩/蝒馬蜩蜺寒蜩蜓蚞螇螰李廵注曰自蜩螗以下皆分)
(别五方之語而名不同也顔延之寒蟬賦曰飡/霞之氣神馭乎九仙禀露之清氣精于八蟬)賦魏曹
植蟬賦(惟夫蟬之清潔兮潛厥類乎太隂在炎陽之仲/夏兮始游豫乎芳林實淡泊而寡欲兮獨怡樂)
(而長吟聲嗷嗷而彌厲兮似貞士之介心内含和而弗隠/食兮與衆物而無求棲喬枝而仰首兮𠻳朝露之清流)
(柔桑之稠葉兮快啁號以遁暑苦黄雀之作害兮患螗/蜋之勁斧飄髙􁼘而逺託兮毒蜘蛛之網罟欲降身而)
(卑竄兮懼草䖝之襲予免衆艱而弗獲兮遙遷集乎官/宇依名果之茂䕃兮託脩幹以靜處有翩翩之狡童兮)
(歩容與于園囿體離朱之聰視兮姿才㨗于猴猿條㒺/葉而不挽兮樹無幹而不緣翳輕軀而奮迅兮跪側足)
(以自閑恐此身之驚駭兮精曽睨而目連怪柔竿之冉亂/兮運微粘而我纒欲冉翻飛而逾滯兮知性命之長捐)
(曰詩歎鳴蜩聲嘒嘒兮盛陽則生太隂逝兮/皎皎貞素侔夷節兮帝臣是戴尚其潔兮)西晉傅𤣥
蟬賦(美兹蟬之純潔兮禀隂陽之微靈含精粹之貞氣/兮體自然之妙形潛𤣥昭于后土兮雖在穢而逾)
(馨經青春而未育兮當隆夏而化生忽神蜕而靈變兮/奮輕翼之浮征翳宻葉之重䕃兮噪閒樹之肅清緣長)
(枝而仰觀兮吸渥露之朝零泊無為而自得兮聆商風/而和鳴聲嘒嘒以清和兮遙自託乎蘭林嗟羣吟以近)
(唱兮似簫管之餘音清激暢/于遐邇兮時感君之丹心)陳褚玠風裏蟬賦(有秋風/之來庭)
(於高栁之鳴蟬或孤吟而暫斷乍亂響而還連垂𤣥緌而/嘶定避黄雀而聲遷愁人兮易驚静聽兮傷情聽蟬兮靡)
(倦更相和兮風生終不校樹/兮寂寞方復飲露兮光榮)詩唐太宗賦得弱栁鳴秋
蟬詩(散影玉階栁含翠隱鳴蟬/微形藏葉裏亂響生風前)梁褚澐賦得蟬詩(避/雀)
(喬枝裏飛空華殿曲天寒響屢嘶日暮聲逾速繁/吟如欲盡長韻還相續飲露非表清輕身易知足)蕭子範
後堂聴蟬詩(試逐微風遠聊随夏葉繁輕飛避楚雀飲/露入吳園流音繞叢藿餘響切高軒借問)
(邊城客傷/情寕可言)後梁沈君攸同陸廷尉驚早蟬詩(日暮野風生/林蟬候節鳴)
(望枝疑數處尋空定一聲地幽吟不斷/葉動噪羣驚獨有河陽令偏嫌秋翅輕)陳張正見賦得寒
樹晚蟬疎詩(寒蟬噪楊栁朔吹犯梧桐葉逈飛難住枝殘/影共空聲疎飲露後唱絶斷絃中還因揺落)
(處寂寞/盡秋風)又秋蟬喝栁應衡陽王敎詩(秋鴈寫遙天園栁集/驚蟬競噪長枝裏爭)
(飛落木前風高知響急樹近覺/聲連長楊流喝盡詎識蔡邕絃)劉删詠蟬詩(聲流上林/苑影入侍)
(臣冠得飲𤣥天/露何辭髙栁寒)唐虞世南秋蟬詩(垂緌飲清露流響出疎桐/居高聲自遠非是藉秋風)
李百藥詠蟬詩(清心自飲露哀響乍吟風/未上華冠側先驚翳葉中)隋顔之推聽鳴
蟬詩(聽秋蟬秋蟬悲非一處細栁高飛夕長楊明月曙歴/亂起秋聲參差攪人慮單吟如轉簫羣噪學調笙乍)
(飄流曼響多含斷絶聲垂隂自有樂飲露獨為清短緌何/足貴薄羽不□輕螗蜋翳下偏難見翡翠竿頭絶易驚容)
(止由來桂林苑無事淹留南斗城城中帝王里金張及許/史權勢熱如湯意氣諠城市劒影奔星落馬色浮雲起鼎)
(爼陳龍鳳金石諧宫徴闗中滿季心闗西饒孔子詎用虞/公立國臣誰愛韓王游説士紅顔宿昔同春花素鬢俄頃)
(變秋華中腸自有極/那堪敎作轉輪車)
蝶第十三(叙/事)崔豹古今注曰蛺蝶一名野蛾一名風蝶江
東謂之撻末色白背青者是也其有大如蝙蝠者或黒色
或青斑名曰鳳子一名鳳車一名鬼車生江南橘樹間捜
神記曰朽葦為蛬麥為蝴蝶列子曰陵舄得鬱棲則為烏
足(此含而/相生也)其葉為蝴蝶事對入夢　戲園(荘子曰昔者荘/周夢為蝴蝶栩)
(栩然蝴蝶自喻適志與不知周也俄然覺則蘧蘧然周也/不知周之夢為蝴蝶與蝴蝶之夢為周歟古樂府歌詞蛺)
(蝶行蝶遊蝶遨戲東園奈何卒/逢三月養子鷰接我苜蓿間)詩梁簡文帝詠蝶詩(空園暮/烟起逍)
(遙獨未歸翠鬛藏高栁紅蓮拂水衣復此從/風蝶雙雙花上飛寄語相知者同心終莫違)劉孝綽詠
素蝶詩(随蜂遶綠蕙避雀隠青薇映日忽爭起因風乍共/歸出没花中見参差葉際飛芳華幸勿謝嘉樹欲)
(相/依)徐昉賦得蝶依草應令詩(秋園花落盡芳菊數來歸/那知不夢作眠覺也恒飛)
螢第十四(叙/事)爾雅曰螢火即炤也廣雅曰景天螢火燐
也禮記曰季夏之月腐草為螢大戴禮夏小正曰丹鳥
羞白鳥丹鳥也者謂丹良也白鳥也者謂蚊也其謂之
鳥者重其養也凡有翼者為鳥羞也者進也不盡食也
崔豹古今注曰螢火一名輝夜一名景天一名熠燿一
名燐一名丹良一名丹鳥一名夜光一名宵燭腐草為
之食蚊蚋也事對羞鳥　却馬(大戴禮曰丹鳥羞白鳥/淮南萬畢術曰螢火却)
(馬注云取螢火裹以羊皮行/置土中馬見之鳴却不敢)化草　流金(易通卦騐曰立/秋腐草化為螢)
(潘岳螢賦曰熠熠熒熒若丹英之/照葩飄飄熲熲若流金之在沙)景天　暉夜(並見/叙事)賦
西晉傅咸螢火賦(潛空舘之寂寂兮意遥遙而靡寧夜/耿耿而不寐兮憂悄悄而傷情哀斯)
(火之烟滅兮近腐草而化生感詩人之悠懷兮覽熠燿/于前庭不以姿質之鄙薄兮欲増輝乎泰清雖無補於)
(日月兮期自照於陋形當朝陽而戢景兮必宵昧而是/征進不競於天光兮退在晦而能明諒有似于賢臣兮)
(于疎外而盡誠蓋物小而喻大兮固作者/之所旌假乃光而爾熾兮庶有表乎忠貞)潘岳螢
火賦(翔太隂之𤣥昧抱夜光以清遊煩若飛電之霄逝/嘒似移星之雲流動集陽暉灼如隋珠熠熠熒熒)
(若丹英之照葩飄飄熲熲若流金之在沙載飛載止光/色孔嘉無聲無臭明影暢遐㗖朝露于曠野庇一葉之)
(垂柯無干欲於萬物豈顧恤於網羅至夫重隂之夕風/雨晦暝萬物眩惑翩翩獨征竒姿燎朗在隂益榮猶賢)
(哲之處時時昏昧而道明若蘭香之在幽越羣臭而彌/馨隨隂陽以飄颻非飲食之是營問螽斯之無忌希夷)
(惠之清貞羡微䖝之/琦瑋援採筆以為銘)梁蕭和螢火賦(聊披書以娛性悦/草螢之夜翔乍依)
(欄而回亮或傍牖而舒光忽翔飛而暫隱時凌空而更/颺竹依窗而度影蘭因風而送香此時逸趣方遒良夜)
(淹留眺姮娥之澄景觀熠燿之羣遊類乾沙之火飛若/清漢之星流入𤣥夜而光淨出明燈而色幽時臨池而)
(汎影與列宿而俱浮覺更籌之稍竭見微光之漸收爾/其斜月西傾獨照蓬楹矚曙河之低漢聞伺潮之遠聲)
(望落星之掩色見晨禽之曉征悲扶桑之吐曜/翳微軀而不明寫余襟其未盡聊染翰以書情)詩梁簡
文帝詠螢火詩(本將秋草並今與夕風輕騰空類星隕/拂樹若花生屏疑神火照簾似夜珠明)
(逢君拾光彩/不怯此身輕)紀少瑜詠月中飛螢詩(遠度時依幕斜/來如畏牕向月)
(光還盡臨/池影更雙)沈旋詠螢火詩(火申變腐草明滅靡恒調/雨墜弗虧光陽昇反奪照)
(泊樹類奔星集草疑餘燎/望之如可灼攬之徒有燿)陳楊縉照帙秋螢詩(秋忩餘/照盡入)
(暗早螢來忽聚還同色恒然詎落灰飛影黄/金散依帷縹帙開含明終不息夜月空徘徊)唐虞世南詠
螢詩(的厯流光小飄颻弱翅輕/恐畏無人識獨自暗中明)李百藥詠螢詩(忩裏憐/燈暗堦)
(前畏月明不辭逢/露濕祗為重宵行)
　
　
　
　
　
　
　
　初學記卷三十
