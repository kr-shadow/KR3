#+TITLE: 果學紀聞-宋-王應麟
#+DATE: 2018-05-12 10:18:12
#+SOURCE: github.com/kanripo/KR3j0055 master bd33afaa                
御製讀王應麟困學紀聞
應麟博學多聞著書頗富而議論皆出於正是編乃隨
筆考訂理融辭逹其說經具有淵源深合内聖外王之
㫖偶披說易卷於凡修辭立誠陽大隂小防於未然恐
以致福未嘗不反復而誦沈潛而思以為有天下國家
者不可不熟讀而切己體察也獨其論五陽之盛一隂
生而引陳完之奔齊為亡齊者已至漢宣帝時匈奴來
朝而王政君已在太子宫唐太宗即位而武氏已生於
前二年宋藝祖二年女真來貢而宣和之禍乃作於女
真以為易者極深研幾當勿用而知有亢履霜而知有
戰固亦戒將然凛消息之義耶而未免失之鑿矣夫為
君者慮泰否之幾察盛衰之運朝乾夕惕持盈危明如
是而已耳必舉數世之前之事以為數世之後之兆或
轉疑於謬悠而不信則反懈其儆懼之心非此說有以
惎之乎且五世八世之說出於左𫝊本屬浮誇使景公
聽晏嬰之諫簡公從御鞅之言平公拒田常之計宣公
奪襄子之權則陳氏終不能為齊侯也至於王元后武
則天之事皆因漢唐之帝不能自立亦人所共知者而
女真入貢於藝祖更去侵宋一百數十年使徽宗不用
奸亂政及遣馬政通使而復背盟金人又安能如之何
哉蓋禍福互倚伏治亂相循環為人君者不可不憬然
悟而夔然懼若如應麟所云智者必鄙而謂誕愚者將
忽而不省等而上之堯舉舜舜舉禹之時謂之為失天
下之機可乎雖然當天下極盛之時而為思患預防之
想亦為君者所當知也亦豈可以小疵而棄其大醇
欽定四庫全書　　　　　子部十
　困學紀聞　　　　　　雜家類二(雜考之屬/)
　　提要
　　　　(臣/)等謹案困學紀聞二十卷宋王應麟撰應
　　　　麟有周易鄭康成注諸書皆别著録是編乃
　　　　其劄記考証之文凡説經八卷天道地理諸
　　　　子二卷考史六卷評詩文三卷雜識一卷首
　　　　有自題云幼承義方晚遇囏屯炳燭之明用
　　　　志不分云云蓋亦成於入元之後也應麟博
　　　　洽多聞而理軌於正其學問淵源出於朱子
　　　　然書中辨正朱子語誤數條如論語注不舍
　　　　晝夜舍字之音孟子注曹交曹君之弟及謂
　　　　大戴禮為鄭康成注之類皆考證是非無所
　　　　遷就不肯如元胡炳文諸人堅持門户亦不
　　　　至如明楊慎陳耀文
　　　國朝毛奇齡諸人肆相攻擊蓋學問既深意氣
　　　　自平故絶無黨同伐異之私其所考覈率切
　　　　實可據良有由也此本乃
　　　國朝閻若璩何焯所校各有評注多足與應麟
　　　　之説相發明今仍從刋本附於各條之下以
　　　　相恭證焯頗以詞科之學輕詆應麟然應麟
　　　　博極羣書著述至六百餘卷焯之所學恐難
　　　　望其涯涘未免輕於立言以其補苴罅漏一
　　　　知半解亦多可採故仍並存之不加芟薙焉
　　　　乾隆四十六年五月恭校上
　　　　　　　總纂官(臣/)紀昀(臣/)陸錫熊(臣/)孫士毅
　　　　　　　總　校　官　(臣/)　陸　費　墀
困學紀聞題識
㓜承義方晚遇囏屯炳燭之明用志不分困而學之庶
自别于下民開卷有得述為紀聞深寧叟識
欽定四庫全書
　困學紀聞卷一
　　　　　　　　　　　　宋　王應麟　撰
　　易
危者使平易者使傾易之道也處憂患而求安平者其
　惟危懼乎故乾以惕无咎震以恐致福
修辭立其誠修其内則為誠修其外則為巧言易以辭
　為重上繫終於黙而成之養其誠也下繫終於六辭
　驗其誠不誠也辭非止言語今之文古所謂辭也
履霜戒於未然月㡬朢戒於將然易貴未然之防至於
　㡬則危矣
潛龍以不見成德管寧所以箴邴原也全身以待時杜
　襲所以戒繁欽也易曰括囊无咎无譽
貞者元之本周公曰冬日之閉凍也不固則春夏之長
　草木也不茂(見韓非/解老)可以發明貞固之説
乾初九復也潛龍勿用即閉關之義坤初六姤也履霜
　堅冰至即女壯之戒
淮南人閒訓云易曰潛龍勿用者言時之不可以行也
　故君子終日乾乾夕惕若厲无咎終日乾乾以陽動
　也夕惕若厲以陰息也因日以動因夜以息唯有道
　者能行之以陰陽言日夕易説所未及(若璩按君子/終日乾乾為)
　(句夕惕若為句厲无咎為句證以下文言雖危无咎/益驗句讀斷宜如此不意淮南子誤讀厲聯上至王)
　(輔嗣猶然今朱/子本義正之)
蔡澤謂易曰亢龍有悔此言上而不能下信而不能詘
　往而不能自反者也亦善言易矣澤相秦數月而歸
　相印非茍知之賈誼書云亢龍往而不能反故易曰
　有悔潛龍入而不能出故易曰勿用龍之神也其惟
　蜚龍乎
越絶引易進退存亡之言曰進有退之義存有亡之㡬
　得有喪之理陸宣公云喪者得之理得者喪之端其
　語本此
坤之六五程子以為羿莽媧武非常之變干寳之説曰
　柔居尊位若成昭之主周霍之臣也百官總己專斷
　萬㡬雖情體信順而貌近僭疑言必忠信行必篤敬
　然後可以取信於神明无尤於四海愚謂此説為長
乾坤之次屯曰建侯封建與天地並立一旅復夏共和
　存周封建之效也匹夫亡秦五胡覆晉郡縣之失也
古者君臣之際分嚴而情通上天下澤履其分嚴也山
　上有澤咸其情通也不嚴則為未濟之三陽失位不
　通則為否之天下無邦
陰符經云天地之道浸故陰陽勝愚嘗讀易之臨曰剛
　浸而長遯曰浸而長也自臨而長為泰自遯而長為
　否浸者漸也聖人之戒深矣
繫于苞桑三柔在下而戒之也繫于金柅一柔方進而
　止之也
蒙之剛中二也占而求之曰初筮比之剛中五也占而
　從之曰原筮
童蒙應於二之剛則吉養之早也童觀逺於五之剛則
　吝見之小也
信君子者治之原隨之九五曰孚于嘉吉信小人者亂
　之機兑之九五曰孚于剝有厲
鳴謙則吉鳴豫則凶鳴者心聲之發也未知獲戻于上
　下鳴謙者歟二三子亦姑謀樂鳴豫者歟
柔而剛則能遷善剛而柔則能順理復之六三柔而不
　中勉為初之剛而屢失故頻復巽之九三剛而不中
　勉為初之柔而屢失故頻巽
小畜上九月㡬朢則凶陰亢陽也歸妺六五月㡬朢則
　吉陰應陽也中孚六四月㡬朢則无咎陰從陽也曰
　㡬者戒其將盈陰盈則陽消矣
同人之初曰出門隨之初曰出門謹於出門之初則不
　茍同不詭隨
㝠於豫而勉其有渝開遷善之門也㝠於升而勉其不
　息囘進善之機也
大蹇朋來進君子之真朋也渙其羣退小人之偽朋也
　(泰言朋/否言羣)
君子進而衆賢聚故復朋來无咎衆賢盛而君子安故
　解朋至斯孚君子之志行而小人之心服故豫勿疑
　朋盍簪
易言密雲不雨者二小畜終於既雨者陽之極為陰也
　小過終於己亢者陰之極為陽也(畜極則通/過極則亢)
慎乃儉德惟懷永圖故甘節吉盜言孔甘亂是用餤故
　甘臨无攸利
不義而富且貴於我如浮雲故曰舍車而徒義弗乘也
　萬鍾則不辨禮義而受之萬鍾於我何加焉故曰自
　求口實觀其自養也
召平董公四皓魯兩生之流士不以秦而賤也伏生浮
　丘伯之徒經不以秦而亡也萬石君之家俗不以秦
　而壞也剥之終曰碩果不食陽非陰之所能剥(若璩/按召)
　(平有三此必指為蕭相國客者但秦時封東陵侯非/士也伏生下浮丘伯上宜增高堂生高堂生亦秦之)
　(博/士)
下陽舉而虢亡虎牢城而鄭懼西河失而魏蹙大峴度
　而燕危故曰設險以守其國狄患攘而民怨結宗藩
　弱而戚黨顓柄臣揃而宦寺恣寇叛平而方鎮彊故
　曰思患而豫防之
復曰朋來所以致泰泰曰朋亡所以保泰
陽大陰小而言陰陽闔而闢也朔先晦後而言晦朔終
　而始也
爾雅小罍謂之坎大琴謂之離萬物之象無非易也(若/璩)
　(按又有轡首謂之革康/謂之蠱和樂謂之節)
易之終始皆陽也始于乾之初九終于未濟之上九
易於蠱終則有始於剥消息盈虚於復反復其道皆曰
　天行也然則無與於人事歟曰聖人以天自處扶陽
　抑陰盡人事以囘天運而天在我矣
言行可以欺於人而不可以欺於家故家人之象曰君
　子以言有物而行有恒
復之初即乾之元碩果不食則生矣復之所謂仁也乾
　為木果在春為仁發生也在冬為幹歸根也終而復
　始
張子曰易為君子謀不為小人謀朱子謂聖人作易示
　人以吉凶言利貞不言利不貞言貞吉不言不貞吉
　言利禦寇不言利為寇也
聞之前修曰中庸誠敬自有乾坤即具此理乾九二言
　龍德正中庸言之信庸行之謹閑邪存其誠坤六二
　言敬以直内
復以自知必自知然後見天地之心有不善未嘗不知
　自知之明也
致命遂志命可致而志不可奪行法俟命命可俟而法
　不可變
下學而上達故大畜上九何天之衢亨
魏相以易相漢能上陰陽之奏而不能防戚宦之萌不
　知繫于金柅之戒也匡衡以詩相漢能陳關雎之義
　而不能止奄寺之惡不知昏椓靡共之戒也經術雖明
　奚益焉
五陽之盛而一陰生是以聖人謹於微齊桓公七年始
　霸十四年陳完奔齊亡齊者已至矣漢宣帝甘露三
　年匈奴來朝而王政君已在太子宫唐太宗以武德
　丙戌即位而武氏已生於前二年我藝祖受命之二
　年女真來貢而宣和之禍乃作於女真張芸叟曰易
　者極深而研㡬當潛而勿用之時必知有亢當履霜
　之時必知有戰(若璩按劉元城器之夏至日與門人/論陰陽消長之理以謂物禁太盛者)
　(衰之始也門人因曰漢宣帝甘露三年呼韓邪單于/稽侯珊來朝此漢極盛時也是年王政君得幸於皇)
　(太子生帝驁於甲觀畫堂為世嫡皇孫為新室代漢/之兆此正夏至生一陰之時元城曰然王氏此條純)
　(從劉元/城論來)
易言積善曰家大學言興仁興讓曰家家可以不正乎
世之治也君子以直勝小人之邪易曰田獲三狐得黄
　矢世之亂也小人以狡勝君子之介詩曰有兔爰爰
　雉離于羅
易者象也木上有水為井以木巽火為鼎上止下動為
　頤頤中有物為噬嗑小過有飛鳥之象焉餘卦可以
　類求王輔嗣忘象之説蒙莊緒餘爾
左傳疏引易云伏羲作十言之教曰乾坤震巽坎離艮
　兑消息朱子發以為鄭康成之語愚謂正其本而萬
　物理失之豪釐差以千里見於易緯通卦驗漢儒皆
　謂之易則此所謂易云者蓋緯書也
鄭康成詩箋多改字其注易亦然如包蒙謂包當作彪
　文也泰包荒謂荒讀為康虚也大畜豶豕之牙謂牙
　讀為互大過枯楊生荑謂枯音姑无姑山榆晉錫馬
　蕃庶讀為藩遮謂藩遮禽也解百果草木皆甲宅皆
　讀如解(若璩按王氏集鄭注周易/云解皆讀如人倦之解)解謂坼呼皮曰甲
　根曰宅困劓刖當為倪㐳萃一握為笑握讀為夫三
　為屋之屋繫辭道濟天下道當作導言天下之至賾
　賾當為動説卦為乾卦乾當為幹其説多鑿鄭學今
　亡傳釋文及正義間見之
書序八卦之説謂之八索求其義也而賈逵以為八王
　之法張平子以為周禮八議之刑索空也空設之唯
　馬融以為八卦杜預但云古書名蓋孔安國書序猶
　未行也愚按國語史伯曰平八索以成人韋昭注謂
　八體以應八卦也謂乾為首坤為腹震為足巽為股
　離為目兑為口坎為耳艮為手此足以證孔馬之説
易正義云伏犧制卦文王繫辭孔子作十翼朱子謂繫
　辭本文王周公所作之辭繫于卦爻之下者上繫下
　繫乃孔子所述繫辭之傳也彖即文王所繫之辭象
　者卦之上下兩象及兩象之六爻周公所繫之辭也
　彖象上下傳者孔子釋經之辭也愚按釋文云王肅
　本作繫辭上傳訖於雜卦皆有傳字本義從之漢儒
　林傳云孔子晩而好易讀之韋編三絶而為之傳王
　肅本是也
阮逸云易著人事皆舉商周帝乙歸妺高宗伐鬼方箕
　子之明夷商事也密雲不雨自我西郊王用亨于岐
　山周事也朱子發云革存乎湯武明夷存乎文王箕
　子復存乎顔氏之子故曰存乎其人朱文公謂疑皆
　帝乙高宗箕子占得此爻
明夷之彖曰文王箕子者易洪範道統在焉用晦所以
　明道也象數相為經緯皆演於商之季世
桓譚新論云連山八萬言歸藏四千三百言夏易詳而
　殷易簡未詳所據
孔子卜得賁孔子曰不吉子貢曰夫賁亦好矣何謂不
　吉乎孔子曰夫白而白黑而黑夫賁又何好乎(吕氏/春秋)
　(賁色不/純也)
苕谿劉氏云夬以五君子決一小人不曰小人道消而
　曰道憂蓋上下交而志同如泰之時然後小人之道
　不行若以五君子臨一小人徒能使之憂而已惟其
　有憂則將圖之無不至矣愚謂小人道消嘉祐是也
　小人道憂元祐是也
井之九三荆公解云求王明孔子所謂異乎人之求也
　君子之於君也以不求求之其於民也以不取取之
　其於天也以不禱禱之其於命也以不知知之井之
　道無求也以不求求之而己文意精妙諸儒所不及
王輔嗣以寂然至无為復又云冬至陰之復夏至陽之
　復蘇子美辨其非愚謂先儒云至靜之中有動之端
　所以見天地之心與寂然至无之説異矣冬至陰之
　復蓋如周子利貞誠之復就歸處言之荆公曰陽以
　進為復初九是也陰以退為復六二六三六四是也
薛氏曰易以初爻為七日者舉前卦而云也復之七日
　來復震既濟之七日得皆舉初爻
葉少蘊謂凡易見於有為者皆言用用之者何體也而
　易不以體對用故别而論之曰易無體晁景迂(若璩/按景)
　(迂名説之即後/所云晁以道也)曰體用本乎釋氏
利貞者性情也王輔嗣注不性其情何能久行其正程
　子顔子好學論性其情之語本此
君子道盛小人自化故舜湯舉臯伊而不仁者逺玉泉
　喻氏云泰小人道消非消小人也化小人為君子也
泰初九拔茅茹以其彚征吉本義云郭璞洞林讀至彚
　字絶句下卦仿此愚按正義曰以其彚者彚類也以
　類相從征吉者征行也上坤而順下應於乾已去則
　納故征行則吉亦以彚字絶句泰之征吉引其類以
　有為否之貞吉絜其身以有待
儉德辟難朱子謂收歛其德不形於外(中屠蟠/以之)
泰之三無往不復陽之極也而否將萌否之四有命无
　咎陽之復也而泰將至
一許敬宗在文館唐為武氏矣一楊畏居言路元祐為
　紹聖矣羸豕之孚左腹之入可不戒哉
家聲之隤隴西以為愧城角之缺新平以為恥清議所
　以維持風俗也清議廢風俗壞則有毁宗澤而譽張
　邦昌者有貶張浚而褒秦檜者觀民風設教居賢德
　善俗可不謹哉(若璩按通鑑晉孝武帝太元九年初/新平人殺其郡將秦王堅缺其城角)
　(以恥之新平民望深以為病欲立忠義以雪之晉書/載記民作酋病作慙則此新平以為恥恥似當作慙)
　(蓋恥屬苻堅慙屬新平/人也新平今之邠州)
齊德衰於召陵(若璩按當/作葵丘)晉志怠於蕭魚淮平而异鎛
　用潞定而歸真惑易曰日中則昃𤣥曰月闕其摶不
　如開明于西
制官刑則具訓蒙士無彞酒則誥教小子易曰童牛之
　梏記曰禁於未發之謂豫
龜靈而焦雉文而翳是以衣錦尚絅蘭薰而摧玉剛而
　折是以危行言孫此白賁素履所以无咎
知止而后有定故觀身於艮惻隱之心仁之端也故觀
　心於復
惟進賢可以正君故公仲進牛畜欣越而歌者之田止
　孔明進攸之褘允而宫府之體一惟正己可以格君
　故管仲有三歸不能諫六嬖之惑魏相因許伯不能
　遏𢎞石之惡泰曰拔茅漸曰進以正
乾文言曰寛以居之朱子謂心廣而道積程子易小畜
　傳曰止則聚矣吕成公謂心散則道不積充拓收歛
　當兩進其功
丹書敬義之訓夫子於坤六二文言發之孟子以集義
　為本程子以居敬為先張宣公謂工夫並進相須而
　相成也
艮者限也限立而内外不越天命限之内也不可出人
　欲限之外也不可入郭沖晦(若璩按沖晦/郭雍所賜號)云
小畜下體乾復上體坤乾坤相應故小畜初九復自道
　九二牽復吉與復六四中行獨復六五敦復無悔義
　甚相類牽復中不自失敦復中以自考二五皆得中
　故也澹庵(若璩按澹/庵胡銓號)云
同人于野公之大也艮其背止之至也皆見於彖明一
　卦之義也
里克之中立鄧析之兩可終於邪而已故隨之六二曰
　弗兼與也
虚美熏心(若璩按路/溫舒語)秦亂之萌浮文妨要(按王羲/之語)晉衰
　之兆故賁受之以剥
廉恥國之脈也廉恥泯則國從之是以楚瓦好賄郢城
　危晉盈求貨霸業衰秦賂讒牧遷為虜漢金間增垓
　敗羽利之覆邦可畏哉大學之末七篇之始所以正
　人心塞亂源也在益之屯曰莫益之或擊之
翰音登于天無實之名也殷浩房琯以之
君子無斯須不學也黄霸之受尚書趙岐之注孟子皆
　在患難顛沛中况優游暇豫之時乎易曰困而不失
　其所亨
連山首艮艮萬物之所終始也八風始於不周卦氣始
　於中孚冬至為厯元黄鍾為律本北方終陰而始陽
　故謂之朔方太𤣥紀日於牛宿紀氣於中首而以罔
　㝠為元艮之終始萬物也虞仲翔云萬物成始乾甲
　成終坤癸艮東北是甲癸之閒沙隨程氏云醫家難
　經為百刻圖一歲陰陽升降㑹於立春一日陰陽昏
　曉㑹於艮時此説與易合又云北方之氣至陰而陽
　生焉彖曰習坎重險也於物為龜為蛇於方為朔為
　北於太𤣥配罔與㝠所以八純卦中獨冠以習
日月為易一竒一耦陰陽之象也王介甫詩説云彼曰
　七月九月此曰一之日二之日何也陽生矣則言日
　陰生矣則言月與易臨至于八月有凶復七日來復
　同意四月正陽也秀葽言月何也以言陰生也陰始
　於四月生於五月而於四月言陰生者氣之先至者
　也李子思云復剛長以日云者幸其至之速臨陽消
　以月云者幸其消之遲沙隨程氏云陽極於九而少
　陰生於八陰之義配月陰極於六而少陽復於七陽
　之義配日
一卦變六十四卦六十四卦變四千九十有六六爻不變
　與六爻皆變者其别各六十有四一爻變與五爻變
　者其别各三百八十有四二爻變與四爻變者其别
　各九百有六十三爻變者其别一千二百有八十朱
　子發謂需利用恒者需之恒也蒙六五順以巽者蒙
　之觀也乾九四乾道乃革者乾之小畜也小畜之中
　又有離兑故曰革是謂天下之至變張真父謂易無
　所不變蒙曰困蒙小畜曰復自道又曰牽復履曰夬
　履離曰履錯然歸妹曰跛能履泰曰帝乙歸妹臨曰
　咸臨咸曰執其隨艮曰不拯其隨噬嗑曰頤中有物
　睽曰厥宗噬膚損曰弗損益之又曰或益之夬曰壯
　于前趾又曰壯于頄遯曰執之用黄牛之革鼎曰鼎
　耳革兑曰孚于剥未濟曰震用伐鬼方皆有卦變之
　象小畜以一陽為復兑以一陰為剥變之變者也六
　十有四相錯而不相亂張文饒謂臨之初二皆曰咸
　臨有咸象也咸之用在兑之説也履之九五曰夬履
　有夬象也夬與履乾兑相易之卦也
臨所謂八月其説有三一云自丑至申為否一云自子
　至未為遯一云自寅至酉為觀本義兼取遯觀二説
　復所謂七日其説有三一謂卦氣起中孚六日七分
　之後為復一謂過坤六位至復為七日一謂自五月
　姤一陰生至十一月一陽生本義取自姤至復之説
易正義云四月純陽陰在其中而靡草死十月純陰陽
　在其中而薺麥生漢和帝紀有司奏以為夏至則微
　陰起靡草死可以决小事與月令不同張文饒曰陽
　雖生於子實兆於亥故十月薺麥生陰雖生於午實
　兆於已故四月靡草死(參同契二月榆/死八月麥生)
初六履霜陰始凝也見於魏文帝紀注太史丞許芝引
　易傳之言沙隨程氏朱文公皆從之(郭京本無/初六字)
龜山曰子見南子包承者也此大人處否而亨之道朱
　文公謂非所以為訓若使大人處否而包承小人以
　得亨利則亦不足以為大人矣
頤初九王輔嗣注云安身莫若不競修己莫若自保守
　道則福至求禄則辱來至哉斯言可書諸紳(若璩按/宋李孟)
　(傅傳亦常取斯四/言誡其子孫云)
病從口入禍從口出傅𤣥口銘也頤慎言語節飲食正
　義用其語
聖人教人用蒙而不用復蓋復者去其不善而復於善
　之謂也若蒙則無不善亦未有所失也周南仲云
趾所以行輔所以言艮其趾雖行猶不行也艮其輔雖
　言猶不言也故能時行時止動靜不失其時其道光
　明馮當可云(艮六四艮其身象以躬解之傴背為躬/見背而不見面朱文公詩云反躬艮其)
　(背止於所不見/止於至善也)
帝乙歸妹子夏傳謂湯之歸妺也京房載湯嫁妹之辭
　曰無以天子之尊而乘諸侯無以天子之富而驕諸
　侯陰之從陽女之順夫本天地之義也往事爾夫必
　以禮義荀爽對䇿引帝乙歸妹言湯以娶禮歸其妹
　於諸侯也張説鄎國公主銘亦云帝唐降女天乙歸
　妹若左傳筮遇泰之需曰微子啓帝乙之元子也虞
　翻亦云紂父二説不同正義皆略之
離言明兩作坎言水洊至起而上者作也趨而下者至
　也此陸農師之説朱文公取之
范諤昌證墜簡震彖辭脱不喪匕鬯四字程子取之漸
　上六疑陸字誤胡安定取之
釋文引子夏傳云地得水而柔水得地而流故曰比周
　禮疏謂坤為土坎為水水得土而流土得水而柔是
　水土和合故象先王建萬國親諸侯
釋文引鄭注異字然内則注明夷睇于左股猶有所遺
朋盍簪簪疾也至侯果始有冠簪之訓晁景迂云古者
　禮冠未有簪名(若璩按杜詩盍簪喧櫪馬近杜註號/詳博皆未知其從侯果來者侯果説)
　(見李鼎祚/周易集解)
説苑周公戒伯禽曰易曰有一道大足以守天下中足
　以守國家小足以守其身謙之謂也孔子曰易曰不
　損而益之故損自損而終故益今易無此言又泄冶
　曰易曰夫君子居其室云云君子之所以動天地可
　不慎乎天地動而萬物變化今易無末一句然泄冶
　在夫子之前而引易大傳之言殆非也
鹽鐵論文學引易曰小人處盛位雖高必崩不盈其道
　不恒其德而能以善終身未之有也是以初登于天
　後入于地説文引易曰地可觀者莫可觀於木今易
　無之疑易傳及易緯
後漢魯恭引易曰潛龍勿用言十一月十二月陽氣潛
　藏未得用事雖煦嘘萬物養其根荄而猶盛陰在上
　地凍水冰陽氣否隔閉而成冬故曰履霜堅冰陰始
　凝也馴致其道至堅冰也言五月微陰始起至十一
　月堅冰至也又云易十二月君子以議獄緩死又云
　案易五月姤用事經曰后以施令誥四方言君以夏
　至之日施命令止四方行者所以助微陰也又引易
　曰有孚盈缶終來有它吉言甘雨滿我之缶誠來有
　我而吉已趙溫曰於易一為過再為涉三而弗改滅
　其頂凶漢儒説易可以參考
王肅注易十卷今不傳其注噬乾胏得金矢曰四體離
　陰卦骨之象骨在乾肉脯之象金矢所以獲野禽故
　食之反得金矢君子於味必思其毒於利必備其難
　見太平御覽
漢郊祀志引西隣之禴祭顔師古注瀹煮新菜以祭蓋
　以禴為瀹王輔嗣云禴祭之薄者也沼沚之毛蘋蘩
　之菜可羞於鬼神亦與顔注同鄭康成謂禴夏祭之
　名
離九三蔡伯靜解云鼔缶而歌當衰而樂也大耋之嗟
　當衰而哀也盛衰之道天之常也君子之心順其常
　而已不樂則哀皆為其動心而失其常者故凶此説
　長於古注
京氏易剥牀以簠謂祭器澹庵云易於剥坎取象簠簋
　以精意寓焉
上天下澤履此易之言禮雷出地奮豫此易之言樂吕
　成公之説本於漢書上天下澤春雷奮作先王觀象
　爰制禮樂
渙其羣蘇明允云羣者聖人所欲渙以一天下者也本
　義取之謂程傳有所不及
充善端於蒙泉之始絶惡念於履霜之萌
坊記曰不耕穫不菑畬凶荀子曰括囊无咎无譽腐儒
　之謂也左氏傳穆姜以元亨利貞為隨之四德為是
　説者其未見彖象文言歟
易緯坤鑿度注云虞世南曰不讀易不可為宰相注者
　未詳其人亦天下名言也
乾乾夬夬皆九三重剛也謙謙初六居下卦之下也坎
　坎六三居重險之閒也蹇蹇六二陰居陰也
諸卦之爻皆及卦名坤小畜泰大畜既濟六爻悉無之
八卦之象又有六焉巽曰木坎曰雲曰泉曰雨離曰明
　曰電
曾子天圓篇火日外景金水内景薛士龍詩云嘗聞曾
　子書金火中外明圓方遞含施二景參黄庭愚謂周
　髀云日猶火月猶水火則外光水則含景其説本於
　易之坎離坎内陽外陰故為水為月離内陰外陽故
　為火為日
繫辭正義云韓氏親受業於王弼承王弼之㫖故引弼
　云以證成其義愚考王弼終於魏正始十年韓康伯
　東晉簡文帝引為談客二人不同時相去甚逺謂之
　親受業誤矣(若璩按韓康伯名伯潁川長社人殷浩/之外甥也官太常晉書有傳嘗謂唐李)
　(嘉祐詩輔嗣外孫還解易惠連羣從總能詩王輔嗣/年二十四卒無子絶嗣見三國志晉張湛雖稱輔嗣)
　(女壻趙季子家有列子未聞季子之子能明易以傳/其學此必殷浩外甥之誤記蓋詩人多不契勘或曰)
　(安知其不别有所/據余笑而不敢答)
程子言易謂得其義則象數在其中朱子以為先見象
　數方説得理不然事無實證則虚理易差愚嘗觀顔
　延之庭誥云馬陸得其象數取之於物荀王舉其正
　宗得之於心其説以茍王為長李泰發亦謂一行明
　數而不知其義管輅明象而不通其理蓋自輔嗣之
　學行而象數之説隱然義理象數一以貫之乃為盡
　善故李鼎祚獨宗康成之學朱子發兼取程邵之説
馮當可謂王輔嗣蔽於虚無而易與人事疏伊川專於
　治亂而易與天道逺又謂近有伊川然後易與世故
　通而王氏之説為可廢然伊川往往捨畫求易故時
　有不合又不㑹通一卦之體以觀其全每求之爻辭
　離散之間故其誤十猶五六晁子止(若璩按子止名/公武即撰晁氏)
　(讀書/志者)為易廣傳當可答書曰判渾全之體使後學無
　以致其思非傳逺之道
吕元鈞云求於八卦之先而牽於數故謂坎離先天地
　得於六爻之後而惑乎氣故謂卦氣起中孚
伏羲之易當以圖觀文王以後始有書艾軒(若璩按艾/軒林光朝)
　(號/)云易不畫詩不歌無悟入處誠齋(按誠齋楊/萬里號)云卦
　者其名畫者非卦也此伏羲氏初製之字也愚按易
　緯乾鑿度以八卦之畫為古文天地風山坎火雷澤
　字
上繫七爻起於中孚鳴鶴在陰下繫十一爻起於咸憧
　憧往來卦氣圖自復至咸八十八陽九十二陰自姤
　至中孚八十八陰九十二陽咸至姤凡六日七分中
　孚至復亦六日七分陰陽自然之數也
龜山曰乾坤兩卦聖人釋其義於後是解易之法沙隨
　曰乾坤易之門文言於乾四致意焉坤則一而已舉
　乾坤之義則它卦可知上繫解七爻下繫解十一爻
　大略類文言學者可以三隅反
何以守位曰人釋文云桓𤣥明僧紹作仁今本乃從桓
　𤣥誤矣本義作人云吕氏從古蓋所謂非衆罔與守
　邦
筮法依七八九六之爻而記之古用木畫地少牢云卦
　者在左坐卦以木特牲云卒筮寫卦筮者執以示主
　人(卦者主畫地識爻六/爻備乃以方版寫之)今則用錢以三少為重錢九
　也三多為交錢六也兩多一少為單錢七也兩少一
　多為坼錢八也見儀(若璩按儀/當作士冠)禮疏
易者數之原也屯十年乃字需三人訟三百户三褫師
　三錫比三驅同人三歲蠱先甲後甲三日臨八月復
　七日十年頤十年坎簋貳三歲晉三接明夷三日不
　食睽二女一車解三狐損貳簋三人一人十朋益十
　朋夬五剛萃一握困三歲革三就震七日漸三歲豐
　三歲旅一矢巽先庚後庚三日三品既濟七日三年
　未濟三年其數例總釋于乾鑿度如月㡬朢已日乃
　孚皆陰陽氣數之變(若璩按王氏云數亦多遺如乾/萬物六位六龍萬國四德四時)
　(坤萬物一朝一夕四支䝉再三瀆師萬邦比萬國泰/萬物否萬物謙萬民豫四時觀四時无妄萬物頤萬)
　(物萬民離百穀四方咸二氣萬物恒四時萬物從一/明夷四國睽萬物解百果姤四方萃萬物革二女四)
　(時震百里九陵歸妺萬物節四時亦有/誤三品置於先庚後庚三日之下是也)
卦具四德者七乾坤屯隨臨无妄革也惟乾不言所利
遏惡揚善所以順天休命内君子外小人所以財成天
　地之道
乾坤既位人居其中屯以建侯作之君蒙以養正作之
　師
大畜為學賁為文能止健而後可以為學文明以止而
　後可以為文止者篤實而已不以篤實為本則學不
　足以成德文不足以明理
易立乎其中體也易行乎其中用也朱子謂行以造化
　言立以卦位言
旅初六斯其所取災王輔嗣注云為斯賤之役唐郭京
　謂斯合作㒋愚按後漢左雄傳職斯禄薄注云斯賤
　也不必改㒋字
城復于隍其命亂也湯伯紀云亂如疾病則亂之亂愚
　謂唐𤣥宗極熾而豐泰之極也以李林甫楊國忠為
　周召以安禄山哥舒翰為方虎非命亂而何
漢郊祀志劉向引易大傳曰誣神者殃及三世愚按大
　戴禮本命篇誣鬼神者罪及二世易大傳豈即此篇
　歟(若璩按凡書引易為今周易所無者顔師古/曰蓋易家之别説者也豈得謂即大戴禮記)
説卦釋文引荀爽九家集解得八卦逸象三十有一隨
　唐志十卷唯釋文序録列九家名氏云不知何人所
　集稱荀爽者以為主故也其序有荀爽京房馬融鄭
　𤣥宋衷虞翻陸績姚信翟子𤣥為易義注内又有張
　氏朱氏並不詳何人荀悦漢紀云馬融著易解頗生
　異説爽著易傳據爻象承應陰陽變化之義以十篇
　之文解説經意由是兖豫言易者咸傳荀氏學今其
　説見於李鼎祚集解若乾升於坤曰雲行坤降於乾
　曰雨施乾起坎而終於離坤起離而終於坎離坎者
　乾坤之家而陰陽之府故曰大明終始皆諸儒所未
　發
王昭素謂序卦云離者麗也麗必有所感故受之以咸
　咸者感也凡十四字晁以道古易取此三句增入正
　文謂後人妄有上下經之辯吳仁傑亦從王晁之論
　沙隨程氏按繫辭曰二篇之䇿從韓康伯本張文饒
　云序卦上經不言乾坤下經不言咸者天地人物之
　本必藏諸用也朱新仲謂一行易纂引孟喜序卦曰
　陰陽養萬物必訟而成之君臣養萬民亦訟而成之
　然則序卦亦雜以經師之言歟
劉夢得辯易九六論曰董生言本畢中和中和本其師
　師之學本一行朱文公曰畢氏揲法視疏義為詳柳
　子厚詆夢得膚末於學誤矣(若璩案子厚謂董生/膚末於學非詆夢得)
古易五家吕微仲晁以道睢陽王氏東萊吕氏九江周
　燔又有程迥呉仁傑二家而洪興祖以一行所纂古
　子夏傳為正以諸書附著其下為考異釋疑
經説多依託易為甚子夏傳張弧作也關子明傳阮逸
　作也麻衣正易戴師愈作也
越絶外傳范子曰道生氣氣生陰陰生陽愚謂先陰後
　陽即歸藏先坤之義闔而闢靜而動也
鄭志張逸問贊云我先師棘下生何時人答云齊田氏
　時善學者所㑹處也齊人號之棘下生無常人也愚
　按康成有易贊所謂贊云者易贊也棘下即稷下也
　劉向别録談説之士㑹於稷門下(若璩按魯亦有棘/下為城内地名見)
　(左傳定公八年水經注以/為亦儒者之所萃焉恐誤)
京氏易積算法引夫子曰八卦因伏羲暨于神農重乎
　八純聖理𤣥微易道難究迄乎西伯父子研理窮通
　上下囊括推爻考象配卦世應加乎星宿局於六十
　四所二十四氣分天地之數定人倫之理驗日月之
　行尋五行之端灾祥進退莫不因兹而兆矣故考天
　地日月星辰山川草木蟲魚鳥獸之情狀運氣生死
　休咎不可執一隅故曰易含萬象又引孔子云易有
　四易一世二世為地易三世四世為人易五世六世
　為天易游魂歸魂為鬼易此占候之學決非孔子之
　言也張文饒言四易又異於是易有四體一用三伏
　羲先天體也連山天易歸藏地易周易人易用也
京氏謂二至四為互體三至五為約象儀禮疏云二至
　四三至五兩體交互各成一卦先儒謂之互體
説卦虞翻曰乾坤五貴三賤故定位艮兑同氣相求故
　通氣震巽同聲相應故相薄坎戊離巳月三十日一
　㑹於壬故不相射坤消從午至亥故順乾息從子至
　巳故逆蓋用納甲卦氣之説
初九濳龍辭也有九則有六變也潛龍象也勿用占也
　輔漢卿謂易須識辭變象占四字(項氏曰不稱乾馬/而稱震龍震動也)
　(乾之動/自震始)
陽為大陰為小大畜小畜大過小過取陰陽為義
六爻有得有失惟謙三吉三利家人一爻悔亡五爻皆
　吉
漢書叙傳六世耽耽其欲浟浟(音/滌)注頤六四爻辭浟浟
　欲利之貌今易作逐逐子夏傳作攸攸顔注以浟浟
　為欲利輔嗣以逐逐為尚實其義不同
上蔡謝子為晁以道傳易堂記後序言安樂邵先生皇
　極經世之學師承頗異安樂之父昔於廬山解后文
　恭胡公從隱者老浮圖遊隱者曰胡子世福甚厚當
　秉國政邵子仕雖不偶學業必傳因同授易書上蔡
　之文今不傳僅載於張稘書文恭集後康節之父伊
　川丈人名古字天叜
邵子觀物外篇曰天地之氣運北而南則治南而北則
　亂亂久則復北而南矣張文饒謂先天圖自泰厯蠱
　而至否自否厯隨而至泰即南北之運數也聞見録
　載邵子之言曰天下將治地氣自北而南將亂自南
　而北蓋為聞杜鵑發也陳忠肅謂重南輕北分裂有
　萌則以人事知之
歐陽公以河圖洛書為怪妄東坡云著於易見於論語
　不可誣也南豐云以非所習見則果於以為不然是
　以天地萬物之變為可盡於耳目之所及亦可謂過
　矣蘇曾皆歐陽公門人而論議不茍同如此
迂齋(若璩按迂/齋樓昉號)講易謂伏羲未作易之前天下之人心
　無非易伏羲既作易之後天下之萬事無非易又䇿
　問謂种明逸以易學名而其後世衡至師道累葉為
　名將郭逵以將帥顯而其後兼山(按兼山郭/忠孝號)白雲(按/白)
　(雲郭/雍號)皆明易蓋易之為書兵法盡備其理一也愚聞
　之先君云(若璩按王氏玉海易云有未畫之易易之/理有既畫之易易之書  唐薛仁貴亦有)
　(周易新注本/義十四卷)
知識欲高明故效天操履貴篤實故法地
晁景迂述郭敏修之言曰所以生生者智水不可不崇
　而禮火則卑之此卦之所以既濟也(飬生之説/陰升陽降)
史記春申君説秦昭王引易曰狐涉水濡其尾此言始
　之易終之難也今易未濟曰小狐汔濟濡其尾
高宗伐鬼方後漢西羌傳武丁征西羌鬼方三年乃克
　竹書紀年武丁三十五年周王季伐西落鬼戎然則
　鬼方即鬼戎與詩殷武奮伐荆楚朱子集傳云易曰
　高宗伐鬼方三年克之蓋謂此愚按大戴禮帝繫篇
　陸終氏娶於鬼方氏楚世家陸終生子六人六曰季
　連芉姓楚其後也可以證集傳之説
未濟三陽失位程子得之成都隱者朱子謂火珠林已
　有蓋伊川未曾看雜書
虞翻夢吞三爻而通易陸希聲夢三聖人而捨象數作
　傳然翻未知言有序之戒希聲未知比之匪人之訓
　踐履與易相違(若璩按陸希聲傳見唐書百十六陸/質傳見唐書百六十八各為一人希)
　(聲雖有在位無所輕重之文不似質黨韋執誼此云/比之匪人似認陸希聲為陸質不知一侍憲宗於東)
　(宫一相/昭宗者)
張緒云何平叔不解易中七事伏曼容云何晏疑易中
　九事愚謂晏以老莊談易係小子觀朶頤所不解者
　豈止七事哉(以義理解易自王弼始何晏非弼比也/清談亡晉衍也非弼也范甯以王弼何)
　(晏並言/過矣)
上坎為雲下坎為雨虞翻之説也郭子和從之(坎在上/為雲故)
　(雲雷屯坎在下為/雨故雷雨作解)女子貞不字謂許嫁筓而字耿氏
　之説也朱文公從之
咸之感无心感以虚也兑之説无言説以誠也堯之於
　變時雍孔子之綏來動和其感至矣文王靈臺之樂
　宣王雲漢之憂(若璩按初/刋本作喜)其説深矣
德非日新不足以言盛義非入神不足以言精
館閣書曰周易元包十卷唐衛元嵩撰今按楊楫序云
　元嵩益州成都人明陰陽厯算獻䇿後周賜爵持節
　蜀郡公武帝尊禮不敢臣之北史藝術傳蜀郡衛元
　嵩好言將來事不信釋教嘗上疏極論之書目以為
　唐人誤矣
揚雄覈靈賦曰大易之始河序龍馬洛貢龜書劉牧謂
　河圖洛書同出于伏羲之世
曾子固為徐復傳云康定中仁宗命講易乾坤既濟未
　濟又問今嵗直何卦西兵欲出如何復對歲直小過
　而太一守中宫兵宜内不宜外仁宗嘉其言與林瑀
　同修周易㑹元紀今考侍講林瑀上㑹元紀推帝王
　即位必遇辟卦而真宗乃得卿卦每開説皆諂諛之
　辭縁飾以陰陽賈昌朝奏瑀所學不經不宜備顧問
　遂絀之復與瑀同修不經之書未可謂知易也荀子
　曰善為易者不占
介于石古文作砎晉孔坦書曰砎石之易悟
坤曰早辯解曰夙吉治之於未亂為之於未有在周子
　謂之㡬在張子謂之豫
程子易傳晩始授門人止齋(若璩按止齋/陳傅良號)春秋後傳亦
　曰此身後之書劉道原謂柳芳唐厯本皆不同由芳
　書未成而傳之故也(若璩按晉書孫盛傳著晉陽秋/咸稱良史諸子私改之盛初寫)
　(兩定本寄慕容儁後孝武帝博求異聞始於遼東得/之以相考校多有不同書遂兩存太平寰宇記高句)
　(麗國書籍中有晉陽秋安/得今有人向彼國購得乎)
易緯辨終備曰煌煌之燿乾為之綱合凝之類坤握其
　方雄雌呿吟六節搖通萬物孳甲日營始東六節蓋
　謂六子日營始東震也
東坡曰左氏論易惟南蒯穆姜之事為近正(知莊子曰/師出以律)
　(有律以如己也杜預注法行則人/從法法敗則法從人亦格言也)
天地未嘗一日無陽亦未嘗一日無君子故十月為陽
　純坤稱龍朱子曰復之一陽是坤卦積來一日生一
　分至十一月一陽始成
困九五曰利用祭祀李公晦謂明雖困於人而幽可感
　於神豈不以人不能知而鬼神獨知之乎(愚謂孔子/云知我者)
　(其天乎韓子云惟乖於時乃與天通/不求人知而求天知處困之道也)
坎之六四曰樽酒簋貳用缶在險之時用禮之薄它爻
　之言酒者三需九五需于酒食困九二困于酒食未
　濟上九有孚于飲酒卦皆有坎文王周公以酒誥戒
　其象見於易其言詳於書三爻皆陽剛制之意也
莧陸夬夬項氏玩辭曰莧音丸山羊也陸其所行之路
　也猶鴻漸于陸之陸兑為羊在上卦有山羊之象愚
　按説文莧山羊細角也從兎足苜聲讀若丸寛字從
　此徐鍇按本草注莧羊似麢羊角有文俗作羱
聖人不以位為樂也在易謂之虎尾在書謂之朽索深
　淵
先甲先庚吳祕注法言云周禮治象挾日而歛之鄭司
　農云從甲至癸謂之挾日是以易稱先甲三日先庚
　三日皆為申命令之義獨取甲庚者以甲木主仁示
　其寛令也庚金主義示其嚴令也
程子謂學易先看王弼余謂輔嗣之注學者不可忽也
　於乾九三曰乾三以處下卦之上故免亢龍之悔坤
　三以處下卦之上故免龍戰之災上九曰夫以剛健
　而居人之首則物之所不與也以柔順而為不正則
　佞邪之道也故乾吉在无首坤利在永貞於文言曰
　進物之速者義不若利存物之終者利不及義又曰
　文王明夷則主可知矣仲尼旅人則國可知矣又曰
　不性其情何能久行其正於坤曰方而又剛柔而又
　圓求安難矣初六曰陰之為道本於卑弱而後積著
　者也故取履霜以明其始陽之為物非基于始以至
　於著者也故以出處明之則以初為潛於小畜上九
　曰大畜者畜之極也畜而不已畜極則通是以其畜
　之盛在於四五至于上九道乃大行小畜積極而後
　乃能畜是以四五可以進而上九説征之輻於大有
　六五曰不私於物物亦公焉不疑於物物亦誠焉於
　豫初六曰樂過則淫志窮則凶豫何可鳴於觀上九
　曰觀我生自觀其道者也觀其生為民所觀者也於
　賁六五曰賁于束帛丘園乃落賁于丘園帛乃戔戔
　用莫過儉泰而能約故必吝焉乃得終吉也於復曰
　凡動息則靜靜非對動者也語息則黙黙非對語者
　也於頤初九曰安身莫若不競修己莫若自保守道
　則福至求禄則辱來於家人初九曰凡教在初而法
　在始家瀆而後嚴之志變而後治之則悔矣九三曰
　行與其慢寧過乎儉家與其瀆寧過乎嚴上九曰凡
　物以猛為本者則患在寡恩以愛為本者則患在寡
　威故家人之道尚威嚴也於睽上九曰見豕負塗甚
　可穢也見鬼盈車吁可怪也先張之弧將攻害也後
　説之弧睽怪通也往不失時睽疑亡也貴於遇雨和
　陰陽也陰陽既和羣疑亡也於蹇初六曰處難之始
　居止之初獨見前識覩險而止以待其時知矣哉於
　萃之象曰聚而无防則衆生心於漸上九曰進處高
　潔不累於位无物可以屈其心而亂其志峩峩清逺
　儀可貴也於中孚上九曰飛音者音飛而實不從之
　謂也於小過六五曰小畜尚往而亨則不雨也小過
　陽不上交亦不雨也
乾稱父(純/陽)坤稱母(純/陰)震長男(陽在/初)巽長女(陰在/初)坎中男
　(陽在/中)離中女(陰在/中)艮少男(陽在/末)兑少女(陰在/末)
知之崇必欲其效天義之精必欲其入神
蒙之養正察乎微頤之養正先乎近
家人卦辭曰利女貞男正易女正難二南之詩以化行
　閨門為極致上九之象曰反身之謂也身正則家正
　矣
蒙之初曰發家人之初曰閑顔氏家訓謂教兒嬰孩教
　婦初來
　
　
　
　
　
　
　
　
　
　
　
　
　困學紀聞卷一
欽定四庫全書
　困學紀聞卷二
　　　　　　　　　　　宋　王應麟　撰
　　書
周官外史掌三皇五帝之書春秋傳所謂三墳五典是
　也前賢謂臯䕫稷契有何書可讀理實未然黄帝顓
　頊之道在丹書武王所以端絻東面而受于師尚父
　也少皥氏之紀官夫子所以見郯子而學焉也孰謂
　無書可讀哉
吕氏春秋序意曰嘗得學黄帝之所以誨顓頊矣爰有
　大圜在上大矩在下汝能法之為民父母不韋十二
　紀成於秦八年歲在涒灘上古之書猶存前聖傳道
　之淵原猶可考也
書大傳虞傳有九共篇引書曰予辯下土使民平平使
　民無傲殷傳有帝告篇引書曰施章乃服明上下豈
　伏生亦見古文逸篇邪大傳之序有嘉禾揜誥今本
　闕焉隋志有逸篇二卷出齊梁之間似孔壁中書殘
　缺者唐有三卷徐邈注鄭漁仲謂書逸篇仲尼之時
　已無矣恐未然
漢初去聖未逺帝王遺書猶有存者賈誼書修政語引
　黄帝曰道若川谷之水其出無已其行無止顓頊曰
　至道不可過也至義不可易也功莫美於去惡而為
　善罪莫大於去善而為惡故非吾善善而已也善縁
　善也非惡惡而已也惡緣惡也吾日慎一日帝嚳曰
　縁巧者之事而學為巧行仁者之操而與為仁也故
　節仁之器以修其財而身專其美矣德莫高於博愛
　人而政莫高於博利人故政莫大於信治莫大於仁
　吾慎此而已矣帝堯曰吾存心於先古加志於窮民
　痛萬姓之罹罪憂衆生之不遂也故一民或飢曰此
　我飢之也一民或寒曰此我寒之也一民有罪曰此
　我陷之也帝舜曰吾盡吾敬而以事吾上故見謂忠
　焉吾盡吾敬以接吾敵故見謂信焉吾盡吾敬以使
　吾下故見謂仁焉吾取之以敬也吾得之以敬也大
　禹諸侯㑹則問於諸侯曰諸侯以寡人為驕乎朔日
　朝則問於士曰諸大夫以寡人為汰乎又曰民無食
　也則我弗能使也功成而不利於民我弗能勸也湯
　曰學聖王之道者譬其如日靜思而獨居譬其若火
　舍學聖之道而靜居獨思譬其若去日之明於庭而
　就火之光於室也可以小見而不可以大知得賢而
　舉之得賢而與之譬其若登山乎得不肖而舉之得
　不肖而與之譬其若下淵乎是以明君慎其舉而君
　子慎與又曰藥食嘗於卑然後至於貴藥言獻於貴
　然後聞於卑求道者不以目而以心取道不以手而
　以耳致道者以言入道者以忠積道者以信樹道者
　以人又引周文王武王成王問粥子武王問王子旦
　師尚父淮南人閒訓引堯戒曰戰戰慄慄日慎一日
　人莫蹪於山而蹪於垤此帝王大訓之存於漢者若
　高帝能除挾書之律蕭相國能收秦博士官之書則
　倚相所讀者必不墜矣幸而緒言尚在知者鮮焉好
　古之士盍玩繹於斯
墨子南使衛載書甚多弦唐子見而怪之墨子曰昔周
　公旦朝讀書百篇夕見七十二士相天下猶如此吾
　安敢廢此也(今本闕墨子七十/一篇今止十三篇)外史掌三皇五帝之
　書大訓在西序讀書百篇謂此類也(若璩按今墨子/七十一篇止闕)
　(其八墨子南使衛之文現載貴義篇/此云止十三篇與陳氏書録解題合)
釋文序録云尚書之字本為𨽻古既是𨽻寫古文則不
　全為古字今宋齊舊本及徐李等音所有古字蓋亦
　無㡬穿鑿之徒務欲立異依傍字部改變經文然則
　今所傳古文尚書未必皆孔安國之本宋景文筆記
　云楊備得古文尚書釋文讀之大喜書譏刺字皆用
　古文按國史藝文志唐孝明寫以今字藏其舊本開
　寳五年别定今文音義咸平二年孫奭請摹印古文
　音義與新定釋文並行今亦不傳然漢至唐所謂古
　文者孔安國以𨽻存古非科斗書也今有古文尚書
　吕微仲得本於宋次道王仲至家(郭忠恕定古文尚/書并釋文今本豈)
　(忠恕所定歟宣和六年詔洪範復從舊文以陂為頗/然監本未嘗復舊也  若璩按𨽻古定是一行科斗)
　(書一行真書孔穎達所謂就古文體而從𨽻/定之存古為可慕以𨽻為可識故曰𨽻古也)
呉才老書裨傳考異云伏氏口傳與經傳所引有文異
　而有益於經有文異而無益於經有文異而音同有
　文異而義同才老所述者今不復著以閏月定四時
　成歲古文定作正開元(若璩按當作/天寳後並同)誤作定(晁景/迂云)舜
　讓于德弗嗣班固典引作不台(史記自序唐堯/遜位虞舜不台)在治
　忽今文作采政忽史記作來始滑漢書作七始詠忽
　又或作曶(鄭康成/曰笏也)大傳大誥曰民儀有十夫(王莽作/大誥曰)
　(民獻儀九萬/夫蓋本於此)又康誥曰惟乃丕顯考文王克明俊德
　今無俊字伊訓惟元祀十月二月乙丑漢厯志作惟
　太甲元年十有二月乙丑朔(是朔旦冬/至之歲)高宗亮陰禮
　記作諒闇(注讀為/梁䳺)漢五行志作涼陰大傳作梁闇予
　若觀火周禮注謂今燕俗名湯熱為觀微子我其發
　出狂史記宋世家狂作往注引鄭康成曰我其起作
　出往也君奭天難諶王莽傳作天應棐諶欽明文思
　安安考靈耀作晏晏(鄭氏注寛容覆載謂之晏馮衍/顯志賦思唐虞之晏晏第五倫)
　(上疏體晏/晏之姿)無逸肆高宗之享國五十有九年石經曰
　肆高宗之饗國百年漢杜欽亦曰高宗享百年之夀
　(按漢五行志劉向/傳皆云高宗百年)費誓説文作䉾誓史記作肹大傳
　作鮮(按一/作獮)度作刑以詰四方周禮注云度作詳刑哀
　矜折獄漢于定國傳作哀鰥哲獄(大傳哀/矜哲獄)折民惟刑
　漢刑法志作悊民天齊于民俾我一日楊賜封事作
　假我一日(賜通桓君章句/即歐陽尚書)劉愷引上刑挾輕下刑挾
　重説文顧畏于民嵒多言也(尼輒/切)
書始二典猶詩之首二南取費秦之誓猶詩之有魯頌
大傳説堯典謂之唐傳則伏生不以是為虞書(若璩按/説文引)
　(五品不愻亦曰唐書其/時舜典合於堯典内)
夏小正月令時訓詳矣而堯典命羲和以數十言盡之
　天官書天文志詳矣而舜典璣衡以一言盡之叙事
　當以書為法(堯典以日中宵中為春秋之别/月令兩言日夜分無春秋之異)
堯典日月星辰孔注謂星四方中星辰日月所㑹益稷
　日月星辰謂日月星為三辰五禮一也孔注於舜典
　以為吉凶賓軍嘉於臯陶謨則曰公侯伯子男五等
　之禮
史記索隱云春言東作夏言南為皆是耕作營為勸農
　之事孔安國强讀為訛字雖訓化解釋紆囘(今史記/作南譌)
周禮注引書曰分命和仲度西曰柳穀虞翻云鄭𤣥所
　注尚書古篆丣字反以為昩古大篆丣字讀當為桺
　古桺丣同字而以為昩裴松之謂翻言為然
宅嵎夷釋文云尚書考靈耀及史記作禺銕今按史記
　堯本紀居郁夷正義郁音隅夏本紀嵎夷既略索隱
　云今文尚書及帝命驗並作禺鐵(古夷/字)薛氏曰今登
　州之地
四岳孔注云即上羲和四子分掌四岳之諸侯按周語
　太子晉曰共之從孫四岳佐禹胙國命為侯伯賜姓
　曰姜氏曰有吕左傳許大岳之𦙍也杜氏注謂大岳
　神農之後堯四岳也當從周語之説(迂齋云申吕齊/許皆四岳之後)
　(堯讓許由亦其一也當若璩按韋昭國語註共工諸/侯炎帝之後姜姓也  顓頊氏之衰則四岳為共工)
　(從孫亦神農/之後復何疑)
五典克從孔安國傳本於左氏程子解本於孟子左氏
　言五教不及君臣夫婦朋友天叙有典而遺其三焉
　唯孟子得之
程子謂共兠之徒及舜登庸之始側陋之人顧居其上
　此凶亂之人所不能堪故其惡顯而舜誅之韓非曰
　堯欲傳天下於舜鯀諫共工又諫曰孰以天下而傳
　之於匹夫乎堯不聽此可以證程子之説(韓非謂堯/誅共鯀非)
　(也/)
范蜀公正書曰舜之五刑流也官也教也贖也賊也流
　宥五刑者舜制五流以宥三苗之劓刵剕宫大辟也
　皇王大紀之説本諸此而以墨劓剕宫大辟為賊刑
　之科目
書序帝釐下土方設居方釋文云一讀至方字絶句商
　頌禹敷下土方外大國是疆朱文公亦以方字絶句
　云楚辭天問禹降省下土方蓋用此語然書序已有
　此讀矣
鄭康成讀舜典云舜生三十謂生三十年登庸三十謂
　厯試三十年
大禹謨言念哉者二益稷言念哉者一皆禹告舜之辭
　心者治之本心斯須不存治忽分焉共惟千載心秋
　月照寒水於此見之
臯陶曰彰厥有常吉哉周公曰庶常吉士召公曰吉士
　吉人帝王用人之法一言以蔽之曰吉舜所舉曰元
　曰愷吉德之實也所去曰凶吉德之反也議論相傳
　氣脈相續在春秋時謂之善人在西漢時謂之長者
　惟吉則仁所謂元者善之長為天地立心者也
儆戒無虞絜齋(若璩按絜/齋袁燮號)解云治安之時危亂之萌已
　兆漢宣帝渭上之朝是年元后生成帝新都簒漢已
　兆於極盛之日矣無虞豈可不儆戒愚謂匈奴衰而
　女戎興倚伏果可畏哉又解七旬有苗格云舜耕厯
　山之時祇見厥父惟知己之有罪而不見父之為頑
　所以厎豫及其征苗也自省未嘗有過而惟見苗民
　之作慝所以逆命至班師之後誕敷文德無異負罪
　引慝之心而遂格焉滿損謙益捷於影響人心豈可
　以自滿哉愚謂仲虺之誥成湯召公之訓武王戒其
　滿而自矜也齊桓服楚魏武得荆州唐敬宗取汴皆
　以滿失之
九德知人之法三俊用人之法
禹之告舜曰安汝止盡天理而無人欲得至善而止也
　尹之告太甲曰欽厥止去人欲而復天理求至善而
　止也
虞書作服天子自日月而下十二章鄭康成注周禮謂
　周以日月星辰畫於旌旗而冕服九章注禮記郊特
　牲祭之日王被衮以象天謂有日月星辰之章此魯
　禮也二禮之説自相背馳魯秉周禮周魯之禮其有
　異乎
古文尚書及説文璪火黺􁀙黼黻艾軒曰黺􁀙黼黻當
　各為一物璪當為玉璪之璪璪圜物也意其為璪之
　狀而以火旁飾之火因物而後見耳考工記謂火以
　圜得非指璪火為一物乎鄭司農謂為圜形似火此
　為近之希冕謂黺􁀙黼黻皆從黹同謂之希冕陸德
　明希與黹同蓋有由來也
鳥獸蹌蹌馬融以為筍虡七經小傳用其説書裨傳以
　鳯凰來儀為簫聲之和艾軒亦曰制器尚象
古文箾㲈今文作簫(左氏曰韶箾/舜樂名也)諸儒誤以簫管解之
説文奡嫚也引虞書若丹朱奡論語奡盪舟按書有罔
　水行舟之語則奡盪舟者恐即謂丹朱(若璩按羿奡/並舉簒夏之)
　(賊臣也丹朱未聞/凶終比儗不當)
古文天明畏自我民明畏今文下畏字作威蓋衛包所
　改當從古
若稽古稱堯舜禹三聖而臯陶與焉舜以天下遜禹禹
　獨推臯陶孟子論道之正傳亦曰若禹臯陶則見而
　知之又曰舜以不得禹臯陶為已憂子夏亦云舜舉
　臯陶觀於謨而見臯陶之學之粹也(若璩按舜以天/下遜禹禹獨推)
　(臯陶此自出魏晉間晩出書大禹謨余有/辯見尚書古文疏證卷四卷五十七條)
蠻夷猾夏明刑治之而有餘四夷交侵征伐制之而不
　足虞周之德天淵矣
淮南子曰臯陶瘖而為大理此猶夔一足之説也臯陶
　陳謨賡歌謂之瘖可乎司馬公詩云法官由來少和
　泰臯陶之面如削𤓰然荀子非相之言亦未必然
史記秦本紀大費佐舜調馴鳥獸是為伯翳索隱云尚
　書謂之伯益而陳把世家謂伯翳之後封為秦垂益
　䕫龍其後不知所封不見也則伯翳非伯益矣水經
　注偃師九山有百蟲將軍顯靈碑云將軍姓伊氏諱
　益字隤敳帝高陽之第二子伯益者也(黄度文叔書/説益即隤敳)
　(本於此前若璩按伯益即伯翳辯非為二人莫玅於/金仁山  編王氏與仁山同時居址亦近或未及見)
　(其論/著乎)
鄭語史伯曰姜伯夷之後也伯夷能禮於神以佐堯者
　也注謂四岳之族大戴禮誥志篇虞史伯夷曰明孟
　也幽㓜也(史記厯書引之而其文小異虞夏之厯為/昔自在古厯百草權輿瑞雉無釋為百草)
　(奮興秭鴂先􁌖之若璩按尚書伯夷典舜三禮未聞/佐堯且齊四岳  後兹又以為伯夷後將齊有二祖)
　(乎太子晉/語較確)
吕氏春秋云舜欲以樂傳教於天下乃令重黎舉夔於
　草莽之中而進之舜以為樂正(吕刑乃命重黎即義/和也楚語堯育重黎)
　(之後重黎舉/夔見於此)
漢董賢冊文言允執其中蕭咸謂此堯禪舜之文非三
　公故事班固筆之於史矣而固紀竇憲之功曰納于
　大麓惟清緝熙其諛甚於董賢之冊當憲氣燄方張
　有議欲拜之伏稱萬歲者微韓稜正色則無君之惡
　肆矣此固所以文姦言而無忌憚也倪正父駁昆命
　元龜之制有以也夫(若璩按昆命元龜乃史彌逺拜/右相制詞倪思時知福州讀之)
　(駭歎以為用舜禹/揖遜文請貼改)
五行大禹謨以相克為次洪範以生數為次五德鄒衍
　以相勝為義劉向以相生為義
柔而立無立為懦柔惠且直不直為諂柔嘉維則失其
　則非嘉也
賈誼書君道篇引書曰大道亶亶其去身不逺人皆有
　之舜獨以之此逸書也
禹貢釋文周公職録云黄帝受命風后受圖割地布九
　州隋唐志無此書太平御覽引太一式占周公城名
　録有此三句夾漈通志藝文略周公城名録一卷城
　職字相似恐傳寫之誤(世説注云推周公城録冶城/宜是金陵本里抱朴子内篇)
　(登涉引周/公城名録)
大傳曰歌大化大訓六府九原而夏道興注謂四章皆
　歌禹之功所謂九叙惟歌九德之歌於此猶可考
説文引虞書曰仁閔覆下則稱旻天蓋虞書説也
豫州滎波既豬古文云滎嶓既都職方氏豫州其浸波
　溠鄭注云波讀為播禹貢曰滎播既都賈公彦疏云
　禹貢有播水無波然則漢唐書本皆作滎播也(史記/夏本)
　(紀作播/音波)
史記引禹貢二百里任國(書男邦孔注男任/也任王者事音壬)王莽封王
　氏女皆為任(注任充也男服/之義男亦任也)男任二字蓋通用
揚州沿于江海達于淮泗東坡書傳云吳王夫差闕溝
　通水而江始有入淮之道禹時則無之愚按吳之通
　水有二焉左氏傳哀九年呉城邗溝通江淮(注云今/廣陵韓)
　(江/)此自江入淮之道也吳語夫差起師北征闕為深
　溝於商魯之間北屬之沂西屬之濟以㑹晉公午於
　黄池左氏傳哀十三年㑹黄池(注云陳留封丘縣/南有黄亭近濟水)此
　自淮入汴之道也(若璩按此句從/初刋本增補)
百川東注弱水獨西故洪範弱為六極弱與柔異柔如
　漢文帝弱如元帝
過九江至于東陵曾彦和謂東陵今之巴陵余按史記
　正義岳州有巴陵蓋是東陵曾説本此
朔南暨為句下云聲教訖于四海史記注本如此
説苑子貢曰禹與有扈氏戰三陳而不服禹於是修教
　一年而有扈氏請服莊子謂禹攻有扈國為虚厲皆
　與書異楚辭天問云該秉季德厥父是臧胡終弊于
　有扈牧夫牛羊又云有扈牧豎云何而逢擊牀先出
　其命何從古事茫昩不可考矣吕氏春秋曰夏后相
　與有扈戰于甘澤而不勝六卿請復之夏后相曰不
　可吾地不淺吾民不寡戰而不勝是吾德薄而不教
　不善也於是乎處不重席食不貳味琴瑟不張鐘鼔
　不修子女不飭親親長長尊賢使能朞年而有扈氏
　服愚謂伐扈戰甘者夏后啓也誤以為相然其事可
　以補夏書之闕
甘誓予則孥戮汝孔傳謂辱及汝子王莽傳作奴顔注
　謂戮之以為奴也泰誓云囚奴正士豈及子之謂乎
蔡邕銘論殷湯有甘誓之勒
五子之歌其二章皆述禹之訓蔡氏自予視天下以後
　謂予五子自稱也然予臨兆民之語恐非五子自稱
周語單穆公引夏書曰關石龢均王府則有韋昭注云
　逸書也關門關之征也石今之斛也言征賦調均則
　王之府藏常有也一曰關衡也時未見古文故云逸
　書左思魏都賦關石之所和鈞財賦之所厎慎蓋亦
　用韋説李善引賈逵國語注曰關通也孔安國謂金
　鐵曰石未詳
左氏傳夏有觀扈漢東郡有畔觀縣(今開德/府觀城)楚語士亹
　曰堯有丹朱舜有商均啓有五觀湯有太甲文王有
　管蔡是五王者皆元德也而有姦子韋昭注謂五觀
　啓子太康昆弟也觀洛汭之地書序曰太康失國昆
　弟五人須于洛汭水經注亦云太康弟曰五觀愚謂
　五子述大禹之戒作歌仁義之人其言藹如也豈朱
　均管蔡之比韋氏説非也
史記湯始居亳從先王居作帝誥索隱云一作俈從先
　王居故作帝俈
史記湯征諸侯葛伯不祀湯始伐之湯曰予有言人視
　水見形視民知治不伊尹曰明哉言能聽道乃進君
　國子民為善者皆在王官勉哉(若璩按脱/勉哉二字)湯曰汝不
　能敬命予大罰殛之無有攸赦作湯征豈孔壁逸篇
　太史公亦見之乎後有補湯征者蓋未之考(若璩按/補湯征)
　(乃白居易文載尚書古文/疏證卷五第七十二條)
辰弗集于房大衍厯議云新厯仲康五年癸巳歲九月
　庚戌朔日蝕在房二度按皇極經世仲康元年壬戌
　征羲和五年丙寅與厯不同(若璩按以授時時憲二/厯推算仲康即位歲在)
　(壬戌乃五月丁亥朔日食非季秋月朔也食在東井/亦非房宿在位十三年中惟四年九月壬辰朔日有)
　(食之却與經文肇位四海不合且食在氐末度/亦非房宿總之此出魏晉間晩出書𦙍征篇)
君子之去留國之存亡繫焉故夏書終於汝鳩汝方商
　書終於微子
湯誓予則孥戮汝罔有攸赦孔安國以為古之用刑父
　子兄弟罪不相及今云者權以脅之使勿犯酒誥予
　其殺安國以為擇罪重者而殺之吕居仁謂安國能
　明聖人未盡之意實有大功於聖人者
鄭康成注禹貢九河云齊桓公塞之同為一詩正義云
　不知所出何書愚按書正義引春秋緯寳乾圖云移
　河為界在齊吕填閼八流以自廣鄭蓋據此文九峯
　蔡氏曰曲防齊之所禁塞河非桓公所為也(若璩按/尚書中)
　(候亦云齊桓之霸遏八流以自廣蔡傳謂非桓公之/所為亦是尋好話頭其實葵丘五命特以約束諸侯)
　(躬自犯者多/矣奚有於河)
鄭康成書注間見於疏義如作服十二章州十二師孔
　注皆所不及
吕氏春秋引夏書曰天子之德廣運乃聖乃神乃武乃
　文商書曰五世之廟可以觀怪萬夫之長可以生謀
　又曰仲虺有言曰諸侯之德能自為取師者王能自
　為取友者存其所擇而莫如己者亡又曰刑三百罪
　莫重於不孝周書曰若臨深淵若履薄冰其舛異如
　此
仲虺之誥言仁之始也湯誥言性之始也太甲言誠之
　始也説命言學之始也皆見於商書自古在昔先民
　有作溫恭朝夕執事有恪先聖王之傳恭也亦見於
　商頌孔子之傳有自來矣
孟子云伊尹萊朱注萊朱亦湯賢臣一曰仲虺是也春
　秋傳曰仲虺居薛為湯左相是則伊尹為右相唐宰
　相世系表仲虺為湯左相臣扈祖已皆其胄裔也(未/詳)
　(所/據)
孔安國謂湯始改正朔鄭康成謂自古改正朔葉少蘊
　云甘誓已言三正則子丑寅迭以為正者尚矣(爰革/夏正)
　(林少頴謂革正之事古未嘗/有蓋始於湯而武王因之)
漢律厯志引伊訓伊尹祀于先王誕資有牧方明説者
　謂祀先王于方明朱文公曰方當作乃即所謂乃明
　言烈祖之成德(若璩按此亦有辯見尚書/古文疏證卷一第六條)
鄭康成云祖乙居耿後奢侈踰禮土地迫近山川嘗圮
　焉至陽甲立盤庚為之臣乃謀徙居湯舊都上篇是
　盤庚為臣時事中篇下篇是盤庚為君時事正義以
　為謬妄書裨傳云鄭大儒必有所據而言
書序祖乙圮于耿孔氏注云圮於相遷於耿殷本紀謂
　祖乙遷于邢皇極經世祖乙踐位圮于耿徙居邢蓋
　從史記以書序考之孔氏以圮于耿為圮於相恐未
　通蘇氏書傳云祖乙圮于耿盤庚不得不遷以經世
　紀年考之祖乙以乙未踐位後有祖辛沃甲祖丁南
　庚陽甲而後盤庚立(祖乙/曾孫)盤庚之立以己亥自祖乙
　踐位至此一百二十五年若謂民蕩析離居因耿之
　圮不應如是之久也當闕所疑
盤庚之遷也曰天其永我命于兹新邑消息盈虚之運
　哲王其知之矣唐朱朴議遷都以觀天地興衰為言
　謂關中文物奢侈皆極焉已盛而衰難可興也而以
　襄鄧為建都極選陳同父上書孝廟亦謂錢塘山川
　之氣發泄無餘而以荆襄為進取之機其言與朴略
　同朴不足道也豈亦有聞於氣運之説乎
大傳引盤庚若德明哉湯任父言卑應言皆古文所無
論語予小子履敢用𤣥牡敢昭告于皇皇后帝孔安國
　注云墨子引湯誓其辭若此疏云尚書湯誓無此文
　而湯誥有之又與此小異唯墨子引湯誓其辭與此
　正同(若璩按辯見尚書古文/疏證卷二第十九條)
爾惟德罔小萬邦惟慶爾惟不德罔大墜厥宗漢昭烈
　曰勿以惡小而為之勿以善小而不為蓋得此意
桑穀之祥大戊問伊陟韓詩外傳以為穀生湯之廷三
　日而大拱(若璩按吕氏/春秋亦同)湯問伊尹誤也漢五行志劉
　向以為殷道既衰高宗承敝而起怠於政事故桑穀
　之異見又誤也書大傳謂武丁之時先王道虧刑罰
　犯桑穀俱生于朝武丁問諸祖已劉向蓋襲大傳之
　誤(若璩按説苑記於太/戊世又記於武丁世)
説築傅巖之野吳氏裨傳蔡氏集傳以築為居愚按孟
　子曰傅説舉於版築之間當從古注(傅巖在陜州/平陸縣北)
魯語展禽曰上甲微能帥契者也商人報焉孔叢子引
　書曰維高宗報上甲微蓋逸書也(若璩按孔叢子真/偽書朱子所謂白)
　(撰出所引書乃/襲展禽語耳)
學立志而後成遜志而後得立志剛也遜志柔也
西伯戡黎孔注云文王貌雖事紂内秉王心豈知文王
　之心哉文王之德之純心與貌異乎
西伯既戡黎祖伊恐商都朝歌黎在上黨壺關乃河朔
　險要之地朝歌之西境密邇王畿黎亡則商震矣故
　武王渡孟津莫之或禦周以商墟封衛狄人迫逐黎
　侯衛為方伯連率不能救而式微旄丘之詩作脣亡
　齒寒衛終為狄所滅衛之亡猶商之亡也秦拔上
　黨而韓趙危唐平澤潞而三鎮服形勢其可忽哉
泰誓古文作大誓孔氏注大㑹以誓衆晁氏曰開元閒
　衛包定今文始作泰或以交泰為説真燕書哉(或説/謂新)
　(經以泰為否泰之泰紂時上下不交天下無邦/武王大㑹諸侯往伐以傾紂之否非經意也)大誓
　與大誥同(音泰/者非)
雖有周親不如仁人孔安國注論語言雖有管蔡為周
　親不如箕子微子之仁人與注尚書異(書傳云紂至/親雖多不如)
　(周家之少仁人朱文公集註從書傳九若璩/按辯亦見尚書古文疏證卷二第十  條)
論語釋文予有亂十人左傳叔孫穆子亦曰武王有亂
　(若璩按今左/傳有臣字)十人劉原父謂子無臣母之理婦人蓋
　邑姜然本無臣字舊説不必改
左氏傳云太伯不從楚辭天問云叔旦不嘉與夷齊之
　心一也此武所以未盡善
武成式商容閭正義引帝王世紀云商容及殷民觀周
　軍之入見畢公至殷民曰是吾新君也容曰非也視
　其為人嚴乎將有急色故君子臨事而懼見太公至
　民曰是吾新君也容曰非也視其為人虎據而鷹趾
　當敵將衆威怒自倍見利即前不顧其後故君子臨
　衆果於進退見周公至民曰是吾新君也容曰非也
　視其為人忻忻休休志在除賊是非天子則周之相
　國也故聖人臨衆知之見武王至民曰是吾新君也
　容曰然聖人為海内討惡見惡不怒見善不喜顔色
　相副是以知之愚按韓詩外傳云商容嘗執羽籥馮
　於馬徒欲以伐紂而不能遂去伏於太行及武王克
　殷立為天子欲以為三公商容辭曰吾嘗馮於馬徒
　欲以伐紂而不能愚也不爭而隱無勇也愚且無勇
　不足以備乎三公固辭不受命君子聞之曰商容可
　謂内省而不誣能矣君子哉去素餐逺矣史記燕王
　遺樂間書曰紂之時商容不達身祗辱焉以冀其變
　樂記釋箕子之囚使之行商容而復其位鄭注乃謂
　使箕子視商禮樂之官賢者所處皆令反其居蓋康
　成不見古文武成故以容為禮樂張良云武王入殷
　表商容閭史記周紀云表商容之閭皆與書合
顔師古刊謬正俗云武成序往伐歸獸當依嘼字費誓
　序東郊不□案説文及古今字詁□古闢字闢訓開
　故孔氏釋文東郊不開不得徑讀闢為開愚按古文
　尚書師古之説是也(虞翻謂分北三/苗北古别字)
大傳洪範曰不叶于極不麗于咎毋侮矜寡而畏高明
　史記宋世家亦云毋侮鰥寡
周禮太卜注引洪範曰雨曰濟曰圛曰蟊曰剋詩齊子
　豈弟箋古文尚書以弟為圛正義云洪範稽疑論卜
　兆有五曰圛注云圛者色澤光明蓋古文作悌今文
　作圛賈逵以今文校之定以為圛鄭依賈氏所奏(説/文)
　(引書圛圛升雲半有半無今按/圛即洪範曰驛其下乃注文)古文尚書曰㴉曰圛
　與周禮注同
詩或聖或否或哲或謀或肅或艾莊子天有六極五常
　帝王順之則治逆之則凶九洛之事治成德備皆為
　洪範之學
曾子固奏疏曰洪範所以和同天人之際使之無閒而
　要其所以為始者思也大學所以誠意正心修身治
　其國家天下而要其所以為始者致其知也正其本
　者在得之於心而已得之於心者其術非他學焉而
　已矣古之人自可欲之善而充之至於不可知之神
　自十五之學而積之至於從心不踰矩豈他道哉由
　是而已矣二程子以前告君未有及此者(若璩按真/西山言唐)
　(韓愈李翺舉大學之説見其原道復性篇而/立朝論議曾弗之及余謂至曾子固始及之)
韓非謂先王之法曰臣毋或作威毋或作利從王之指
　無或作惡從王之路蓋述洪範之言而失之也
天命有德天討有罪故無作好惡惟天聰明惟聖時
　憲故無作聰明以天之德行天之權故惟辟作福威
司馬彪注莊子云箕子名胥餘(史記正義/尸子云)
巢伯來朝注云南方之逺國正義謂南巢李杞解曰成
　湯放桀于南巢巢人納之意者終商之世義不朝商
　乎誠如是亦足以見巢之忠商之盛德矣商亡而周
　興於是巢始來朝其説美矣然無所據
金縢之書其異説有二焉魯世家云周公卒後秋未穫
　暴風雷雨禾盡偃大木盡拔周國大恐成王與大夫
　朝服以開金縢書梅福傳云昔成王以諸侯禮葬周
　公而皇天動威雷風著災此皆尚書大傳之説蓋伏
　生不見古文故也蒙恬傳云成王有病甚殆公旦自
　揃其爪以沈於河乃書而藏之記府及王能治國有
　賊臣言周公欲為亂周公走而奔於楚成王觀於記
　府得周公沈書乃流涕曰孰謂周公旦欲為亂乎此
　又以武王有疾為成王索隱曰不知出何書(若璩按/不知出)
　(何書索隱指恬引故曰過可振而諫/可覺言非指成王事王氏亦微讀錯)魯世家亦與恬
　傳同譙周云秦既燔書時人欲言金縢之事尖其本
　末南軒曰至誠可以囘造化若金縢䇿祝之辭則不
　無妄傳者(何屺瞻先生校本云南/軒曰以下當自為一條)
我之弗辟朱文公謂當從鄭氏以辟為避(若璩按詩集/傳乃謂居東)
　(為東征罪人斯得為/得而誅之者何與)
武成惟九年大統未集通鑑外紀引尚書大傳文王受
　命一年斷虞芮之質帝王世紀文王即位四十二年
　歲在鶉火更為受命之元年周書文傳文王受命九
　年時維莫春在鎬召大子發按史記秦惠王十四年
　更為元年汲冢紀年魏惠成王三十六年改元稱一
　年或有因於古也(若璩按九年大統未集即受命改/元之妄説也辯見尚書古文疏證)
　(卷二第二/十六條)
文公賞雍季以義而不以謀襄子賞高共以禮而不以
　功故曰崇德報功
若爾三王是有丕子之責于天史記以丕為負索隱引
　鄭𤣥曰丕讀曰負隗囂移檄曰庶無負子之責蓋本
　此晁以道解丕子之責如史傳中責其侍子之責蓋
　云上帝責三王之侍子指武王也
唐叔得禾成王命唐叔以餽周公於東土作餽禾史記
　以歸為餽二字通用見論語
三監孔氏謂管蔡商漢地理志殷畿内為三國邶鄘衛
　是也邶封武庚鄘管叔尹之衛蔡叔尹之以監殷民
　唯鄭康成以三監為管蔡霍蘇氏從孔説林氏蔡氏
　從鄭説三亳孔氏謂亳人之歸文王者三所為之立
　監康成云湯舊都之民服文王者分為三邑其長居
　險故言版尹蓋東成臯南轘轅西降谷也皇甫謐以
　蒙為北亳穀熟為南亳偃師為西亳林氏從鄭説吕
　氏(若璩按吕氏下/當如前増蔡氏)從皇甫説(詩譜以三叔為三監孫/毓云三監當有霍叔鄭)
　(義為/長)
民獻有十夫予翼亦惟十人迪知上帝命周公以賢人
　卜天意史失其名不獨魯兩生也
周書作雒曰俾康叔宇于殷俾中旄父宇于東注云東
　謂衛殷鄁鄘詩譜自紂城而北謂之邶南謂之鄘東
　謂之衛康叔宇于殷即衛也注以殷為邶鄘非是殷
　地在周之東故曰東征邶鄘衛皆東也康誥曰在兹
　東土中旄父其邶鄘之一歟(顧命有/南宫毛)
法言謂酒誥之篇俄空焉愚按酒誥古今文皆有之豈
　揚子未之見歟藝文志云劉向以中古文校歐陽大
　小夏侯三家經文酒誥脱簡一而大傳引酒誥曰王
　曰封唯曰若圭璧今無此句豈即脱簡歟(若璩按揚/雄謂酒誥)
　(之篇俄空此自雄校書時酒誥全亡與劉向時酒誥/僅脱一簡不同一簡者一行也酒誥一行二十五字)
　(與召誥一行二十二字又不同/詳余尚書古文疏證胡朏明説)
矧惟若疇圻父薄違農父若保宏父定辟荆公以違保
　辟絶句朱文公以為夐出諸儒之表洛誥復子明辟
　荆公謂周公得卜復命於成王也漢儒居攝還政之
　説於是一洗矣山谷云荆公六藝學妙處端不朽信
　夫
厥或告曰羣飲汝勿佚盡執拘以歸于周予其殺無隱
　張氏以為此告者之詞云爾勸汝執而盡殺之也汝
　當思之曰是商之諸臣化紂為淫湎者而可遽殺乎
　亦姑惟教之而已若不教而使陷于罪是亦我殺之
　也周公戒康叔皆止殺之詞奈何以為勸哉愚謂此
　説得忠厚之意
梓材曰以厥庶民暨厥臣達大家周封建諸侯與大家
　巨室共守之以為社稷之鎮九兩所謂宗以族得民
　公劉之雅所謂君之宗之此封建之根本也魯之封
　有六族焉衛之封有七族焉唐之封有九宗五正焉
　皆所以係人心維國勢不特諸侯為然周公作皇門
　之書曰維其有大門宗子茂揚肅德勤王國王家乃
　方求論擇元聖武夫羞于王所咸獻言助王恭明祀
　敷明刑用能承天嘏命先人神祇報職用休俾嗣在
　厥家萬子孫用末被先王之靈光然則王室之不壞
　繄大門宗子是賴自封建之法廢國如木之無根其
　亡也忽焉然古者世臣必有家學内有師保氏之教
　外有外庶子之訓國子之賢者命之導訓諸侯若魯
　孝公是也使惇惠者教之文敏者道之果敢者諗之
　鎮靖者修之若晉公族大夫是也教行而俗美然後
　託以安危存亡之寄而國有與立矣(厥家元板/作王家)
商之澤深矣周既翦商厯三紀而民思商不衰考之周
　書梓材謂之迷民召誥謂之讎民不敢有忿疾之心
　焉蓋皆商之忠臣義士也至畢命始謂之頑民然猶
　曰邦之安危惟兹殷士兢兢不敢忽也孔子刪詩存
　邶鄘於風繫商於頌吁商之澤深矣
召誥正義引周書月令云三日粤朏漢律厯志引古文
　月采篇曰三日曰朏顔注謂説月之光采愚以書正
　義考之采字疑當作令
婁敬曰成王即位周公營成周以為此天下中有德則
　易以王無德則易以亡吕氏春秋南宫括曰成王定
　成周其辭曰惟余一人營居于成周惟余一人有善
　易得而見也有不善易得而誅也説苑南宫邊子曰
　昔周成王之卜居成周也其命龜曰予一人兼有天
　下辟就百姓敢無中土乎使予有罪則四方伐之無
　難得也三説大意畧同
周公為師召公為保鄭康成不見周官之篇以師保為
　周禮師氏保氏大夫之職(師氏保氏注亦引書序云/聖賢兼此官  若璩按周)
　(官出晩出書二十五篇内康成何由/得見其實周官從漢百官公卿表來)禮記文王世子
　注大司成司徒之屬師氏也兩注自不同
有若散宜生孔氏傳云散氏宜生名愚按漢書古今人
　表女皇堯妃散宜氏女當以散宜為氏(若璩按大戴/禮記帝繫篇)
　(堯娶於散宜氏/之子謂之女皇)
多方越惟有胥伯小大多正大傳云古者十税一多于
　十税一謂之大桀小桀少于十税一謂之大貊小貊
　王者十一而税而頌聲作矣故書曰越維有胥賦小
　大多政古今文之異如此
無逸大傳作毋逸毋者禁止之辭其義尤切
無逸中宗高宗祖甲文王之享國以在位言吕刑穆王
　享國百年以夀數言
祖甲孔安國王肅云湯生太甲也馬融鄭𤣥云武丁子
　帝甲也書正義以鄭為妄史記正義按帝王年代厯
　帝甲十六年太甲三十三年明王孔説是王肅云先
　中宗後祖甲先盛德後有過蔡氏書傳從鄭説謂非
　太甲按邵子經世書高宗五十九年祖庚七年祖甲
　三十三年世次厯年皆與書合亦不以太甲為祖甲
　(若璩按蔡傳謂祖甲非太甲尤快在據下文周公言/自殷王中宗及高宗及祖甲及我周文王及云者因)
　(其先後次第而枚舉之辭也/則祖甲之非太甲也明甚)
無逸多言不敢孝經亦多言不敢堯舜之兢業曾子之
　戰兢皆所以存此心也
天命自度天與我一自作元命我與天一
民之疾苦常在目故曰顧畏于民碞天之監臨常在目
　故曰顧諟天之明命
文王罔攸兼于庶言庶獄庶慎司馬公曰人君急於知
　人緩於知事愚謂漢宣帝綜覈名實非不明也而不
　能知𢎞石之姦唐宣宗抉擿細微非不察也而不能
　知令狐綯之佞明於小而闇於大也故堯舜之知不
　徧物而急先務
觀蔡仲之命知周所以興觀中山靖王之對知漢所以
　亡周公弔二叔之不咸方且封建親戚以蕃屛周漢
　懲七國之難抑損諸侯以成外戚之簒心有公私之
　殊而國之興亡決焉
君陳蓋周公之子伯禽弟見坊記注它無所考傳有凡
　蔣邢茅胙祭豈君陳其一人歟凡伯祭公謀父皆周
　公之裔世有人焉家學之傳逺矣(若璩按禮記疏引/鄭康成作詩譜曰)
　(元子伯禽封魯次子君陳世守/采地今詩譜無伯禽君陳字)
命君陳分正東郊成周鄭注周之近郊五十里今河南
　洛陽相去則然鄭以目驗知之(儀禮疏莫若璩按地/理之學  玅於目驗)
　(趙充國固言百聞不如一見康成戒子書/吾嘗遊學周秦之都往來兖豫之域者也)
爾乃順之于外曰斯謀斯猷惟我后之德先儒謂成王
　失言蓋將順其美善則稱君固事君之法然君不可
　以是告其臣順之一字其弊為諛有善歸主李斯所
　以亡秦也曾是以為良顯乎闇愎之君誦斯言則歸
　過求名之疑不可解矣承弼昭事稱文武而不及成
　王其有以夫(若璩按尚書古文疏證云君陳此六語/引於坊記安知當日非大小臣工相告)
　(誡之辭未必為君告臣只縁晩出書作成王語氣成/王之寃於是且千餘年矣試看下文取證大誓六語)
　(為人子之言則取證君陳亦必為人/臣之言例可知詳卷二第二十七條)
推誠以待士則欒氏之勇亦子之勇用賢以及民則田
　單之善亦王之善故曰有容德乃大
史伯論周之蔽曰去和而取同與晏子之論齊子思之
　論衛一也西漢之亡亦以羣臣同聲故曰庶言同則
　繹
周官諸侯各朝于方岳大明黜陟黜陟明而後封建定
　柳子謂天子不得變其君殆未考周制也
康王釋喪服而被衮冕且受黄朱圭幣之獻諸儒以為
　禮之變蘇氏以為失禮朱文公謂天子諸侯之禮與
　士庶人不同故孟子有吾未之學之語如伊訓元祀
　十二月朔奉嗣王祇見厥祖固不可用凶服矣漢唐
　即位行冊禮君臣亦皆吉服追述先帝之命以告嗣
　君蓋易世傳授國之大事當嚴其禮也蔡氏書傳取
　蘇氏而不用文公之説愚觀孝宗初上太上帝后尊
　號有欲俟欽宗服除奉冊者林黄中議唐憲宗上順
　宗冊在德宗服中謂行禮無害第備樂而不作可也
　劉韶美(若璩按韶美名儀鳯普/州人時官禮部員外郎)議曰唐自武德以來
　皆用易月之制既葬之後謂之無服羣臣上尊號亦
　多在即位之年與本朝事體大相逺也觀韶美之言
　則文公語録所云漢唐冊禮乃一時答問未為定説
　也(若璩按蘇氏之説非是羅敦仁尚書是正正之曰/按禮三年之喪越紼而行事者有四郊其一也夫)
　(郊必衮冕大裘則三年之喪既成服亦有時釋之而/即吉矣受顧命見諸侯獨不可以冕服乎嗟乎謂三)
　(年之喪既成服釋之而即吉無時而可而勢不行也/於是乎以日易月之制起謂之權制不忍數刻之嫌)
　(而安終身之痛不知其可也君子/以是知刪書録顧命之意深也)
史記周紀康王命作䇿畢公分居里成周郊書序缺公
　字
畢命一篇以風俗為本殷民既化其效見於東遷之後
　盟向之民不肯歸鄭陽樊之民不肯從晉及其末也
　周民東亡而不肯事秦王化之入人深矣唐賈至議
　取士以安史之亂為鑒謂先王之道消則小人之道
　長小人之道長則亂臣賊子生焉蓋國之存亡在風
　俗四維不張(若璩按/賈誼語)而秦厯促恥尚失所(按干/寶語)而晉
　祚覆至其知本之言哉
周之興也商民後革百年化之而不足周之衰也衛風
　先變一日移之而有餘
雖收放心閑之維艱孟子求放心之説也繩愆糾繆格
　其非心孟子格君心之説也
衛石碏以義厲一國而甯蘧之類萃焉晉趙衰以遜化
　一國而知范之賢繼焉故曰樹之風聲
齊太史之守官尚父之德逺矣魯宗人之守禮周孔(若/璩)
　(按孔當/作公)之澤深矣故曰惟德惟義時乃大訓
皇帝始見于吕刑趙岐注孟子引甫刑曰帝清問下民
　無皇字然岐以帝為天則非(若璩按盧六以引孔疏/君帝帝堯也以證非皇)
　(字/)
兵以恭行天罰謂之天吏刑以具嚴天威謂之天牧
中説薛收曰古人作元命其能至乎阮逸注云元命包
　易書也愚按春秋緯有元命包易書有元包薛收蓋
　謂自作元命其言見於吕刑阮注誤矣
張子韶書説於君牙冏命文侯之命其言峻厲激發讀
　之使人憤慨其有感於靖康之變乎胡文定春秋傳
　於夫椒之事亦致意焉朱子詩傳其説王風揚之水
　亦然
子夏問金革之事無辟孔子曰吾聞諸老耼曰昔者魯
　公伯禽有為為之也鄭注云有徐戎作難喪卒哭而
　征之急王事也征之作䉾誓後世起復者皆以伯禽
　藉口嘗考書多方王來自奄孔注云周公歸政之明
　年淮夷奄又叛魯征淮夷作費誓魯世家伯禽即位
　之後有管蔡等反淮夷徐戎並興於是伯禽率師伐
　之於肹作肹誓據此則伯禽征淮徐在周公未沒之
　時非居喪即戎也左傳殽之役晉始墨若伯禽行之
　則晉不言始矣禮記之言恐非謂費誓也(若璩按孔/穎達疏禮)
　(記伯禽卒哭者為母/喪也時周公猶在)
魏觴諸侯於范臺魯共公舉觴擇言以酒味色臺池為
　戒漢高帝圍魯諸儒尚講誦習禮樂絃歌之音不絶
　周公伯禽之化厯戰國秦楚猶一日也
周益公謂文苑英華賦多用貟來非讀秦誓正義安知
　今之云字乃貟之省文愚按漢書韋孟諫詩顔師古
　注引秦誓雖則員然(古文/作貟)
文心雕龍云書標七觀孔子曰六誓可以觀義五誥可
　以觀仁甫刑可以觀誠洪範可以觀度禹貢可以觀
　事臯陶謨可以觀治堯典可以觀美見大傳(孔叢子/云帝典)
　(觀美大禹謨禹貢觀事臯陶謨益/稷觀政泰誓觀義此其畧畧異者)
春秋時卻缺之言九功九歌穆姜之言元亨利貞子服
　惠伯之言黄裳元吉叔向之言昊天有成命單穆公
　之言旱鹿叔孫穆子之言鹿鳴之三成鱄之言皇矣
　之雅閔馬父之言商那之頌左史倚相之言懿戒觀
　射父之言重黎白公子張之言説命其有功於經學
　在漢儒訓詁之先蓋自遲任史佚以來統緒相承氣
　脈未嘗絶也
顔氏家訓云王粲集中難鄭𤣥尚書事今僅見於唐元
　行沖釋疑(王粲曰世稱伊雒以東淮漢以北康成一/人而已咸言先儒多闕鄭氏道備粲竊嗟)
　(怪因求所學得尚書注退思其意意皆盡矣所疑猶/未諭焉几有二篇館閣書目粲集八卷詩賦論議垂)
　(六十/篇)
官師相規注謂官衆左傳官師從單靖公注天子官師
　非卿也漢賈誼傳官師小吏注云一官之長愚謂漢
　注得之周官皆有師
王景文謂文章根本在六經張安國欲記考古圖曰宜
　用顧命游廬山序所厯曰當用禹貢
伊尹之始終書序備矣陸士衡豪士賦序伊生抱明允
　以嬰戮蓋惑於汲冢紀年之妄説也皇甫謐云伊尹
　百有餘歲應劭云周公年九十九王充論衡云召公
　百八十故趙岐注孟子云夀若召公
吕氏春秋孝行覽云商書曰刑三百罪莫重於不孝注
　商湯所制法也(三百商之刑三千周/之刑其繁簡可見)
周禮大司馬注引書曰前師乃鼔䵾譟疏謂書傳説武
　王伐紂時事(二禮疏引書傳畧/説皆書大傳也)
洪範五者來備史記云五是(若璩按今/本仍者字)來備荀爽謂之
　五韙李雲謂之五氏傳習之差如此近於郢書燕説
　矣(何校本云韙其義/氏其音當為是也)
土氣為風水氣為雨箕屬東方木克土土為妃故好風
　畢屬西方金克木木為妃故好雨此鄭康成説也吳
　仁傑謂易以坎為水北方之卦又曰雨以潤之則雨
　屬水漢志軫星亦好雨(若璩按漢天文志及史天官/書並云軫為車主風蓋軫車)
　(之象與巽同位為風車動行疾似之無好/雨之説云好雨者蔡傳也蔡傳詎足信與)
五福不言貴而言富先王之制貴者始富賤者不富也
　(若璩按先師呉太易先生問余五福無貴子知其説/乎對曰未也先生曰蓋富乃人生受享之物古者有)
　(一命則有一命之責任寒者與衣飢者與食凡不獲/其所者與安是以終身處乎憂患之域而不皇暇其)
　(在位也如肩重負及去位也如釋重負豈若後世之/貴者以位為恣睢乎故五福中不得有貴此論甚精)
趙岐注孟子不見古文以其助上帝寵之斷句又我武
　惟揚注云古尚書百二十篇之時大誓也又帝使其
　子九男二女注云堯典曰釐降二女不見九男孟子
　時尚書凡百二十篇逸書有舜典之叙亡失其文孟
　子諸所言舜事皆堯典及逸書所載又不及貢以政
　接於有庳謂皆逸篇之辭(又引書禹拜讜言疏若璩/按説見尚書古文  證卷)
　(二第十/八條)
葛伯仇餉非孟子詳述其事則異説不勝其繁矣(孟子/之時)
　(古書猶可考今/有不可强通者)
易乾鑿度曰易之帝乙為成湯書之帝乙六世王名同
　不害以明功(帝乙湯𤣥孫之孫也按史記湯至帝乙/二十九王謂六世王未詳唐陳正節曰)
　(殷自成湯至帝乙十二君其父子世六易謂十二君/亦未詳  若璩按鄭康成註禮記引易説末句作天)
　(之錫命疏可同名孔疏以帝乙即/祖乙正湯之六世孫但未見尚書)
林少穎書説至洛誥而終吕成公書説自洛誥而始(朱/文)
　(公曰蘇氏傷於簡林氏傷於繁王氏傷/於鑿吕氏傷於巧然其間儘有好處)
制治于未亂保邦于未危泰之極則城復于隍既濟之
　極則濡其首不于其未而于其極則無及矣
伊尹以辯言亂政戒其君盤庚以度乃口告其民商俗
　利口其敝久矣邵子曰天下將治則人必尚行天下
　將亂則人必尚言周公訓成王勿以憸人所以反商
　之敝也張釋之諫文帝超遷嗇夫所以監秦之失也
　周官曰無以利口冏命曰無以巧言此周之家法將
　相功臣少文多質安靜之吏悃愊無華此漢之家法
恭在貌敬在心書正義之説也中心為忠如心為恕詩
　春秋正義之説也
堯舜之世名臣止任一事仲尼之門高弟皆為一科故
　曰無求備于一夫(弟元板/作苐)
彊恕而行忍也原憲之克伐怨欲不行焉也一視同仁
　容也顔子之克己復禮天下歸仁也(忍言事容言德/習忍則至於容)
式和民則順帝之則有物有則動作禮義威儀之則皆
　天理之自然有一定之成法聖賢傳心之學唯一則
　字
若農服田力穡乃亦有秋故民生在勤則不匱先知稼
　穡之艱難乃逸故君子能勞則有繼
乃命三后先儒曰人心不正則入於禽獸雖有土不得
　而居雖有穀不得而食故先伯夷而後及禹稷此説
　得孔子去食孟子正人心之意小雅盡廢其禍烈於
　洚水四維不張其害憯於阻饑
周禮司刑五刑之屬二千五百穆王雖多五百章而輕
　刑增重刑減班固以周禮為中典甫刑為重典非也
舜臯陶曰欽曰中蘇公曰敬曰中此心法之要也吕刑
　言敬者七言中者十所謂惟克天德在此二字
禹有典則貽厥子孫而有盤遊無度者湯以義禮垂裕
　後昆而有顛覆典刑者是以知嗣德之難也宋武帝
　留葛燈籠麻繩拂於陰室唐太宗留柞木梳黑角箆
　於寢宫作法於儉其弊猶侈況以侈示後乎(繩拂元/板作蠅)
　(拂/)
因岱柴而封禪因時廵而逸遊因洛書而崇飾符瑞因
　建極而雜糅正邪因享多儀而立享上之説塞忠諫
　謂之浮言錮君子謂之朋比慘礉少恩曰威克厥愛
　違衆妄動曰惟克果斷其甚焉者丕之奪漢託之舜
　禹衍之簒齊託之湯武邵陵海西之廢託之伊尹新
　都之攝臨湖之變託之周公侮聖言以文姦慝豈經
　之過哉
蘇綽大誥近於莽矣太𤣥所謂童牛角馬不今不古者
　歟蘇威五教綽之遺風也
史記秦紀繆公三十三年敗於殽三十六年自茅津渡
　河乃誓於軍申思不用蹇叔百里奚之謀令後世以
　記余過君子聞之皆為垂涕曰嗟乎秦繆公之與人
　周也卒得孟明之慶書序云敗殽歸作誓與史不同
　邵子謂修夫聖者秦穆之謂也穆公是霸者第一悔
　過自誓之言㡬於王道此聖人所以録於書末
大傳太子年十八曰孟侯於四方諸侯來朝迎於郊者
　問其所不知唐冊太子文云盡謙恭於齒胄審方俗
　於迎郊愚謂孟侯見康誥謂諸侯之長蓋方伯也大
　傳説非
漢藝文志周書七十一篇劉向云周時誥誓號令蓋孔
　子所論百篇之餘隋唐志繫之汲冢然汲冢得竹簡
　書在晉咸寧五年而兩漢已有周書矣太史公引克
　殷度邑鄭康成注周禮云周書王㑹備焉注儀禮云
　周書北唐以閭許叔重説文引逸周書大翰若翬雉
　又引豲有爪而不敢以撅馬融注論語引周書月令
　皆在漢世杜元凱解左傳時汲冢書未出也千里百
　縣轡之柔矣皆以周書為據則此書非始出於汲冢
　也按晉束晢傳太康二年汲郡得竹書七十五篇其
　目不言周書(紀云咸寧五年左傳後/序云太康元年當考)左傳正義引王
　隱晉書云竹書七十五卷六十八卷有名題七卷不
　可名題其目録亦無周書然則繫周書於汲冢其誤
　明矣(若璩按王氏云當考余因徧考一束晢傳王隱/撰者曰太康元年房喬修者曰太康二年互異)
　(已如此當以當日目擊者之言為據晉武帝紀本起/居注杜預為左傳後序皆其所目擊者也冢蓋發於)
　(咸寧五年冬十月官輒聞知明年太康改元三月吳/平預始得知又二年始見其書故序曰初藏在祕府)
　(余晚獲見之此/與情事頗得)
書大𫝊載四海河江五湖鉅野鉅定濟中孟諸隆谷大
　都之貢物此禹時也周書載伊尹為四方獻令此湯
　時也王會載八方會同各以其職來獻自稷慎以下
　其贄物二十一自義渠以下其贄物二十自高夷以
　下其贄物十四自權扶以下其贄物九此成王時也
　愚謂旅獒之訓曰畢獻方物惟服食器用珍異之貢
　恐非三代之制
王㑹曰堂下之右唐公虞公南面立焉堂下之左殷公
　夏公立焉唐公虞公樂記所謂祝陳也殷公夏公樂
　記所謂杞宋也然則郊特牲云尊賢不過二代其説
　非矣
周書史記篇穆王召左史戎夫取遂事之要戒言皮氏
　華氏夏后殷商有虞氏平林質沙三苗扈氏義渠平
　州林氏曲集有巢有鄶共工上衡氏南氏有果氏畢
　程氏陽氏穀平阪泉縣宗𤣥都西夏績陽有洛之亡
　(國名多傳/記所未見)
周書大聚篇若冬日之陽夏日之陰不召而民自來亦
　見文子張文潛祭司馬公文冬陽夏冰赴者爭先蓋
　本於此(若璩按淮南主術訓亦云冬日之陽/夏日之陰萬物歸之而莫使之然)
周書諡法惟三月既生魄周公旦太師望相嗣王發既
　賦憲受臚于牧之野將葬乃制作諡今所傳周書云
　維周公旦太公望開嗣王業建功於牧之野終葬乃
　制諡與六家諡法所載不同(蓋今本缺誤文心雕龍/云賦憲之諡出於此)
　(吕成公䇿問旦以文名奭以康/名閼夭以尊顯  閎夭諡當考)
文心雕龍夏商二箴餘句頗存夏箴見周書文傳篇商
　箴見吕氏春秋名類篇
周書小開武篇周公曰在我文考順道九紀一辰以紀
　日二宿以紀月三日以紀德四月以紀刑五春以紀
　生六夏以紀長七秋以紀殺八冬以紀藏九歲以紀
　終九紀與洪範五紀相表裏文選任彦升曰不改參
　辰而九星仰止注引周書王曰余不知九星之光周
　公曰星辰日月四時歲是謂九星九星即九紀也
任章引周書曰將欲敗之必姑輔之將欲取之必姑與
　之(戰國/䇿)蕭何引周書曰天予不取反受其咎此豈蘇
　秦所讀周書陰符(若璩按戰國䇿/太公陰符之謀)者歟毛氏之言范
　蠡張良之謀皆出於此(朱子云老子為柱下史故見/此書  若璩按蘇秦傳引周)
　(書曰緜緜不絶蔓蔓奈何毫釐不伐將用斧柯前/慮不定後有大患將奈之何其真出陰符可知)
三墳書無傳宓犧唯易存而商高所云周天厯度(周/髀)管
　子所云造六峜以迎陰陽者不復見(管子輕重戊篇/虙戲造六峜以)
　(迎陰陽作九九之數以合天道而天下化/之周人之王循六峜行陰陽峜字未詳)許行為神
　農之言鼂錯述神農之教列子稱黄帝之書陰陽五
　行兵法醫方皆託之農黄而大道隱矣今有山氣形
　之書謂之連山歸藏坤乾元豐中毛漸得之西京或
　云張天覺得之比陽民家非古也(列子引黄帝書即/老子谷神不死章)
　(音若璩按王元美云峜當讀如計以企有跂/  也辛文子號計研漢碑作峜研亦一證)
有言遜于汝志艮之不拯其隨也惟學遜志謙之卑以
　自牧也遜一也而善惡異君體剛而用柔臣體柔而
　用剛君不遜志則為唐德宗之彊明臣而遜言則為
　梁丘據之茍同
周人乘黎祖伊恐商受能如震上六之畏隣戒則無咎
　矣蜀漢之亡也吳華覈詣宫門上表曰成都不守社
　稷傾覆臣以草芥竊懷不寧陛下至仁必垂哀悼臣
　不勝忡悵之情謹拜表以聞吁華覈亦吳之祖伊歟
學古入官然後能議事以制伯夷以禮折民漢儒以春
　秋決獄子産曰學而後入政未聞以政學者也荀卿
　始為法後王之説李斯師之謂諸生不師今而學古
　太史公亦惑於流俗之見六國表云傳曰法後王何
　也以其近已而俗變相類議卑而易行也文帝謂卑
　之毋甚高論宣帝謂俗儒好是古非今秦既亡而李
　斯之言猶行也孟子曰為政不因先王之道可謂智
　乎(若璩按嘗謂三代以下之天下非孟子治之乃荀/卿治之何則孟子法先王荀卿法後王只觀文獻)
　(通考序發端便引荀子曰欲觀聖王之跡則於其粲/然者矣後王是也明太祖序其大誥亦曰俗儒多是)
　(古非今奸吏常舞文弄法滔/滔者豈非皆李斯之徒也乎)
舜之克艱文之無逸心也後之勤政者事為而已
勿以憸人立政之戒也爻辭周公所作師之上六既濟
　之九三皆曰小人勿用
左氏傳引商書曰沈潛剛克高明柔克洪範言惟十有
　三祀箕子不忘商也故謂之商書陶淵明於義熙後
　但書甲子亦箕子之志也陳咸用漢臘亦然
既獲仁人武所以克商也養民以致賢人興漢在於一
　言延攬英雄務悦民心復漢在於一言
張文饒曰堯之厯象蓋天法也舜之璣衡渾天法也
李仁父宰相年表序曰孔子序三代之書其稱相者獨
　伊尹伊陟傅説周公召公畢公六人耳(若璩按書序/傅説無相字)
　(孔傳有/之耳)
爾尚蓋前人之愆惟忠惟孝若沈勁之於充張嵊之於
　稷李湛之於義府可謂能蓋愆矣
刑止於五而秋官條狼氏誓馭曰車轘此春秋時嘗有
　有之至秦用之豈成周之法哉
烹魚煩則碎治民煩則亂故以叢脞為戒器久不用則
　蠧政不常修則壞故以屢省為戒多事非也不事事
　亦非也
臯陶曰殺之三堯曰宥之三蘇氏雖以意言之考之書
　明于五刑以弼五教臯陶所執之法也與其殺不辜
　寧失不經舜所操之權也臯陶執法于下而舜以其
　權濟于上劉頌所謂君臣之分各有所司王制曰王
　三又然後制刑(又與/宥同)則蘇氏之言亦有所本
格于皇天格其非心皆誠意感通而極其至事君如事
　天
玩物喪志志為物所役也李文饒通犀帶賦曰美服珍
　玩近於禍機虞公滅而埀棘返壯武殘而龍劒飛先
　哲所以聞義則服防患則微昭侯委珮而去宣子辭
　環以歸此可為玩物之戒(昭侯元板/作經侯)
好問則裕謂聞見廣而德有餘也中庸曰舜好問博學
　之必審問之學以聚之必問以辨之敏而好學必不
　恥下問老子亦云知而好問者聖勇而好問者勝(若/璩)
　(按問曰切問曰審問曰下問曰亟問曰無宿問深余/嘗集陶𢎞景皇甫謐為柱聯曰一事不知以為  恥)
　(遭人而問少有寧/日亦可見其志云)
舜咨十二牧終於難任人命九官終於堲讒説孔子答
　為邦之問終於逺佞人一也
南豐序南齊書曰唐虞為二典者所記豈獨其迹邪并
　與其深微之意而傳之又曰方是時豈特任政者皆
　天下之士哉蓋執簡操筆而隨者亦皆聖人之徒也
　後山(若璩按後山/陳師道號)黄樓銘序云昔之詩人歌其政事
　則并其道德而傳之朱文公詩破斧傳云當是之時
　雖披堅執鋭之人亦皆能以周公之心為心而不自
　為一身一家之計蓋亦莫非聖人之徒也皆用南豐
　文法
虞之賡歌夏五子之歌此三百篇之權輿也洪範無偏
　無陂至歸其有極蔡氏謂此章蓋詩之體使人吟咏
　而得其性情與周禮大師教以六詩同一機伊訓以
　三風十愆訓太甲自聖謨洋洋而下亦叶其音蓋欲
　日誦是訓如衛武公之抑戒也故曰詩可以興
擊石拊石百獸率舞凡兩言之或謂脱簡重出東觀漢
　記王阜為重泉令鸞鳥集學宫(若璩按東漢有/學宫字此其一)阜擊
　磬而舞況舜樂所感乎
湯之誥曰惟皇上帝降衷于下民武之誓曰惟人萬物
　之靈劉子所謂天地之中子思所謂天命之謂性孟
　子所謂性善淵源逺矣
文侯之命其歸視爾師寧爾邦此覲禮所謂伯父無事
　歸寧乃邦古者待諸侯之禮如此平王能存西周禮
　文之舊而不能雪君父之讎恥豈知禮之本乎
洪舒于民古文作洪荼薛氏曰大為民荼毒也
宅西曰昩谷虞翻謂當為柳谷(周禮注度/西曰柳谷)魏明帝時張
　掖柳谷口水溢涌寳石負圖即其地也(若璩按隋地/理志張掖郡)
　(張掖縣註曰有大/柳谷今為甘州衛)
周之盛也内諸侯為伯為周召畢公之任周之衰也外
　諸侯為伯為齊晉之霸三公行二伯之職以統諸侯
　則伯者安得而竊王命
我生不有命在天得之不得曰有命一為獨夫之言一
　為聖人之言真文忠公曰命一也恃焉而弗修賊乎
　天者也安焉而弗求樂乎天者也此聖狂所以異
聖王畏天畏民人有畏心然後敬心生謂天不足畏民
　不足畏為桀紂秦隋
詹元善曰惟皇上帝降衷于下民若有恒性克綏厥猷
　惟后此即天命之謂性率性之謂道修道之謂教也
　人能知此則知觀書之要而無穿鑿之患矣(吕成公/已有此)
　(説/)
治梁及岐若從古注則雍州山距冀州甚逺壺口大原
　不相涉晁以道用水經注以為吕梁狐岐(若璩按此/余仍遵古)
　(注以為聖經之變例且梁山與/壺口止隔一河耳不得謂甚逺)
　
　
　
　
　
　
　
　
　
　
　
　
　困學紀聞巻二
欽定四庫全書
　困學紀聞卷三
　　　　　　　　　　　宋　王應麟　撰
　　詩
經典序録河間人大毛公為詩故訓𫝊一云魯人(失其/名)
　初學記荀卿授魯國毛亨作詁訓傳以授趙國毛萇
　時人謂亨為大毛公萇為小毛公(大毛公之名唯見/於此正義云儒林)
　(𫝊毛公趙人不言其名後漢書趙人毛萇序/録亦云名長今後漢書作萇此小毛公也)程子曰
　毛萇最得聖賢之意
徐整云子夏授高行子即詩序及孟子所謂髙子也以
　絲衣繹賔尸為靈星之尸以小弁為小人之詩則已
　失其義矣趙岐云高子齊人(謂禹之聲尚文王/之聲亦禹子也)
序録子夏𫝊曾申申𫝊李克讀詩記引陸璣草木疏以
　曾申為申公以克為剋皆誤
詩六義三經三緯鄭氏注周禮六詩及孔氏正義其説
　尚矣朱子集𫝊從之而程子謂詩之六體隨篇求之
　有兼備者有偏得一二者讀詩記謂風非無雅雅非
　無頌蓋因鄭箋豳雅豳頌之説然朱子疑楚茨至大
　田四篇為豳雅思文臣工噫嘻豐年載芟良耜等篇
　為豳頌亦未知是否也(吕成公云豳/雅頌恐逸)
逸詩篇名若貍首(射/義)驪駒(大戴禮/漢書注)祈招(左/傳)轡之柔矣(左/𫝊)
　(周/書)皆有其辭唯采薺(周/禮)河水新宫茅鴟(左/𫝊)鳩飛(國/語)無
　辭或謂河水沔水也新宫斯干也鳩飛小宛也周子
　醇樂府拾遺曰孔子删詩有全篇刪者驪駒是也有
　刪兩句者月離于畢俾滂沱矣月離于箕風揚沙矣
　是也有刪一句者素以為絢兮是也愚攷之周禮疏
　引春秋緯云月離於箕風揚沙非詩也素以為絢兮
　朱文公謂碩人詩四章而章皆七句不應此章獨多
　一句蓋不可知其何詩然則非刪一句也若全篇之
　刪亦不止驪駒(論語唐棣/之華之類)
近世説詩者以關雎為畢公作謂得之張超或謂得之
　蔡邕未詳所出
鶴林吳氏論詩曰興之體足以感發人之善心毛氏自
　闗雎而下總百十六篇首繫之興風七十小雅四十
　大雅四頌二注曰興也而比賦不稱焉蓋謂賦直而
　興㣲比顯而興隱也朱氏又於其間增補十九篇而
　摘其不合於興者四十八條且曰關雎興詩也而兼
　於比緑衣比詩也而兼於興頍弁一詩而興比賦兼
　之則析義愈精矣李仲蒙曰敘物以言情謂之賦情
　物盡也索物以託情謂之比情附物也觸物以起情
　謂之興物動情也(文心雕龍曰毛公述𫝊獨標興體/以比顯而興隱□林之言本於此)
　(若璩按淮南泰族訓關雎興於鳥而君子美之為其/雌雄之不乖居也鹿鳴興於獸君子大之取其見食)
　(而相呼也安/與毛萇同時)
太史公曰周道缺而關雎作艾軒謂三家説詩各有師
　承今齊韓之詩字與義多不同毛公為趙人未必不
　出於韓詩太史公所引乃一家之説古文尚書與子
　長並出今所引非古文如祖飢惟刑之謐當有來處
　非口𫝊之失也(晁景迂曰齊魯韓三家以關雎葛覃/卷耳鵲巢采蘩采蘋騶虞鹿鳴四牡)
　(皇皇者華之類皆為/康王詩王風為魯詩)薛士龍曰關雎作刺之説是賦
　其詩者(若璩按太史公從孔安國問尚書故遷書載/堯典禹貢洪範微于金縢諸篇多古文說見)
　(漢儒/林𫝊)
艾軒謂詩之萌芽自楚人發之故云江漢之域詩一變
　而為楚辭屈原為之唱是文章鼓吹多出於楚也
周南之詩曰公侯干城曰王室如燬當文王與紂之事
　於君臣之分嚴矣此周之所以為至德
朱子詩𫝊云舊説扶風雍縣南有召亭今雍縣析為岐
　山天興兩縣未知召亭的在何縣愚按史記正義引
　括地志召亭在岐山縣西南(若璩按岐州岐山縣西/南十里召亭者文王時)
　(召公食采邑絳州垣縣召亭者/春秋時召公食采邑召亭有二)
横渠䇿問云湖州學興竊意遺聲寓之塤籥因擇取二
　南小雅數十篇使學者朝夕咏歌今其聲無𫝊焉朱
　子儀禮通解有風雅十二詩譜乃趙彦肅所𫝊云即
　開元遺聲也
詩正義曰儀禮歌召南三篇越草蟲而取采蘋蓋采蘋
　舊在草蟲之前曹氏詩説謂齊詩先采蘋而後草蟲
馬永卿問劉元城曰王黍離在弼鄘衛之後且天子可
　在諸侯後乎曰非諸侯也周既滅商分畿内為三國
　邶鄘衛是也序詩者以其地本商之畿内故在王黍
　離上
新序云衛宣公子壽閔其兄伋之見害作憂思之詩黍
　離是也魯詩出於浮丘伯以授楚元王交劉向乃交
　之孫其説蓋本魯詩然黍離王風之首恐不可以為
　衛詩也韓詩云黍離伯封作陳思王植令禽惡鳥論
　曰昔尹吉甫信後妻之讒而殺孝子伯竒其弟伯封
　求而不得作黍離之詩其韓詩之説歟伯封事唯見
　於此
南豐謂列女傳稱詩芣苢柏舟大車之類與今序詩者
　之説尤乖異式微一篇又謂二人之作
韓文公為施士丐銘曰先生明毛鄭詩通春秋左氏傳
　善講説朝之賢士大夫從而執經考疑者繼于門唐
　語林云劉禹錫與韓柳詣士丐聽説詩曰甘棠勿拜
　如人身之拜小低屈也勿拜則不止勿翦言召伯漸
　逺人思不可及讀詩記董氏引士丐説
周有房中之樂燕禮注謂弦歌周南召南之詩漢安世
　房中樂唐山夫人所作魏繆襲謂安世歌神來燕享
　永受厥福無有二南后妃風化天下之言謂房中為
　后妃之歌恐失其意通典平調清調瑟調皆周房中
　之遺聲
白虎通諫諍篇妻得諫夫者夫婦榮恥共之詩云相鼠
　有體人而無禮人而無禮胡不遄死此妻諌夫之詩
　也亦齊魯韓之説歟
韓詩外𫝊高子問於孟子曰夫嫁娶者非已所自親也
　衛女何以得編於詩也孟子曰有衛女之志則可無
　衛女之志則怠若伊尹於太甲有伊尹之志則可無
　伊尹之志則篡
晁景迂詩序論云序騶虞王道成也風其為雅歟序魚
　麗可以告神明雅其為頌歟解頤新語云文王之風
　終於騶虞序以為王道成則近於雅矣文武之雅終
　於魚麗序以為可告神明則近於頌矣(潏水李氏曰/小雅雖言政)
　(猶有風之體大雅/之正幾於頌矣)
歐陽公曰霸者興變風息焉然詩止於陳靈在桓文之
　後
八能之士見易緯通卦驗或調黄鐘或調六律或調五
　音或調五聲或調五行或調律厯或調隂陽或調正
　德所行大夫九能見毛詩定之方中𫝊建邦能命龜
　田能施命作器能銘使能造命升高能賦師旅能誓
　山川能説䘮紀能誄祭祀能語君子能此九者可謂
　有德音可以為大夫
定之方中𫝊引仲梁子曰初立楚宫也鄭志張逸問仲
　梁子何時人答曰仲梁子先師魯人當六國時在毛
　公前(正義春秋時魯有/仲梁懷故言魯人)韓非子八儒有仲良氏之儒
　陶淵明羣輔録云仲梁氏𫝊樂為道以和隂陽為移
　風易俗之儒(史失/其名)
劉孝孫為毛詩正論演毛之簡破鄭之怪李邦直亦謂
　毛之説簡而深此河間獻王所以髙其學也鄭之釋
　繁塞而多失鄭學長於禮以禮訓詩是案迹而議性
　情也緑衣以為褖不諌亦入以為入宗廟庭燎以為
　不設雞人之官此類不可悉舉(若璩按艾軒亦嘗曰/鄭康成以三禮之學)
　(牋傳古詩難與/論言外之㫖矣)
艾軒云讀風詩不解芣苢讀雅詩不解鶴鳴此為無得
　於詩者傅至樂讀詩至鴛鴦之二章因悟比興之體
江漢之女不可犯以非禮可以見周俗之美范滂之母
　勉其子以名節可以見漢俗之美
大雅之變作於大臣召穆公衛武公之類是也小雅之
　變作於羣臣家父孟子之類是也風之變也匹夫匹
　婦皆得以風刺清議在下而世道益降矣
騶虞騶吾騶牙一物也聲相近而字異解頤新語既以
　虞為虞人又謂文王以騶牙名囿蓋惑於異説魯詩
　𫝊曰梁鄒天子之田見後漢注與賈誼書同不必以
　騶牙為證
射義天子以騶虞為節樂官備也鄭康成注云于嗟乎
　騶虞歎仁人也周禮疏引韓魯説騶虞天子掌鳥獸
　官其説與射義合文選注引琴操曰鄒虞邵國之女
　所作也古者役不踰時不失嘉㑹墨子曰成王因先
　王之樂命曰騶吾豈即詩騶虞歟
大戴禮投壺云凡雅二十六篇其八篇可歌歌鹿鳴貍
　首鵲巢采蘩采蘋伐檀白駒騶虞八篇廢不可歌七
　篇商齊可歌也三篇間歌上林賦揜羣雅張揖注云
　詩小雅之材七十四人大雅之材三十一人愚謂八
　篇可歌者唯鹿鳴白駒在小雅貍首今亡鄭氏以為
　射義所引曾孫侯氏之詩餘皆風也而亦謂之雅豈
　風亦有雅歟劉氏小𫝊或曰貍首鵲巢也篆文似之
　此有貍首又有鵲巢則或説非矣張揖言二雅之材
　未知所出(若璩按小雅除笙詩自鹿鳴至何草不黄/凡七十四篇大雅自文王至召旻凡三十)
　(一篇故曰小雅之材七十四人大雅之/材三十一人以篇數言也未知然否)
無衣非美晉蓋閔周也自僖王命曲沃伯為晉侯而篡
　臣無所忌威烈王之命晉大夫襲僖之迹也有曲沃
　之命則有三大夫之命出爾反爾也
詩亡然後春秋作胡文定謂自黍離降為國風天下不
　復有雅春秋作於隱公適當雅亡之後(孟子集/註同)呂成
　公謂蓋指筆削春秋之時非謂春秋之所始也詩既
　亡則人情不止於禮義天下無復公好惡春秋所以
　不得不作歟艾軒曰文中子以為詩者民之情性人
　之情性不應亡使孟子復出必從斯言(若璩按沈約/曰歌咏所興)
　(宜自生民始也則鄭康成詩之興也諒不於上皇之/世之説非文中于曰詩者民之情性也情性能亡乎)
　(則邵康節自從刪/後更無詩之説非)
泉水云出宿于干飲餞于言説詩者未詳其地隋志邢
　州内丘縣有干言山(李公緒記云柏人縣有干/山言山柏人邢州堯山縣)魯頌
　徂來之松後漢注兖州博城縣有徂來山(一名/尤來)新甫
　之柏𫝊注不言山之所在唯後魏地形志魯郡汶陽
　縣有新甫山(通典漢汶陽故城在/兗州泗水縣東南)太史公聞之董生
　曰詩記山川谿谷禽獸草木則山川不可不考也
檜有疾恣之詩周語富辰曰鄶之亡由叔妘
豳風於十月云曰為改歲言農事之畢也祭義於三月
　云歲既單矣言蠶事之畢也農桑一歲之大務故皆
　以歲言之
七月箋𫝊言豳土晩寒者三孫毓云寒鄉率早寒北方
　是也熱鄉乃晩寒南方是也毛傳言晩寒者豳土寒
　多雖晩猶寒非謂寒來晩也
鄭志十一卷魏侍中鄭小同撰詩七月正義吳志孫皓
　問月令季夏火星中荅曰日永星火舉中而言非心
　星也是鄭以日永星火與心星别今按康成荅問蓋
　鄭志所載孫皓乃康成弟子後人因孫皓名氏遂改
　鄭志為吳志康成不與吳孫皓同時吳志亦無此語
熠燿宵行𫝊云熠燿燐也朱子謂熠燿明不定貌宵行
　蟲名如蠶夜行有光如螢其説本董氏説文引詩熠
　燿宵行熠盛光也末章云倉庚于飛熠燿其羽其義
　一也
七月見王業之難亦見王道之易孟子以農桑言王道
　周公之心也
風終於周公雅終於召旻有周召之臣則變者可以復
　於正
子擊好晨風黍離而慈父感悟周磐誦汝墳卒章而為
　親從仕王衰讀蓼莪而三復流涕裴安祖講鹿鳴而
　兄弟同食可謂興於詩矣李枏和伯亦自言吾於詩
　甫田悟進學衡門識處世(和伯弟樗迂仲呂成/公所謂二李伯仲也)此可
　為學詩之法(若璩按北史裴安租傳年八九嵗就師/講詩至鹿鳴篇語諸兒曰鹿得食相呼)
　(而况人乎自/此未曾獨食)
太史公謂仁義陵遲鹿鳴刺焉蔡邕琴操鹿鳴周大臣
　所作也王道衰大臣知賢者幽隱彈弦風諫漢太樂
　食舉十三曲一曰鹿鳴杜夔𫝊舊雅樂四曲一曰鹿
　鳴二曰騶虞三曰伐檀四曰文王皆古聲辭琴操曰
　古琴有詩歌五曲曰鹿鳴伐擅騶虞鵲巢白駒蔡邕
　琴賦云鹿鳴三章鹿鳴在宵雅之首馬蔡以為風刺
　蓋齊魯韓三家之説猶關雎刺時作諷也(吕元鈞謂/陳古以諷)
　(非謂二詩/作於衰周)
宵雅肄三麗澤論説以為夜誦此門人記録之失讀詩
　記取鄭董二子以宵為小則夜誦之説非矣
劉原父曰南陔以下六篇有聲無詩故云笙不云歌有
　其義亡其辭非亡失之亡乃無也朱子謂古經篇題
　之下必有譜焉如投壺魯薛鼓之節而亡之(儀禮疏/曰堂上)
　(歌者不亡堂/下笙者即亡)
詩芑有三薄言采芑菜也豐水有芑草也維穈維芑白
　梁粟也禮記引豐水有芑鄭氏注芑枸檵也杞有三
　無折我樹把柳屬也南山有杞在彼把棘梓把也集
　于苞把言采其杞隰有杞桋枸檵也荼有三誰謂荼
　苦苦菜也有女如荼茅秀也以薅荼蓼陸草也
薄伐玁狁至于太原後漢西羌𫝊穆王西征犬戎遷戎
　于太原夷王衰弱荒服不朝乃命虢公率六師伐太
　原而戎至于俞泉宣王遣兵伐太原戎不克蓋自穆
　王遷戎于太原而太原為戎狄之居宣王僅能驅之
　出境而已其後料民太原而戎患益深驪山之禍已
　兆於此其端自穆王遷戎始西周之亡猶西晉也(籍/談)
　(曰晉居深山戎狄之與鄰而逺於王/室王靈不及拜戎不暇太原晉地)書此以補詩説
　之遺
史記周紀懿王之時王室遂衰詩人作刺漢匈奴𫝊懿
　王時王室遂衰戎狄交侵暴虐中國中國被其苦詩
　人始作疾而歌之曰靡室靡家獫狁之故豈不日戒
　獫狁孔棘注云小雅采薇之詩也古今人表懿王時
　詩作注政道既衰怨刺之詩始作然則采薇為懿王
　之詩矣(史記匈奴傳/不云懿王)詩譜序懿王始受譖亨齊哀公
　夷王失禮之後弼不尊賢正義謂變風之作齊衛為
　先齊哀公當懿王衛頃公當夷王故先言此也愚謂
　采薇正雅當從毛氏若變風則始於懿王(懿王時詩/作元板作)
　(懿王堅/詩作)
史記匈奴𫝊周襄王與戎狄伐鄭戎狄逐襄王於是戎
　狄或居于陸渾東至於衛侵盜暴虐中國中國疾之
　故詩人歌之曰戎狄是膺薄伐獫狁至於太原出輿
　彭彭城彼朔方漢匈奴𫝊則曰宣王興師命将以征
　伐之詩人美大其功曰薄伐獫狁至于太原出車彭
　彭城彼朔方以六月為宣王詩是也以魯頌六月出
　車為襄王詩以出車為宣王詩而史漢又不同皆未
　詳
文王之詩曰文王孫子本支百世凡周之士不顯亦世
　此周所以興也宣王之後為幽王斯干之祥黍離之
　萌也大師皇父之後為皇父卿士尹吉甫之後為尹
　氏大師蹶父之後為蹶維趣馬申伯之後為申侯則
　與犬戎滅宗周矣君臣皆弗克紹周焉得不替乎
吉甫作誦美詩以名著者也家父作誦以究王訩寺人
　孟子作為此詩刺詩以名著者也為吉甫易為家父
　孟子難
皇父孔聖自謂聖也具曰予聖君臣俱自謂聖也自聖
　者亂亡之原光武詔上書者不得言聖大哉言乎
既克有定靡人弗勝言天之勝人也藐藐昊天無不克
　鞏言天之終定也申包胥曰人衆者勝天人曷嘗能
　勝天哉天定有遲速耳詩所以明天理也故不云人
　勝天
凡百君子各敬爾身胡不相畏不畏于天荆公謂世雖
　昏亂君子不可以為惡自敬故也畏人故也畏天故
　也愚謂詩云周宗既滅哀痛深矣猶以敬畏相戒聖
　賢心學守而勿失中夏雖亡而義理未嘗亡世道雖
　壞而本心未嘗壞君子修身以俟命而已(若璩按王/氏二十年)
　(杜門不出概/具見於此)
豈不欲往畏我友朋畏人也胡不相畏不畏于天畏天
　也不畏人則亦云可使怨及朋友畏天則神之聽之
　介爾景福
鄭用三良未可間衛多君子未有患季梁忠謀彊敵畏
　汲直守節亂萌弭詩曰無競維人四方其訓之正先
　諫誅嬴運促李雲忠隕漢宗覆章華罹僇陳業隳昭
　圖嬰禍唐鼎移詩曰曾是莫聽大命以傾
君子在下位猶足以美風俗漢之清議是也小人在下
　位猶足以壞風俗晉之放曠是也詩云君子是則是
　傚
巧言如簧顔之厚矣羞惡之心未亡也不愧于人不畏
　于天無羞惡之心矣天人一也不愧則不畏(若璩按/髙忠憲)
　(有言君子一㸃畏心至王安石/滅盡一㸃恥心至馮道滅盡)
車攻東有甫草鄭箋云鄭有甫田謂圃田鄭藪也止齋
　周禮説云詩不以圃田繫鄭愚謂宣王封弟友于鄭
　在畿内咸林(今華州/鄭縣)圃田澤左氏謂之原圃(在今開/封之中)
　(牟/)宣王時非鄭地小雅安得繫於鄭乎爾雅鄭有圃
　田蓋指東遷後之鄭言之(若璩按詩集𫝊宣王時未/有鄭國圃田澤屬東都畿)
　(内故往田余謂前漢志中牟縣圃田澤在西縣有筦/叔邑管叔為畿外諸侯則此澤亦畿外地可知古者)
　(川浸澤藪名在職方不𨽻諸侯之版謂圃田為/管叔之封非也謂實在東都畿内者恐亦非也)
詩小𫝊云詩有夏正無周正七月陳王業六月北伐十
　月之交刺純隂用事而日食四月維夏六月徂暑言
　暑之極其至皆夏正也而獨謂十月之交為周正可
　乎漢厯幽王無八月朔食而唐厯則有之識者疑其
　傅㑹而為此也愚按正義謂校之無術而大衍厯日
　蝕議云虞􁆹以厯推之在幽王六年虞􁆹造梁大同
　厯非始於唐也鄭箋謂周之十月夏之八月故厯家
　因之孫莘老解春秋用鄭説謂八月秋之分日食秋
　分而詩人醜之安得曰分至不為災也蘇子由陳少
　南皆以十月為陽月朱文公從之宋書禮志載魏史
　官之言曰黄帝顓頊夏殷周魯六厯皆無推日蝕法
　但有考課疎密而已(大衍厯議云黄初已来治厯者/始課日蝕疎密及張子信而益)
　(詳/)嘗攷通鑑皇極經世秦始皇八年歲在壬戌吕氏
　春秋云維秦八年歲在涒灘(申/)厯有二年之差後之
　算厯者於夏之辰弗集房周之十月之交皆欲以術
　推之亦已疎矣沈存中云日食正陽之月先儒止謂
　四月非也正謂四月陽謂十月子由詩説與存中同
　(若璩按嘗以厯上推周幽王六年乙丑歲十月建酉/朔日辛夘辰時正得日食非惟虞鄺即唐道士傅仁)
　(均僧一行亦步得是日日食乃知康成精於厯學本/𫝊稱其始通三統厯注有乾象厯抑歎經解有不可)
　(盡拘以理者此類是也孔頴逹䟽漢世通儒未有以/厯考此辛夘日食者不知康成考之方作箋云東州)
　(名儒豈欺我哉子又嘗以厯上推始皇八年壬戌嵗/是年秋恰有甲  朔與吕覽秦八年秋甲子朔之文)
　(合則歲在涒灘當作歲在淹茂為是不然必以涒/灘則維秦六年秋無甲子朔矣王氏似未諳厯法)
元城謂韓詩有雨無極篇序云雨無極正大夫刺幽王
　也篇首多雨無其極傷我稼穡八字朱子曰第一二
　章皆十句增之則長短不齊又此詩正大夫離居之
　後􁂎御之臣所作其曰正大夫刺幽王者非是解頤
　新語亦云韓詩世罕有其書或出於好事者之傅㑹
鹽鐵論引詩曰方叔元老克壯其猶故商師若烏周師
　為荼蓋謂商用少而周用老也(若璩按今本/作商荼周鳥)
小弁趙岐謂伯竒之詩伯竒仁人而父虐之故作小弁
　之詩曰何辜于天親親而悲怨之辭也又謂鴟鴞之
　篇刺邠君蓋漢儒言詩多異説論衡亦云伯竒放流
　首髪早白詩云惟憂用老
韓詩箌彼甫田箌卓也爾雅釋詁箌大也郭璞注云箌
　義未聞豈未見韓詩故邪(疏引/韓詩)
大東維北有斗或以為南斗或以為北斗朱子集傳兼
　取二説
呂氏春秋謂舜自為詩曰普天之下莫非王土率土之
　濱莫非王臣疑與咸邱䝉同一説而託之於舜
袁孝政釋劉子曰魏武公信讒詩刺之曰營營青蠅止
　于藩豈弟君子無信讒言此小雅也謂之魏詩可乎
朱子詩傳采菽天子所以荅魚藻也黍苗宣王時美召
　穆公之詩皆非刺詩愚按國語注采菽王賜諸侯命
　服之樂也黍苗道召伯述職勞來諸侯也韋昭已有
　是説
鄭康成先通韓詩故注二禮(若璩按二禮/謂周禮禮記)與箋詩異如
　先君之思以畜寡人為定姜之詩生甫及申為仲山
　甫申伯又不濡其翼維禹敶之上天之載匪革其猶
　汭泦之即至于湯齊是也注禮記與注易異如東鄰
　西鄰是也(若璩按康成註易東鄰為日出東方象/西鄰月出西方象見王氏集周易鄭注)
亂離瘼矣奚其適歸新經義云亂出乎上而受患常在
　下及其極也乃適歸乎其所出矣噫宣靖之際其言
　驗矣而兆亂者誰歟言與行違心與迹異荆舒之謂
　也
單穆公曰旱鹿之榛楛殖故君子得以易樂干禄焉若
　夫山林匱竭林鹿散亡藪澤肆既君子将險哀之不
　暇而何易樂之有焉誦險哀二字此文中子所以有
　帝省其山之歎也天地變化草木蕃況賢者而不樂
　其生乎天地閉賢人隱況草木而得遂其性乎
旱麓毛氏云旱山名也曹氏按漢地理志漢中南鄭縣
　有旱山沱(若璩按本作/池即沱字)水所出東北入㵄旱山在梁
　州之境與漢廣相近故取以興焉
鼉鳴如鼔新經之説也解頤新語取之鑿矣
賈誼書容經篇諺曰君子重襲小人無由入正人十倍
　邪辟無由來古之人其謹於所近乎詩曰芃芃棫樸
　薪之槱之濟濟辟王左右趣之此言左右日以善趣
　也此即選左右之説爰延亦云善人同處則日聞嘉
　訓惡人從游則日生邪情
維申及甫維周之翰申甫之地為形勢控扼之要甫即
　呂也呂刑一曰甫刑史伯曰當成周者南有申呂左
　氏𫝊楚子重請申呂以為賞田申公巫臣曰不可此
　申呂所以邑也是以為賦以御北方蓋楚得申呂而
　始彊兹所以為周室之屏翰歟漢地理志南陽宛縣
　申伯國詩書及左氏注不言呂國所在史記正義引
　括地志云故呂城在鄧州南陽縣西徐廣云呂在宛
　縣水經注亦謂宛西呂城四嶽受封然則申呂漢之
　宛縣也髙帝入關光武起兵皆先取宛其形勢可見
　李忠定曰天下形勢闗中為上襄鄧次之(輿地廣記/云蔡州新)
　(蔡古吕國今按新蔡之地屬蔡未嘗屬楚子重不當/請為賞田則吕國在宛明矣  若璩按括地志故申)
　(城在鄧州南陽縣北三十里故呂城在鄧州南陽縣/西四十里故班固曰宛縣申伯國徐廣曰呂在宛縣)
　(詩集𫝊以申在今鄧/州信陽軍之境亦非)
禮記孔子閒居詩曰維嶽降神生甫及申鄭康成注言
　周道將興五嶽為之生賢輔佐仲山甫及申伯為周
　之幹臣(正義云案鄭志注/禮在先未得毛傳)愚謂仲山甫猶儀禮所謂
　伯某甫也周語云樊仲山父蓋甫與父同若以仲山
　甫為甫則尹吉甫蹶父皇父程伯休父亦可以言甫
　矣近世説詩者乃取此而舍箋𫝊愛竒之過也(權徳/輿集)
　(云魯獻公仲于曰山甫入輔於周食采于樊云若璩/按漢杜欽傳仲山父異姓之臣就封於齊注  韓詩)
　(康成其/出此乎)
左氏𫝊曰諸侯釋位以間王政宣王有志而後效官雲
　漢之序曰内有撥亂之志非立志何以成中興之功
宣王晏起姜后請愆則庭燎之箴始勤終怠可見矣殺
　其臣杜伯而非其罪則沔水之規讒言其興可見矣
祈父𫝊謂宣王之末司馬職廢羌戎為敗按通鑑外紀
　三十三年王伐太原戎不克三十八年王伐條戎奔
　戎王師敗績三十九年戰于千畝王師敗績于姜氏
　之戎四十一年王征申戎破之轉予于恤蓋謂此四
　役也
尹氏不平此幽王所以亡春秋於平王之末書尹氏卒
　見權臣之繼世也於景王之後書尹氏立王子朝見
　權臣之危國也詩之所刺春秋之所譏以此坊民猶
　有五侯擅漢三馬食曹之禍
召彼故老訊之占夢於是即我御事罔或耆壽俊在厥
　服矣好讒慝暗昧近頑童窮固矣商之咈其耉長吳
　之播棄黎老與亂同事也
宣三十年有兔舞于鎬京而赫赫宗周有寖微之象矣
　幽二年三川竭岐山崩而陵谷易處有將亡之形矣
　匪降自天職競由人致此者人也豈天所為哉
裳裳者華興賢者功臣之子孫世臣與國升降者也王
　朝則周召二公夾輔王室家父仍叔二雅舊人厯汾
　王之亂平王之遷猶在也侯國則翼之九宗遂之四
　氏與封建之法相維持彼漢之彧羣魏之荀何江左
　之淵儉唐季之崔栁豈世臣之謂乎(若璩按孔頴達/辯詩家父仍叔)
　(與見春秋桓公年間者年月長逺/並應别人然王氏亦指其後人者)
執我仇仇亦不我力周所以替也雖不能用吾憖寘之
　於耳楚所以亂也君且休矣吾將思之漢所以微也
擇三有事亶侯多藏貪墨之臣為蟊賊小東大東杼柚
　其空聚斂之臣為斧斤文侯之命所謂殄資澤于下
　民也是時虢石父好利用事而皇父以卿士為羣邪
　之宗
神之聽之終和且平朋友之信可質於神明神之聽之
　式穀以女正直之道無愧於幽隱
楊泉物理論曰稻梁菽各二十種為六十疏果之實助
　穀各二十凡為百穀故詩曰播厥百穀
詩譜引𫝊曰文王基之武王鑿之周公内之疏云未知
　此𫝊在何書
三代之禮有損益而所因者未之有改也以公劉之詩
　考之君之宗之宗法始於此其軍三單軍制始於此
　徹田為糧徹法始於此周禮有自來矣
咨女殷商猶賈山之借秦為諭也周公戒成王無若殷
　王受又曰宜鑒于殷駿命不易人君常聞危亡之言
　則可保其安存矣
靡哲不愚司空圖之耐辱也善人載尸裴度之晩節也
孔子於烝民加四字而意自明於緡蠻曰於止知其所
　止可以人而不如鳥乎此説詩之法韓子於菁菁者
　莪屑屑訓釋蓋少作也晩歲引詩言老成人重於典
　刑簡而當矣
考之周語立魯公子戲則仲山甫諫料民太原則仲山
　甫又諫然聽之藐藐也當時公卿唯虢文公諫不籍
　千畝而他無聞焉此詩人所以有愛莫助之之歎
溥彼韓城燕師所完鄭箋以燕為燕安王肅云今涿郡
　方城縣有韓侯城(見水/經注)燕北燕國愚謂詩云奄受北
　國肅説為長(若璩按韓侯入覲入字便知韓國不/在畿内遠與北燕為鄰肅説果長)
韓侯出祖出宿于屠毛氏曰屠地名不言所在潏水李
　氏以為同州䣝谷今按説文有左馮翊䣝陽亭(冋都/切)
　馮翊即同州也潏水之言信矣
漢恩澤侯表曰帝舅縁大雅申伯之意後之寵外戚者
　率以是藉口自宣王裦申伯而申侯終以召戎禍猶
　可以為萬世法乎外戚秉政未或不亡漢亡於王莽
　何進晉亡於賈謐唐幾亡於楊國忠石晉亡於馮玉
盜言孔甘寇攘式内皆孟子所謂民賊也有民賊則賊
　民興漢傅燮曰天下之禍不由於外皆興於内唐裴
　度曰欲平賊當先清朝廷真文忠公曰内有衣冠之
　盜而後外有干戈之盜
大師維垣鄭箋以為三公王介甫以為大衆朱子集𫝊
　從王説
維天之命傳引孟仲子曰大哉天命之無極而美周之
　禮也詩譜云子思論詩於穆不已孟仲子曰於穆不
　似(仲子子思/之弟子)閟宫傳引孟仲子曰是禖宫也序録云
　子夏傳曾申申傳魏人李克克𫝊魯人孟仲子(孟子/註孟)
　(仲子孟子之從昆弟學於/孟子者豈名氏之同歟)
筆談云彼徂矣岐有夷之行朱浮𫝊作彼岨者岐有夷
　之行今按後漢朱浮傳無此語西南夷傳朱輔上疏
　曰詩云彼徂者岐有夷之行注引韓詩薛君𫝊曰徂
　往也蓋誤以朱輔為朱浮亦無岨字
歐陽公時世論曰昊天有成命二后受之成王不敢康
　所謂二后者文武也則成王者成王也當是康王已
　後之詩執競不顯成康所謂成康者成王康王也當
　是昭王已後之詩噫嘻曰噫嘻成王者亦成王也范
　蜀公正書曰昊天有成命言文武受天命以有天下
　而成王不敢以逸豫為也此揚雄所謂康王之時頌
　聲作於下自彼成康奄有四方祀武王而述成康見
　子孫之善繼也班孟堅曰成康没而頌聲寢言自成
　康之後不復有見於頌也朱子集傳與歐范之説合
昊天有成命二后受之成王不敢康朱子引國語叔向
　曰是道成王之德也成王能明文昭定武烈者也其
　為祀成王之詩無疑愚觀賈誼書禮容語引叔向曰
　二后文王武王成王者武王之子文王之孫也文王
　有大德而功未就武王有大功而治未成及成王承
　嗣仁以臨民故稱昊天焉其義尤明
歐陽公詩論古今諸儒謂來牟為麥者更無他書所見
　直用二頌毛鄭之説來牟為麥始出於毛鄭而二家
　所據乃臆度偽大誓不可知之言愚按劉向封事引
　飴我釐麰釐麰麥也始自天降文選注引韓詩貽我
　嘉􁈸薛君曰􁈸大麥也毛鄭之説未可以為非(毛氏/傳牟)
　(麥也鄭箋赤鳥以牟麥俱來廣雅始以為/來小麥年大麥以劉向説恭考當從古注)
陳少南不取魯頌然思無邪一言亦在所去乎
晉姜鼎銘曰保其孫子三壽是利魯頌三壽作朋蓋古
　語也先儒以為三卿恐非
商周之頌皆以告神明太史公曰成王作頌推己懲艾
　悲彼家難至魯頌始為溢美之言所謂善頌善禱者
　非商周之體也後世作頌倣魯而近諛又下矣
或謂文之繁簡視世之文質然商質而周文商頌繁而
　周頌簡文不可以一體觀也
法言曰正考甫常晞尹吉甫矣公子奚斯常晞正考甫
　矣司馬公注揚子謂正考甫作商頌奚斯作閟宮之
　詩故云然愚按史記宋世家襄公之時修仁行義欲
　與盟主其大夫正考甫美之故追道契湯髙宗殷所
　以興作商頌注云韓詩章句美襄公樂記温良而能
　斷者宜歌商鄭康成注謂商宋詩蓋用韓詩説也考
　之左傳正考甫佐戴武宣世本正考甫生孔父嘉為
　宋司馬華督殺之而絶其世皆在襄公之前安得作
　頌於襄公之時乎後漢曹褒傳奚斯頌魯考甫詠殷
　注引韓詩新廟奕奕奚斯所作薛君𫝊云是詩公子
　奚斯所作正考甫孔子之先也作商頌十二篇詩正
　義云奚斯作新廟而漢世文人班固王延壽謂魯頌
　奚斯作謬矣然揚子之言皆本韓詩時毛詩未行也
　(薛漢世習韓詩父子以章句著名馮衍𫝊注引薛夫/子韓詩章句即漢也  若璩按此止辨商頌非正考)
　(甫作何不引魯語昔正考父校商之名頌十/二篇於周大師以那為首益見非考甫作)
長發大禘箋云郊祭天也雝禘大祖箋云大祭也大於
　四時而小於祫鄭康成以祭天為禘與宗廟大祭同
　名春秋纂例趙子已辨其失矣王肅以禘祫為一祭
　亦非也禘與祫異祫則太祖柬嚮毁廟及羣廟之主
　昭南穆北合食於太祖禘則祖之所自出者東嚮惟
　以祖配之今混禘於祫宗廟有祫無禘
范寗穀梁序孔子就太師正雅頌因魯史修春秋列黍
　離於國風齊王德於邦君明其不能復雅政化不足
　以被羣后也然左傳襄二十九年季札觀樂於魯已
　為之歌王矣孔子至哀十一年始自衛反魯樂正雅
　頌得所則降王於國風非孔子也
隰有萇楚箋云人少而端慤則長大無情慾胡邦衡解
　學記取之
呂氏春秋甯戚飯牛居車下望桓公而悲擊牛角疾歌
　髙誘注以為歌碩鼠不知何所據(三齊記載甯戚歌/所謂南山矸白石)
　(爛者/是也)
四月秀葽諸儒不詳其名唯説文引劉向説以為苦葽
　曹氏以爾雅本草證之知其為逺志
董氏舉侯包言衞武公作抑詩使人日誦於其側朱子
　謂不知此出在何處愚考侯包之説見於詩正義隋
　經籍志韓詩翼要十卷侯包撰然則包學韓詩者也
秦詩在其板屋西戎地寒故以板為屋張宣公南嶽唱
　酬序云方廣寺皆板屋問老宿云用瓦輒為冰雪凍
　裂自此如髙臺上封(若璩按髙臺上封皆/寺名并見朱子詩)皆然(漢地/理志)
　(天水隴西民以板為屋以南嶽觀之非獨西陲也峻/若璩按南史隱逸𫝊南嶽鄧先生郁隱居衡山極)
　(之嶺立小板屋兩間是/南嶽上之有板屋舊矣)
唐棣之華維常之華協車字黍稷方華協塗字隰有荷
　華協且字曹氏謂華當作􁄞音敷蓋古車本音居易
　曰睽孤見豕負塗載鬼一車來徐徐困于金車其音
　皆然至説文有尺遮之音乃自漢而轉其聲愚按何
　彼穠矣釋文或云古讀華為敷與居為韻後放此朱
　文公集𫝊並著二音而以音敷為先
野有蔓草零露漙兮有美一人清揚婉兮漙音團集𫝊
　叶上兖反顔氏正俗云按呂氏字林作􁁊上兖反訓
　云露貌音與婉類
蓺麻如之何衡從其畝顔氏云禮今也衡縫衡即横也
　不勞借音徐氏音横失之矣
干旄四馬至於五之六之猶緇衣之改為也權輿四簋
　至於每食不飽猶醴酒之不設也君子之去就于其
　心不于其禮
營謝戍申其篤於母家一也一美焉一刺焉宣王親親
　平王忘讎也
孝經言卿大夫之孝曰非先王之法服不敢服非先王
　之法言不敢道非先王之德行不敢行孟子謂曹交
　曰服堯之服誦堯之言行堯之行聖賢之訓皆以服
　在言行之先蓋服之不衷則言必不忠信行必不篤
　敬中庸修身亦先以齊明盛服都人士之狐裘黄黄
　所以出言有章行歸于周也
召公是似南仲大祖世濟其美也逵有充超叛鑒(若璩/按鑒)
　(似宜作愔尤切東坡以/愔平聲字遂不用耳)蘓文忠慨焉彧附曹羣忘漢
　朱文公悕焉
敬之羣臣進戒嗣王荀子云天子即位上卿進曰能除
　患則為福中卿進曰先事慮事先患慮患下卿進曰
　敬戒無怠羣臣進戒始以敬三卿授䇿終以敬此心
　學之原也伊尹訓太甲曰祗厥身召畢告康王曰今
　王敬之哉皆以此為告君第一義
葉氏云漢世文章未有引詩序者魏黄初四年詔云曹
　詩刺逺君子近小人蓋詩序至此始行
朱子詩序辯説多取鄭漁仲詩辯妄艾軒謂歐陽公詩
　本義不當謂之本義古人㫖意精粹何嘗如此費辭
唐志毛詩草木蟲魚圖二十卷開成中文宗命集賢院
　修撰并繪物象學士楊嗣復張次宗上之按名賢畫
　録太和中文宗好古重道以晉明帝朝衞協畫毛詩
　圖草木鳥獸古賢君臣之像不得其真召程修己圖
　之皆按經定名任意採掇由是冠冕之製生植之姿
　逺無不詳幽無不顯然則所圖非止草木蟲魚也(隋/志)
　(梁有毛詩古/賢聖圖二卷)
格物之學莫近於詩關關之雎摯有别也呦呦之鹿食
　相呼也德如鳲鳩言均一也德如羔羊取純潔也仁
　如騶虞不嗜殺也鴛鴦在梁得所止也桑扈啄粟失
　其性也倉庚陽之侯也鳴鵙隂之兆也蒹葭露霜變
　也桃蟲拚飛化也鶴鳴于九臯聲聞于野誠不可揜
　也鳶飛戾天魚躍于淵道無不在也南有喬木正女
　之操也隰有荷華君子之徳也匪鱣匪鮪避危難也
　匪兕匪虎慨勞役也蓼莪常棣知孝友也蘩蘋行葦見
　忠信也葛屨褊而羔裘怠也蟋蟀儉而蜉蝣奢也爰
　有樹檀其下維穀美必有惡也周原膴膴堇荼如飴
　惡可為美也黍以為稷心眩於視也蠅以為雞心惑
　於聽也緑竹猗猗文章著也皎皎白駒賢人隱也贈
　以勺藥貽我握椒芳馨之辱也焉得諼草言采其蝱
　憂思之深也柞棫斯拔侯薪侯蒸盛衰之象也鳯凰
　于飛雉離于羅治亂之符也相鼠碩鼠疾惡也采葛
　采苓傷讒也引而伸之觸類而長之有多識之益也
誦詩三百不能專對不足以一獻皆誦言而忘味者也
　自賜商之後言詩莫若孟子其述孔子之言以為知
　道者二鴟鴞烝民是也如靈臺皇矣北山雲漢小弁
　凱風深得詩人之心以意逆志一言而盡説詩之要
　學詩必自孟子始
申毛之詩皆出於荀卿子而韓詩外傳多述荀書今考
　其言采采卷耳鳲鳩在桑不敢暴虎不敢馮河得風
　雅之㫖而引逸詩尤多其孔筆所刪歟
法言曰守儒轅固申公二子無愧於言詩矣王式以三
　百五篇諫亦其次也彼説詩解頤者能無愧乎
草木鳥獸蟲魚疏陸璣字元恪所撰非陸機也
鄭氏詩譜徐整暢太叔裘隱(見釋文/序録)隋志太叔求及劉
　炫注古今書録云徐正陽注館閣書目謂注者為太
　叔求而不考序録徐正陽疑即徐整誤以整為正暢
　為陽也(整字文操吳太常卿演若璩按徐整暢/太叔裘隱謂整既暢  而裘隱括之也)
詩緯含神霧曰集㣲揆著上統元皇下序四始羅列五
　際又曰詩者天地之心君德之祖百福之宗萬物之
　户也推度災曰建四始五際而八節通汎厯樞曰午
　亥之際為革命卯酉之際為改正辰在天門出入候
　聽卯天保也酉祈父也午采芑也亥大明也大明在
　亥水始也四牡在寅木始也嘉魚在巳火始也鴻雁
　在申金始也翼奉學齊詩聞五際之要十月之交篇
　郎顗曰四始之缺五際之戹五際本於齊詩四始與
　毛詩序異蓋習聞其説而失之也
曹氏論詩云詩之作本於人情自生民以來則然太始
　天皇之䇿包羲罔罟之章葛天之八闋康衢之民謡
　愚按素問天元紀大論鬼臾區曰積考太始天元冊
　文曰太虚寥廓肇基化元萬物資始五運終天布氣
　真靈總統坤元九星懸朗七曜周旋曰隂曰陽曰柔
　曰剛幽顯既位寒暑弛張生生化化品物咸章蓋古
　詩之體始於此然伊川謂素問出於戰國之末(若璩/按鄒)
　(平馬公驌曰上古文字簡略而世傳素問灝煩數萬/言知非軒后之舊矣然精㣲奥博語多至道其亦緩)
　(和摰扁之流依/託以立言者乎)
文粹李行修云劉迅説詩三千言言詩者尚之今考迅
　作六説以繼六經自孔氏至考亂凡八十九章取漢
　史詔書及羣臣奏議以擬尚書又取房中歌至後庭
　鬬百草臨春樂少年子之類凡一百四十二篇以擬
　雅章又取巴渝歌白頭吟折楊栁至談容娘以比國
　風之流然文中子嘗續經矣朱子謂髙文武宣之制
　豈有精一執中之傳曹劉顔謝之詩豈有物則秉彛
　之訓況迅乎
艾軒曰九德九夏雅頌之流也貍首風也豳之雅頌猶
　魯頌也薛士龍曰詩之音律猶易之象數(若璩按貍/酋逸詩果)
　(載射義篇内則似二雅體非風也/詳尚書古文疏證卷五第八十條)
説詩者謂宋襄公作䪫鐘之樂按博古圖有宋公成䪫
　鐘大晟樂書應天得六鐘篆其𢃄曰莖鐘詔謂獲英
　莖之器於受命之邦此姦諛傅㑹之言宋公成亦非
　襄公用以説詩陋矣
大學止於至善引詩者五齊家引詩者三朱子謂咏歎
　滛液其味深長最宜潛玩中庸末章凡八引詩朱子
　謂衣錦尚絅至不顯惟徳始學成徳之序也不大聲
　以色至無聲無臭贊不顯之徳也反復示人至深切
　矣孝經引詩十引書一張子韶云多與詩書意不相
　類直取聖人之意而用之是六經與聖人合非聖人
　合六經也或引或否卷舒自然非先考詩書而後立
　意也六經即聖人之心隨其所用皆切事理此用經
　之法(若璩按邵文莊寶言中庸尚絅章/猶樂辭之亂蓋一篇之總要也)
束晳補亡詩循彼南陔釋曰陔隴也羣經音辯云序曰
　孝子相戒以養陔當訓戒鄉飲酒燕禮賓醉而出奏
　陔夏鄭氏注陔之言戒也以陔為節明無失禮與詩
　序義協愚按春官樂師鄭司農注今時行禮於大學
　罷出以鼓陔為節
荀子曰善為詩者不説程子之優游玩味吟哦上下也
　董子曰詩無達詁孟子之不以文害辭不以辭害志
　也
曹子建表忍垢茍全則犯詩人胡顔之譏詩無此句李
　善引毛詩曰何顔而不速死也今相鼠注無之
説文敘云其稱詩毛氏者皆古文也以今詩考之其文
　多異得此􁊵􁊶為蟾蠩碩大且㜝為重頤皆韓詩之
　説也
蔡邕正交論云周德始衰頌聲既寢伐木有鳥鳴之刺
　是以正雅為刺也
春秋時諸侯急攻戰而緩教化其留意學校者唯魯僖
　公能修泮宫衛文公敬教勸學他無聞焉鄭有子衿
　城闕之刺子産僅能不毁鄉校而已
吳才老詩叶韻補音序曰詩音舊有九家唐陸徳明定
　為一家之學開元中修五經文字我心慘慘為懆(七/到)
　(反/)伐鼓淵淵為􁊚(於申/反)皆與釋文異乃知徳明之學
　當時亦未必盡用
取蕭祭脂曰其香始升為酒為醴曰有飶其香古所謂
　香者如此韋彤五禮精義云祭祀用香今古之禮並
　無其文隋志曰梁天監初何佟之議鬱鬯蕭光所以
　達神與其用香其義一也考之殊無依據開元開寶
　禮不用
誕后稷之穡有相之道疏云種之必好似有神助呂氏
　春秋后稷曰子能使子之野盡為泠風乎六尺之耜
　所以成畝也其博八寸所以成甽也耨柄尺此其度
　也其耨六寸所以間稼也漢趙過曰后稷始甽田
興雨祁祁雨欲徐徐則入土鹽鐵論云周公太平之時
　雨不破塊旬而一雨雨必以夜
以按徂旅孟子作以遏徂莒韓非云文王克莒
夏屋渠渠箋云設禮食大具其意勤勤正義王肅云大
　屋崔駰七依説宫室之美云夏屋渠渠文選靈光殿
　賦注引七依作蘧蘧檀弓見若覆夏屋者矣注夏屋
　今之門廡其形旁廣而卑正義殷人以來始屋四阿
　夏家之屋唯兩下而已無四阿如漢之門廡(鄭康成/於詩禮)
　(注異/如此)
文王之治由身及家風始于關雎雅始于大明而思齊
　又關雎之始也家人之九五曰王假有家(不顯亦臨/謹獨者齊)
　(家之本故家人/之吉在於反身)
衛武公自警曰慎爾出話敬爾威儀無不柔嘉古之君
　子剛中而柔外仲山甫之徳柔嘉維則隨㑹柔而不
　犯韓文公為王仲舒銘曰氣鋭而堅又剛以嚴哲人
　之常與其友處順若婦女何徳之光
爾土宇昄章必曰俾爾彌爾性務廣地而不務廣徳者
　人君之深戒也不務徳而勤逺略齊之霸所以衰狄
　之廣莫于晉為都晉之亂所以萌
風俗世道之元氣也觀葛生之詩堯之遺風變為北方
　之强矣觀駟驖小戎之詩文武好善之民變為山西
　之勇猛矣晉秦以是彊於諸侯然晉之分為三秦之
　二世而亡風俗使然也是以先王之為治威彊不足
　而徳義有餘商之季也有故家遺俗焉周之衰也懐
　其舊俗焉
皇皇后帝皇祖后稷魯以稷配天周之東遷始僭禮矣
　夫子以為周公之衰而史克何美焉齊百庭燎晉請
　王章習以為常禮樂安得不自大夫出乎
朱子發曰詩全篇削去者二千六百九十四篇如貍首
　曾孫之類是也篇中刪章者如唐棣之華偏其反而
　豈不爾思室是逺而之類是也章中刪句者如巧笑
　倩兮美目盼兮素以為絢兮是也句中刪字者如誰
　能秉國成不自為政卒勞百姓是也(若璩按此/必無之事)
止齋曰國風作而二南之正變矣邶鄘曹鄶特㣲國也
　而國風以之終始蓋邶鄘自别於衛而諸侯浸無統
　紀及其厭亂思治追懐先王先公之世有如曹鄶然
　君子以為是二南之可復世無周公誰能正之是故
　以豳終(若璩按呂東萊於詩一説朱子於詩又一説/故各解思無邪之㫖前輩謂之未了公案王)
　(魯齋出則謂詩非聖人之原本余頗然其説新安方/囬曰蓋嘗以上二説就内翰尚書王公慮麟一商略)
　(之今王氏新説如此是亦未/敢舍而從魯齋也因識於此)
　
　
　
　
　
　
　
　
　
　
　困學紀聞卷三
欽定四庫全書
　困學紀聞卷四
　　　　　　　　　　　　宋　王應麟　撰
　　周禮
漢河間獻王得周官而武帝謂末世瀆亂不驗之書唯
　唐太宗夜讀之以為真聖作曰不井田不封建而欲
　行周公之道不可得也人君知此經者太宗而已劉
　歆始用之蘓綽再用之王安石三用之經之蠹也唯
　文中子曰如有用我執此以往程伯子曰必有闗雎
　麟趾之意然後可以行周官之法度儒者知此經者
　王程二子而已
漢志謂之周官(若璩按河間獻/王𫝊亦曰周官)經序録云劉歆始建立
　周官經以為周禮意者周禮之名昉此乎然後漢書
　云鄭衆𫝊周官經後馬融作周官𫝊授鄭𤣥𤣥作周
　官注猶未以周禮名也隋志自馬融注已下始曰周
　官禮(隋志三禮目録一卷鄭𤣥撰今見於釋文氏若/璩按鄭康成序云世祖以來通人達士鄭  父)
　(子衛宏賈逵馬季長皆作周禮解詁周禮之名已見/於此賈公彦曰以設位言之謂之周官以制作言之)
　(謂之/周禮)
五峯胡氏云周官司徒掌邦教敷五典司空掌邦土居
　四民世傳周禮闕冬官未嘗闕也乃冬官事屬之地
　官程泰之云五官各有羡數天官六十三地官七十
　八春官七十夏官六十九秋官六十六蓋斷簡失次
　取羡數凡百工之事歸之冬官其數乃周俞庭椿為
　復古編亦云司空之篇雜出於五官之屬九峯蔡氏
　云周公方條治事之官而未及師保之職冬官亦闕
　首末未備周公未成之書也(若璩按古者三公多繫/兼官惟六卿是實職周)
　(禮蓋載其實職者也其中有三公云何孤云何/皆六卿職之所及亦莫或遺蔡氏説頗傅㑹)
考工記或以為先秦書而禮記正義云孝文時求得周
　官不見冬官一篇乃使博士作考工記補之馬融云
　孝武開獻書之路周官出於山巖屋壁漢書謂河間
　獻王得之非孝文時也序録云李氏上五篇失事官
　一篇取考工記補之六藝論云壁中得六篇誤矣齊
　文惠太子鎮雍州有盜發楚王冢獲竹簡書青絲編
　簡廣數分長二尺有得十餘簡以示王僧䖍僧䖍曰
　是科斗書考工記周官所闕文也漢時科斗書已廢
　則記非博士所作也易氏云考工記非周書也言周
　人上輿而有梓匠之制言周人明堂而有世室重屋
　之制言溝洫澮川非遂人之制言旂旗旟旐非大司
　馬司常巾車之制眡周典大不類(若璩按科斗書漢/世盛行且著之功)
　(令見漢蓺文志/蕭何草律云云)
禮器經禮三百鄭氏注謂即周禮三百六十官漢志禮
　經三百臣瓚注云周禮三百是官名也禮經謂冠昏
　吉凶蓋以儀禮為經禮也朱子從瓚説謂周禮乃設
　官分職之書禮典在其中而非專為禮設也
鄭康成釋經以緯書亂之以臆説汨之而聖人之微指
　晦焉徐氏微言謂鄭注誤有三王制漢儒之書今以
　釋周禮其誤一司馬法兵制也今以證田制其誤二
　漢官制皆襲秦今引漢官以比周官小宰乃漢御史
　大夫之職謂小宰如今御史中丞如此之類其誤三
　鶴山(若璩按鶴山/魏了翁號)謂以末世弊法釋三代令典如以
　漢算擬邦賦以莽制擬國服止齋謂以周禮為非聖
　人之書者以說之者之過也
張禹以論語文其諛劉歆以周官文其姦猶以詩禮發
　冢也禹不足以玷論語而以歆訾周官可乎(西山曰/歆之王)
　(田安石之泉府直竊/其一二以自蓋爾)
易氏總義云府史胥徒通典總言其為六萬三千六百
　七十五人愚考之通典周六萬三千六百七十五員
　内二千六百四十三人(若璩按文獻通考云此數未/知何據據周禮當作二萬五)
　(千二百六/十六人)外諸侯國官六萬一千三十二人(按通考/又云此)
　(據王制殷時天下/諸侯官數則合)此乃官數非謂府史胥徒也
嬪御奄寺飲食酒漿衣服次舍器用貨賄皆領於冢宰
　冕弁車旗宗祝巫史卜筮瞽侑皆領於宗伯此周公
　相成王格心輔德之法周之興也滕侯為卜正呂伋
　為虎賁氏侍御僕從罔非正人左右攜僕庶常吉士
　及其衰也昬㭬靡共婦寺階亂膳夫内史趣馬師氏
　締交於嬖寵瑣瑣姻亞私人之子竊位於王朝至秦
　而大臣不得議近臣矣至漢而中朝得以詘外朝矣
　至唐而北司是信南司無用矣由周公之典廢也間
　有詰責幸臣如申屠嘉奏劾常侍如楊秉宫中府中
　為一體如諸葛武侯可謂知宰相之職者唐太宗責
　房𤣥齡以北門營繕何預君事豈善讀周禮者哉我
　朝趙普於一熏籠之造亦制以有司之法李沆於後
　宮之立奏以臣沆不可(若璩按宜增一事曰文彦博/於疾勢增損責宦者必以告)
　趙鼎於内苑移竹責宦者罷其役庶幾古大臣之風
　矣五峯乃謂周公不當治成王燕私之事殆未之思
　也
李泰伯曰内宰用大夫士世婦每宫卿二人皆分命賢
　臣以參檢内事(漢世皇后詹事以二千/石為之猶有成周遺意)
漢食貨志太公為周立九府圜法顔師古注周官太府
　玉府内府外府泉府天府職内職金職幣皆掌財幣
　之官故曰九府愚按爾雅醫無閭之珣玗琪㑹稽之
　竹箭梁山之犀象華山之金石霍山之珠玉崑崙之
　璆琳琅玕幽都之筋角斥山之文皮岱岳之五穀魚
　鹽是謂九府五峯胡氏皇王大紀所述與爾雅同而
　繼之曰尚父立圜法輕重以銖通九府之貨又按史
　記列𫝊吾讀管氏輕重九府劉向别録曰九府書民
　間無有索隱謂其書論鑄錢之輕重鹽鐵論文學曰
　管仲設九府徼山海通典亦云太公立九府之貨然
　則九府太公立之管仲設之其名列於爾雅蓋即管
　氏書也大紀之説得之顔注恐非(曲禮天子之六府亦/與大禹謨之六府異)
九嬪注引孔子曰日者天之明月者地之理孝經援神
　契之言也何休公羊𫝊序引孔子有云吾志在春秋
　行在孝經孝經鉤命決之言也漢儒以緯書孔子所
　作(康成注中庸亦引孔子曰/吾志在春秋行在孝經)
宮伯掌王宮之士庶子漢諸侯子入宿衛齊王之弟章
　是也入京師受業楚王之子郢客是也其制猶古
奄止於上士抑其權也唐太宗詔内侍省不立三品官
　不任以事然内侍並列於六省開奄尹與政之階與
　周典統於冢宰異矣
八則禮俗以馭其民呂微仲謂庶民可叅之以俗士以
　上專用禮此説非也大𫝊百志成故禮俗刑呂成公
　謂禮俗不可分為兩事制而用之謂之禮習而安之
　謂之俗若禮自禮俗自俗不可謂之禮俗
王之膳服雖不㑹而九式有羞服之式冢宰所均節也
　待王之膳服不過以關市之賦則其用簡矣
司徒掌教不言財司馬掌政不言兵鄉遂九畿兵財在
　其中井田封建足食足兵之本也周官之法不行無
　善教善政於是憂財用畏夷狄矣
鄉有軍制無田制遂有田制無軍制(疏云鄭注/互見其義)
大司徒建邦國以土圭土其地匠人建國晝參諸日中
　之景夜考之極星詩定之方中𫝊云度日出日入以
　知東西南視定北準極以正南北愚按晏子春秋景
　公新成柏寢之室使師開鼓琴師開左撫宮右彈商
　曰室夕東方之聲薄西方之聲揚公召大匠曰室何
　為夕大匠曰立室以宮矩為之於是召司空曰立宮
　以城矩為之明日晏子朝公曰先君太公立宮何為
　夕對曰古之立國南望南斗北戴樞星彼安有朝夕
　哉而以今之夕者周之建國國之西方以尊周也公
　曰古之臣乎樞星即極星也公劉居豳既景迺岡然
　則尚矣
蔡邕明堂論曰王居明堂之禮南門稱門西門稱闈故
　周官有門闈之學師氏教以三徳守王門保氏教以
　六藝守王闈然則師氏居東門南門保氏居西門北
　門也朱子大學章句序王宫有學蓋謂此魯孝公之
　為公子嘗入京師為國子人稱其孝宣王命之導訓
　諸侯他書言國子者唯周語焉
師氏三德朱子曰至徳以為道本明道先生以之敏德
　以為行本司馬温公以之孝徳以知逆惡趙無愧徐
　仲車之徒以之(若璩按趙無愧名君錫洛陽人事父/良規至孝絶𩔖除仲車厯官神宗哲)
　(宗朝見宋史列/𫝊第四十六)
牧誓顧命皆言師氏雲漢之𫝊曰年穀不登則師氏弛
　其兵文王世子大司成注以為師氏而楀維師氏以
　刺匪其人九兩師以賢得民注謂諸侯師氏言賢者
　以身教也后妃亦有之葛覃云言告師氏
保氏九數鄭司農云今有重差夕桀句股釋文夕音的
　此二字非鄭注愚按少儀正義引鄭司農云今有重
　差句股馬融干寶等更云今有夕桀各為二篇未知
　所出則夕桀二字後人附益非鄭注信矣劉徽九章
　算經序云包犧氏始畫八卦作九九之術以合六爻
　之變黄帝建厯紀協律呂𨽻首作數周公制禮有九
　數九數之流則九章是矣漢張蒼耿壽昌皆善算因
　舊文刪補故校其目與古或異而所論多近語
里宰以歲時合耦于耡注云耡者里宰治處也若今街
　彈之室於此合耦使相佐助疏謂漢時在街置室檢
　彈一里之民金石録有中平二年正月都鄉正街彈
　碑在昆陽城中趙明誠失於考禮注而酈氏注水經
　洪氏𨽻釋皆以街為衛又誤矣漢食貨志言古制云
　春將出民里胥平旦坐於右塾鄰長坐於左塾畢出
　然後歸夕亦如之里胥之塾其即里宰所謂耡者歟
庖人注青州之蟹胥(釋文胥息徐反劉音素/字林先於反蟹醬也)集韻蝑蟹
　醢四夜切(當從/集韻)籩人注鱐者析乾之出東海陸廣微
　吳地記云闔閭思海魚而難於生致治生魚鹽漬而
　日乾之故名為鯗(讀如/想)
管子地員篇九州之土為九十物每土有常而物有次
　羣土之長是唯五粟次曰五沃次曰五位次曰五蘟
　次曰五壤次曰五浮凡上土三十物種十二物中土
　曰五怸次曰五纑次曰五壏次曰五剽次曰五沙次
　曰五塥凡中土三十物種十二物下土曰五猶次曰
　五􁔻次曰五殖次曰五觳次曰五鳬次曰五桀凡下
　土三十物種十二物凡土物九十其種三十六按大
　司徒以土會之法辨五地之物生以土宜之法辨十
　二壤之物而知其種此篇亦古制之存者河圖謂東
　南神州曰晨土正南卭州曰深土西南戎州曰淊土
　正西弇州曰开土正中冀州曰白土西北柱州曰肥
　土北方𤣥州曰成土東北咸州曰隱土正東揚州曰
　信土
地員篇凡草土之道各有穀造或髙或下各有草土葉
　下於□□下於莧莧下於蒲蒲下於葦葦下於雚雚
　下於蔞蔞下於荓荓下於蕭蕭下於薜薜下於萑萑
　下於茅凡彼草物有十二衰(注□即鬱也衰謂/草上下相重次也)按周
　官有草人此豈其遺制歟
土圭度地之法景一寸地差千里一分地差百里王畿
　千里以寸為法五等諸侯之地以分為法尺有五寸
　者一萬五千里之景也天地相去三萬里嘗攷隋唐
　志宋元嘉十九年測於交州何承天謂六百里差一
　寸後魏永平元年測於洛陽信都芳謂二百五十里
　差一寸然宋之於陽城魏之於金陵皆隃度未可據
　也唐開元十二年植表浚儀大率五百二十六里二
　百七十步差二寸餘遂以舊説千里一寸為妄(王朴/曰陽)
　(城乃在洛之東偏開元得浚儀/之岳臺應南北弦居地之中)司馬公日景圖云日
　行黄道每歲有差地中當隨而轉移故周在洛邑漢
　在潁川陽城唐在汴州浚儀潏水李氏云周於洛陽
　測景説者謂地形西北髙東南下極星在北斗亦在
　北極星乃天之中也天之中則地之中
諸公之地方五百里與武成孟子之言不合子産曰列
　國一同孟子亦曰魯方百里明堂位乃云魯方七百
　里或謂周官明堂位兼附庸而言職方氏疏云無功
　縱是公爵惟守百里地謂若虞公虢公舊是殷之公
　至周仍守百里國以無功故也愚按左氏傳虞仲大
　王之昭也虢仲虢叔王季之穆也皆周所封謂舊是
　殷之公誤矣
歲終正治而致事注上其計簿疏云漢時考吏謂之計
　吏今按説苑晏子治東阿三年景公召而數之明年
　上計景公迎而賀之韓子外儲説西門豹為鄴令居
　期年上計君収其璽新序魏文侯東陽上計錢布十
　倍史記秦昭王召王稽拜為河東守三歲不上計然
　則春秋戰國時已有上計非始於漢
朱文公曰讀曹公杜牧孫子見其所論車乘人數諸儒
　皆所未言唯蔡季通每論此事以考周禮軍制皆合
　愚按孫子作戰篇凡用兵之法馳車千駟革車千乗
　𢃄甲十萬曹公注馳車輕車也杜牧注輕車戰車也
　古者車戰革車輜車重車也載器械財貨衣裝司馬
　法曰一車甲士三人步卒七十二人炊家子十人固
　守衣裝五人廐養五人樵汲五人輕車七十五人重
　車二十五人故二乘兼一百人為一隊舉十萬之衆
　革車千乘校其費用支計則百萬之衆皆可知也左
　氏𫝊乙卯楚師軍於邲丙辰楚重至於邲呂成公謂
　凡戰兵車在前輜重常在兵車之後楚重次日乃至
　後一日故無鈔擊之患唐説齋云儒者謂甸出七十
　五人不知實出百人其七十五人戰車也其二十五
　人重車也
古者步百為畝古之百畝為今四十一畝一百六十步
　古之一井為今三百七十五畝竇儼曰小畝步百周
　之制也中畝二百四十漢之制也大畝三百六十齊
　之制也今所用者㵄之中畝鹽鐵論御史曰古者制
　田百步為畝先帝哀憐百姓制田二百四十步為一
　畝通典謂商鞅佐秦以為地利不盡更以二百四十
　步為畝二説不同
禹貢之田九等為掩别楚地亦九等孟子王制為五等
　而周官止三等解者謂大司徒不易一易再易三等
　都鄙之制也小司徒上中下地三等六鄉之制也遂
　人上中下地三等有萊者六遂之制也大司馬上中
　下地三等諸侯之制也
遂人治野乃鄉遂公邑之制匠人溝洫乃采地之制鄭
　康成云周制畿内用夏之貢法税夫無公田邦國用
　殷之助法制公田不税夫朱文公亦云溝洫以十為
　數井田以九為數井田溝洫決不可合而永嘉諸儒
　欲混為一康成注分為二是也愚按李泰伯平土書
　云周畿内及諸侯一用貢法蓋泰伯已與康成異矣
　非始於永嘉諸儒也劉氏中義以匠人溝洫求合乎
　遂人治野之制謂遂人言積數匠人言方法然周禮
　考工各為一書易氏謂匠人前代之制
禹盡力乎溝洫濬畎澮距川遂人五溝五涂之制因於
　古也以水佐耕者豐稻人掌之以水佐守者固司險
　掌之自鄉遂之法弛子駟為田洫而䘮田者以為怨
　子産作封洫而伍田疇以為謗晉欲使齊盡東其畝
　而戎車是利甚而兩周爭東西之流至商鞅決裂阡
　陌呂政決通川防古制蕩然矣古者内為田廬外為
　溝洫在易之師寓兵於農伏險於順取下坎上坤之
　象溝洫之成自禹至周非一人之力溝洫之壞自周
　衰至秦非一日之積先儒謂井田壞而戎馬入中國
　如入無人之境悲夫
人耦牛耦鄭氏注合耦並言之疏謂周時未有牛耦耕
　至漢趙過始教民牛耕今考山海經后稷之孫叔均
　始作牛耕周益公云孔子有犂牛之言冉耕亦字伯
　牛賈誼書新序載鄒穆公曰百姓飽牛而畊月令季
　冬出土牛示農耕早晩何待趙過過特教人耦犂費
　省而功倍爾
盬鹽引池而化山海經盬販之澤穆天子傳至于盬晉
　郇瑕氏之地而猗頓用是起者也散鹽煑水而成夏
　書青州之貢職方幽州之利齊之渠展燕之遼東而
　宿沙初作者也形鹽掘地以出之周公閲所云鹽虎
　形也飴鹽於戎以取之伊尹所云和之美者大夏之
　鹽也後周四鹽之政倣此古者川澤之饒與民共之
　自海王之篇祈望之守作俑于齊至漢二十倍於古
　考之漢志鹽官三十有五唐有鹽之縣一百五本朝
　鹽所出者十二路為池二為監七為場二十二為井
　六百有九(若璩按玉海作/井八百二十二)法益詳而利無遺矣
玩物喪志召公以為戒凡式貢之餘財以共玩好之用
　恐非周公之典無逸曰惟正之供
外府注泉始蓋一品周景王鑄大泉而有二品韋昭注
　周語曰單穆公云古者有母平子子權母而行然則
　二品之來古而然矣
古者以射御為藝孔子曰執射乎執御乎詩曰叔善射
　忌又良御忌四黄既駕兩驂不猗御之善也不失其
　馳舍矢如破射之善也學射者多矣造父之師泰豆
　氏尹需之習秋駕皆學御者也説苑謂御者使人恭
　射者使人端亦正心修身之法(若璩按朱子言六藝/之射猶略見鄉射大)
　(射篇御法則廢不可考矣余每讀其言而三歎之鄭/司農註五馭曰鳴和鸞逐水曲過君表舞交衢逐禽)
　(左惟漢時猶流𫝊此名目恐後并名亦不能詳/惜哉  淮南説山詶射者使人端釣者使人恭)
貨賄用璽節注今之印章也司市注云如今斗檢封職
　金云楬而璽之左𫝊季武子使公冶問璽書追而與
　之戰國䇿欲璽者段干子也蔡邕獨斷云古者尊卑
　共用之衛宏云秦以來天子為璽又獨以玉為之臣
　下莫敢用唐又改璽為寶(五代史臣曰國以玉璽為/傳授神器遂古無聞運斗)
　(樞曰舜為天子黄龍員璽/世本曰魯昭公始作璽)
司門正其貨賄正者禁其淫侈而歸於正也注讀為征
　非是
迹人春秋末宋猶有是官左氏哀十四年𫝊迹人來告
　曰逢澤有介麇焉
司禄闕孟子云諸侯惡其害己也而皆去其籍趙氏注
　今周禮司禄之官無其職是諸侯皆去之故不復存
　(若璩按欲以此補/集註為以經解經)
槁人注今司徒府中有百官朝㑹之殿後漢蔡邕集所
　載百官㑹府公殿下者也古天子之堂未名曰殿説
　苑魏文侯御廪災素服辟正殿五日莊子説劒云入
　殿門不趨蓋戰國始有是名燕禮注當東霤者人君
　為殿屋也疏謂漢時殿屋四向流水舉漢以況周然
　漢黄霸𫝊先上殿注謂丞相所坐屋古者屋之髙嚴
　通呼為殿不必宫中也
大宗伯疏星備云五星初起牽牛歲星一日行十二分
　度之一十二歲而周天熒惑日行三十三分度之一
　三十三歲而周天鎮星日行二十八分度之一二十
　八歲而周天太白日行八分度之一八歲而周天辰
　星日行一度一歲而周天馮相氏疏星備云明王在
　上則日月五星皆乘黄道保章氏疏星備云五星更
　王相休廢其色不同王則光芒相則内實休則光芒
　無角不動揺廢則少光色順四時其國皆當也星備
　之書僅見於此隋唐志皆不著録
周五禮之别三十有六唐五禮之儀一百五十有二唐
　志云自梁以來始以當時所行傅於周官五禮之名
　各立一家之學
九㲈之舞注云當為大㲈愚謂九㲈之名尚矣不必改
　字説苑孔子至齊郭門之外遇一嬰兒挈一壺相與
　俱行其視精其心正其行端孔子謂御曰趣驅之趣
　驅之韶樂方作孔子至彼聞韶三月不知肉味齊景
　公作徵招角招蓋舜樂之存者劉原父云九招者九
　名予識其三焉祈徵角之謂也山海經夏后開得九
　辯九歌以下始歌九招於大穆之野帝王世紀啓升
　后十年舞九韶(竹書曰夏后/間儛九招)史記禹乃興九招之樂
　索隱曰即舜樂簫韶九成艾軒謂勸之以九歌即九
　招之樂呂氏春秋帝嚳命咸黒作為舞(若璩按舞/字宜衍)聲
　歌九招六列六英帝舜令質修九招六列六英以明
　帝徳然則九招作於帝嚳之時舜修而用之(秦惟韶/武二樂)
　(存之若璩按後漢孔僖傳章帝幸闕里祠孔子作六/代  樂疑此時安得備此樂蓋秦得天下唯餘韶武)
　(耳後讀玉海載劉子文武篇漢祖海内大定以文正/戈召鄒魯儒生而制禮儀修六代之樂朝諸侯於咸)
　(陽則闕里所作樂其漢祖之所遺/與抑出於夸飾而史家沿之也)
班固律厯志述劉歆之言以律為下生呂為上生鄭康
　成以黄鍾三律為下生以㽔賓三律為上生梁武帝
　鍾律緯謂班固夾鐘中呂過於無調鄭康成有升陽
　而無降陽陳用之禮書謂自子午以左皆上生子午
　以右皆下生以鄭説為是張文饒翼元曰十二月之
　律以候月六十日之律以候日月律當一下一上依
　次而生日律當用㽔賓重上生司馬遷劉歆之法月
　律也呂不韋淮南京房之法日律也晉志取司馬而
　非淮南梁武是京房而非班固皆非通論
大卜三兆其頌皆千有二百夏后鑄鼎繇曰逢逢白雲
　一南一北一西一東九鼎既成遷于三國懿氏占曰
　鳯皇于飛和鳴鏘鏘有媯之後將育于姜成季卜曰
　間于兩社為公室輔驪姬繇曰專之渝攘公之羭一
　薰一蕕十年尚猶有臭衛侯繇曰如魚竀尾衡流而
　方羊裔焉漢文兆曰大横庚庚余為天王夏啓以光
　皆龜繇也(若璩按漏齊世家西伯卜曰所獲非龍非/彲非虎非羆所獲覇王之輔晉語史蘓卜)
　(曰挟以衝骨齒牙為猾戎夏交捽漢元后傳晉史卜/曰隂為陽雄土火相乗故有沙麓崩後六百四十五)
　(年宜有聖女興襄十年孫文子卜曰兆如山陵有夫/出征而䘮其雄哀九年史龜曰是謂沈陽可以興兵)
　(利以伐姜/不利子商)
卜師四兆鄭氏鍔以理推之謂方兆占四方之事也漢
　武帝發易占知神馬從西北來功兆占立功之事也
　楚司馬子魚卜戰令龜義兆占行義之事也惠伯曰
　忠信之事則可弓兆有射意後世有覆射之法
龜人六龜易十朋之龜(爾雅/十龜)唐六典辨龜九類五色依
　四時用之
列子夢有六候與占夢同噩作蘁東坡曰髙宗言夢文
　王武王言夢孔子亦言夢其情性治其夢不亂西山
　曰正夢不縁感而得餘皆感也
大祝九祭九曰共祭注云共猶授也王祭食宰夫授祭
　孝經説曰共綏執授疏云孝經説孝經緯文共綏執
　授謂将綏祭之時共此綏祭以授尸愚謂疏謂綏祭
　非也後漢禮儀志注孝經援神契曰尊三老者父象
　也謁者奉几安車輭輪供綏執授宋均曰供綏三老
　就車天子親執綏授之永平二年養老詔亦有安車
　輭輪供綏執授之語蓋取孝經緯
鄭司農注肅□但俯下手今時撎是也項氏云古之拜
　如今之揖折腰而已介胄之士不拜故以肅為禮以
　其不可折腰也其儀特斂手向身微作曲勢此正今
　時婦人揖禮也漢時婦人之拜不過如此或謂自唐
　武氏始尊婦人不令拜伏誤矣周天元令婦人拜天
　臺作男子拜則雖虜俗婦人亦不作男子拜也内則
　尚右手者言斂手右向非若今用手按膝作跪也男
　之尚左亦然(今考太祖問趙普拜禮何以男子跪而/婦人不跪普問王眙孫對曰古詩長跪)
　(問故夫婦人亦跪也唐武后時婦人始拜而不跪普/問所出對曰唐張建章渤海記備言之  若璩按嘗)
　(共胡朏明讀此條舉劉熙釋名云拜於婦人為扶自/袖扶而上下也證漢婦人之拜朏明為解頤  朱子)
　(曰古者婦人首飾盛多如副筓六珈之類自難以俯/㐲地上此解為正確  又辨樂府只説長跪問故夫)
　(不曾説伏拜引者亦非以余謂婦人拜之重者莫遇/昬禮之扱地拜扱地拜  手至地猶首不至手首至)
　(手則書所謂拜手大祝所/謂空首矣婦人無此等)
眡祲掌十煇之法占日旁之氣也二鄭解其同者六其
　異者四大卜掌三夢之法其經運十其别九十謂占
　夢之正法有十也一運而九變十運而九十變注以
　經運為十煇先儒謂日之煇光夢之變通其占不同
　不當改運為煇
大史正歲年以序事注中數曰歲朔數曰年中數三百
　六十五日四分日之一朔數三百五十四日漢厯志
　曰閏所以正中朔也或謂周以建子為正而四時之
　事有用夏正建寅者用建寅則謂之歲用建子則謂
　之年(洪範正義從冬至及/明年冬至為一歲)
馮相氏致日致月注冬至日在牽牛景丈三尺夏至日
　在東井景尺五寸此長短之極春分日在婁秋分日
　在角而月弦於牽牛東井左氏𫝊日月之行分同道
　也至相過也正義云春分朔則日在婁朢則月在角
　秋分朔在角朢在婁婁角天之中道故晝夜等冬至
　朔則日在斗朢則月在井夏至朔在井朢在斗斗井
　南北故晝夜長短極冬至古日在牽牛今在斗鄭注
　與孔疏異厯法歲差也
保章氏星土按乙巳占論十二次云北方之宿主吳越
　火午之辰在周邦天度均列而分野殊别一次所主
　或亘萬里跨數州或於寰内不布一郡國語歲在鶉
　火有周之分野今豐鄗當秦宿而周分𨽻豫州理實
　難詳至如熒惑守心宋景禳其咎實沈為祟晉侯受
　其殃事驗時有相應賈公彦謂吳越在南齊魯在東
　今歲星或北或西不依國地所在此受封之日歲星
　所在之辰國屬焉故也或云十二次可言者一其惟
　析木乎(尾箕艮維燕可以言東北然若􁳬按保章氏/星土之説康成尚襲舊聞  亦直至唐浮圖)
　(一行始闡發無遺見唐天文/志余欲取以補鄭註之不逮)
十有二歲注歲星為陽右行於天太歲為隂左行於地
　十二歲而小周潏水云歲星在天歳隂在地天官書
　曰歲隂在攝提格歲星在星紀歲隂在單閼歲星在
　𤣥枵自嘉祐丁酉驗之多差近年尤甚歲星常先月
　餘近年以來常先一百二十餘日愚考大衍厯議曰
　歲星自商周迄春秋之季率百二十餘年而超一次
　戰國後其行寢急至漢尚㣲差及哀平間餘勢乃盡
　更八十四年而超一次三山陳氏謂如左氏之説則
　寅而在卯午而在亥如史記之説則寅而在丑辰而
　在亥以次推之皆不同汲冢師春謂歲星每歲而成
　一分積百四十四年而滿本數則為超辰之限
外史達書名鄭康成謂古曰名今曰字(字者滋也聘禮/記云百名以上)
　(書於䇿不及/百名書於方)王文公云文者竒偶剛柔雜比以相承
　如天地之文故謂之文字者始於一而生於無窮如
　母之字子故謂之字夾漈謂獨體為文合體為字主
　類為母從類為子六書象形指事文也㑹意諧聲轉
　注字也假借者文與字也諧聲與五書同出五書尚
　義諧聲尚聲説文形也以母統子廣韻聲也以子該
　母字書眼學韻書耳學中庸或問曰司徒教民書居
　其一外史達書名於四方大行人又九歲一諭焉其
　制度之詳如此秦以小篆𨽻書為法而周制始改
鎛師注引春秋𫝊賓將趨今左傳作掫環人注引御下
　掚馬今作兩職方氏注引國語閩芈蠻矣今作蠻芈
司爟鄭司農引鄹子與論語馬融引周書月令同(春取/楡柳)
　(之火夏取棗杏季夏取桑/柘秋取柞楢冬取槐檀)王劭曰周官四時變火以救
　時疾火不數變疾必興聖人作法豈徒然也晉時有
　以洛陽火度江者代代事之相續不滅火色變青東
　漢禮儀志日夏至浚井改水日冬至鑽燧改火(改水/唯見)
　(於/此)
水有疏導火有出納山林金錫之地皆為之厲禁時而
　用之先王財成輔相之妙也鹽鐵論大夫曰五行東
　方木而丹章有金銅之山南方火而交趾有大海之
　川西方金而蜀隴有名材之林北方水而幽都有積
　沙之地此天地所以均有無通萬物也管子出銅之
　山四百六十七出鐵之山三千六百九唐六典天下
　水泉三億三萬三千五百五十有九(若壉按丹謂丹/揚章謂鄣郡)
漏刻之法晝夜百刻易氏云十二時每時八刻二十分
　每刻六十分王昭禹云寅申巳亥子午夘酉八時各
　八刻辰戌丑未四時各九刻愚謂易氏之説與古法
　合司寤氏掌夜時注謂夜晩早若今甲乙至戊疏云
　甲乙則早時戌亥則晩時愚按衛宏漢舊儀中黄門
　持五夜甲乙丙丁戊夜今謂之五更疏以戊為戌誤
　矣馬融以昏明為限鄭康成以日出入為限有五刻
　之差蔡邕以星見為夜日入後三刻日出前三刻皆
　屬晝鄭與蔡校一刻王伯照云晝夜長短以岳臺為
　定九服之地與岳臺不同則易箭之日亦皆少差
職方氏漢樊毅修西嶽廟記作識方氏史通云周書職
　方之言與周官無異
兖州其浸盧(若璩按周禮作廬/此促漢地理志)維注云當為雷雍字誤
　也顔師古曰盧水在濟北盧縣說文濰水出琅邪箕
　屋山東入海徐州浸夏書濰淄其道鄭讀非也
王有三朝一曰治朝在路門之外宰夫司士掌之二曰
　燕朝在路門之内大僕掌之三曰外朝在皐門之内
　庫門之外朝士掌之(内朝二/外朝一)唐六典承天門古之外
　朝大極殿古之中朝兩儀殿古之内朝(若璩按此則/蔡氏書𫝊外)
　(朝在路門外内朝在/應門之内之説全非)
鄭康成因左氏三辰旂旗之文謂王與公同服九章之
　衮考之經無所見司服云公自衮冕而下如王之服
　則衮冕而上之章日月星辰也冕十二旒取法天數
　豈同服九章無君臣之别哉郊特牲王被衮以象天
　注謂有日月星辰之章此魯禮也豈有周服九章而
　魯乃服十二章者乎漢明帝采周官禮記尚書皐陶
　篇乗輿服從歐陽氏説備十二章得古制矣
五刑之法疏謂宮刑至隋乃赦崔浩漢律序文帝除肉
　刑而宮不易書正義隋開皇之初始除宮刑按通鑑
　西魏大統十三年三月除宮刑非隋也(若璩按宮刑/西魏雖除而)
　(於時土字分裂北齊天統五年猶有應宫刑者之詔/不似隋開皇元年永行停止詳見尚書古文疏證卷)
　(四第六/十三條)
孫君孚(若璩按君孚名升高/郵人坐元祐黨謫)談圃謂周官贊牛耳荆公
　言取其順聽不知牛有耳而無竅本以鼻聽有人引
　一牛與荆公辯今按周禮義云牛耳尸盟者所執無
　順聽之説蓋荆公聞而知之(若璩按尸盟者所/執五字用鄭註)
萍氏幾酒猶妹土之誥也禹惡㫖酒易未濟之終以濡
　首為戒曷嘗導民以飲而罔其利哉初𣙜酒酤書於
　漢武紀其流害萬世甚於魯之初税畝
大戴記朝事篇取周官典命大行人朱子儀禮經傳以
　為朝事義
考工記貉踰汶則死先儒以汶為魯之汶水列子釋文
　云案史記汶與㟭同謂汶江也今江邊人云狐不渡
　江説文貉狐類也踰越大水則傷本性
有虞氏上陶舜陶河濵器不苦窳周陶正猶以虞閼父
　為之
周人上輿中庸或問軌者車之轍迹輿之廣六尺六寸
　其轍迹在地者相距之間廣狹如一無有逺邇莫不
　齊同至秦然後車以六尺為度
輪人注揱讀為紛容揱參之揱疏云今檢未得愚謂即
　上林賦紛溶箾蔘
冶氏注鋌讀如麥秀鋌之鋌表記注移讀如禾汜移之
　移六字未知出何書疏不釋其義或者農書所載歟
　(移昌/氏反)
潏水云㮚氏為量鄭𤣥以方尺積千寸此乃九章米粟
　法某家舊有一古銅敦乃周成王時物甘人侵扈命
　正人出師復扈邦賜有功師氏而數亦皆備
嘉量之銘祭侯之辭皆極文章之妙而梓人筍虡之制
　文法竒古有飛動之狀蓋精於道者兼物物而後能
　制器莊子謂梓慶削木為鐻鐻成見者驚猶鬼神以
　天合天道與藝俱化豈物物刻雕之哉
大戴記投壺篇云嗟爾不寧侯為爾不朝于王所故亢
　而射女强食食爾曾孫侯氏百福此祭侯之辭也與
　梓人同而略異(萇𢎞設射不來不來者/諸侯之不來朝者也)侯者射垜也
　因祭寓意以為諸侯之戒
司儀問君君問大夫君勞客注云問君曰君不恙乎對
　曰使臣之來寡君命臣於庭問大夫曰二三子不恙
　乎對曰寡君命使臣於庭二三子皆在勞客曰道路
　悠逺客甚勞勞介則曰二三子甚勞疏云未知所出
　何文或云是孔子聘問之辭亦未得其實愚按説苑
　魏太子擊封中山遣倉唐使於文侯文侯召倉唐見
　之曰擊無恙乎倉唐曰唯唯如是者三乃曰君出太
　子而封之國君名之非禮也文侯怵然變容問曰子
　之君無恙乎倉唐曰臣來時拜送書於庭鄭氏所述
　蓋古禮也(大行人注亦云問不恙字若璩按説苑/太子擊舍人趙倉唐趙  似不宜脱)
周禮劉向未校之前有古文校後為今文古今不同鄭
　據今文注故云故書朱子曰八法八則三易三兆之
　類各有書屬民讀法其法不可知如戰之陳其陳法
　不可見矣
㝠氏注鄭司農云讀為㝠氏春秋之㝠按儒林傳㝠都
　𫝊顔氏春秋之學疏謂若晏子呂氏之類非也
王肅聖證論譏短鄭康成謂天體無二郊丘為一禘是
　五年大祭先祖非圜丘及郊祖功宗德是不毁之名
　非配食明堂皆有功於禮學先儒韙之聖證論今不
　𫝊正義僅見一二唐禮志曰讖緯亂經鄭𤣥主其説
　以禋祀祀昊天上帝此天也𤣥以為天皇大帝者北
　辰耀魄寶也兆五帝於四郊此五行精氣之神也𤣥
　以為靈威仰赤熛怒含樞紐白招拒汁光紀者五天
　也由是有六天之説顯慶二年禮官議六天出緯書
　南郊圜丘一也𤣥以為二郊及明堂祭天而𤣥以為
　祭太微五帝啓蟄而郊郊而後耕而𤣥謂周祭感帝
　靈威仰配以后稷因而祈穀皆繆論也
古未有筆以書刀刻字於方䇿謂之削魯為詩書之國
　故考工記以魯之削為良
沙隨程氏曰禹貢冀州之北不可畫五服之地周官雍
　州之西不可畫九畿之地
師氏使其屬帥四夷之𨽻各以其兵服守王之門外司
　𨽻帥四翟之𨽻使皆服其邦服執其邦兵守王宮唐
　太宗擒頡利其酋長𢃄刀宿衛亦古制也然結社率
　之變幾至危殆蓋先王徳化之盛非太宗所能及慕
　冠𢃄百蠻之名而不虞後患孟子曰以力服人者非
　心服也
遂師抱磨音厯史記樂毅書故鼎反乎磨室徐廣注磨
　厯也戰國䇿新序作厯室蓋古字通用
大史大師抱天時注云大出師則大史主抱式以知天
　時史記日者𫝊旋式正棊唐六典太卜令三式曰雷
　公太一六壬其局以楓木為天棗心為地六壬之説
　許叔重曰水者準也生數一成數五以水數配之為
　六壬也遁甲者推六甲之陰而隱遁也本黄帝風后
　之術孤虚者一畫為孤無畫為虚二畫為實以六十
　甲子定四方占其孤虚實而向背之(吳越春秋計􁠷/曰孤虚謂天門)
　(地户/也)
鄭剛忠解義如冕服九章授田三等治兵大閲旗物之
　互建六鄉六遂師都之異名陰陽之祀有用牲之疑
　九畿之國有朝貢之惑豆區鍾釡有多少之差世室
　重屋非明堂之制皆辯明使有條理
古者國有閒田田有餘夫夫有閒民民有羨卒不盡其
　財力也至秦而自實田至漢而覈墾田至隋而閲丁
　口至唐而括逃户隱田於是財殫力盡民無樂生之
　心矣(若璩按楚子重為政猶曰大戶已責晉尹/鐸為晉陽猶曰損其戶數則周官可知矣)
取士之制其塗有三諸侯三年一貢士侯國之士也鄉
　大夫興賢能王畿之士也大司樂教國子國之貴游
　子弟也
漆林之征二十而五漆以飾器用而已舜造漆器羣臣
　咸諫防奢靡之原也種漆成林重其征所以抑末而
　返撲也
　
　
　
　
　困學紀聞卷四
欽定四庫全書
　困學紀聞卷五
　　　　　　　　　　　　宋　王應麟　撰
　　儀禮
三禮義宗云儀禮十七篇吉禮三凶禮四賔禮三嘉禮
　七軍禮皆亡禮器注曲禮謂今禮也即指儀禮而儀
　禮疏云亦名曲禮(晉荀崧/亦云)朱文公從漢書臣瓚注謂
　儀禮乃經禮也曲禮皆微文小節如今曲禮少儀内
　則玉藻弟子職所謂威儀三千也逸禮中霤在月令
　注疏奔喪投壺釋文引鄭氏云實曲禮之正篇又遷
　廟釁廟見大戴記可補經禮之闕
韓文公讀儀禮謂考於今無所用愚謂天秩有禮小大
　由之冠昏喪祭必於是稽焉文公大儒猶以為無所
　用毋怪乎冠禮之行不非鄭尹而快孫子也
藝文志謂之禮古經未有儀禮之名張淳云疑後漢學
　者見十七篇中有儀有禮遂合而名之孔壁古文多
　三十九篇康成不注遂無𫝊焉(注謂古文作某者即/十七篇古文也論衡)
　(以為宣帝時河内女子/壊老屋得佚禮恐非)天子巡狩禮朝貢禮王居明
　堂禮烝嘗禮朝事儀見於三禮注學禮見於賈誼書
　古大明堂之禮見於蔡邕論雖寂寥片言如斷圭碎
　璧猶可寶也(若璩按孔壁古文禮三十九篇讀隋牛/𢎞傳始知書亡於隋以前故隋經籍志)
　(無其目學朝事儀見大戴禮記卷十二非逸經也明/賈誼引  禮本禮記保傅篇古大明堂之禮蔡邕)
　(言禮經皆/非逸經)
六藝論五𫝊弟子謂髙堂生之學蕭奮孟卿后倉戴徳
　戴聖也
士冠禮注今之未冠笄者著卷幘頍象之所生滕薛名
　簂為頍(簂古内反續漢與服志簂簪珥集/韻有蔮幗無簂字疏云卷幘之類)𨽻釋武榮
　碑云闕幘
兄弟畢袗𤣥注袗同也古文袗為均疏云當讀如左傳
　均服振振按後漢輿服志秦郊祀之服皆以袀𤣥蓋
　袀字誤為袗釋文之忍反亦誤
士冠禮有醮用酒注以為用舊俗士喪禮云商祝夏祝
　則禮之兼夏殷者
二十為字未呼伯仲至五十乃加而呼之此儀禮賈疏
　也二十已有伯某甫仲叔季雖云伯仲皆配某甫而
　言至五十直呼伯仲此禮記孔疏也朱文公曰疑孔
　疏是石林(若璩按石林/葉夢得號)謂五十為大夫去某甫言伯
　仲而冠以氏如南仲榮叔南季之類然仲山甫尹吉
　甫皆卿士亦以字為重
冠辭令月吉日吉月令辰互見其言論語迅雷風烈九
　歌吉日兮辰良相錯成文
士昏禮目録日入三商為昏疏云商謂商量是漏刻之
　名故三光靈曜亦日入三刻為昏不盡為明案馬氏
　云日未出日没後皆二刻半前後共五刻今云三商
　者據整數而言其實二刻半也詩正義云尚書緯謂
　刻為商夏文莊蓮華漏銘五夜持宵三商定夕蓋取
　此(蘓子美亦云三商而眠髙春而起舂若璩按淮南/天文訓日至於淵隅是謂髙舂髙  乃戌時似誤)
　(認/)
鄉飲酒疏曰卿大夫飲酒尚德也黨正飲酒尚齒也公
　是劉氏曰謀賓介於先生尚徳也旅酬以齒老者異
　秩尚年也大夫為僎坐於賓東尚爵也
鄉射禮設豐燕禮有豐注豐形似豆而卑三禮圖云罰
　爵作人形豐國名也坐酒亡國戴盂戒酒崔駰酒箴
　豐侯沈酒荷甖負缶自戮於世圖形戒後李尤豐侯
　銘豐侯醉亂乃象其形
燕禮疏四向流水曰東霤考工記之四阿上林賦之四
　注也兩下屋曰東榮檀弓之夏屋也(士冠禮注周制/自卿大夫以下)
　(其室為/夏屋)
夏侯勝善説禮服謂禮之喪服也蕭望之以禮服授皇
　太子則漢世不以喪服為諱也唐之姦臣以凶事非
　臣子所宜言去國卹一篇而凶禮居五禮之末五服
　如父在為母叔嫂之類率意輕改皆不達禮意者五
　服制度附於令自後唐始(見五代史馬縞傳師若璩/按己未庚申在京  與汪)
　(鈍翁論喪禮不合鈍翁詆余曰聞渠有嚴親在奈何/喋喋與人言喪禮豫凶事非禮也余對以此條徐原)
　(一宮贊曰於史有徵矣於經亦有徵乎君其思之余/退而思得二事曰雜記曾申問於曾子曰哭父母有)
　(常聲乎申曾子次子也擅弓子張死曾子有母之喪/齊衰而往哭之案昔者孔子没他日子張尚存見孟)
　(子子張死而是時曾子方有母喪則孔子在時曾子/母在堂可知也既在堂胡忍以喪禮相往復若曾子)
　(問者乎宫贊擊節曰雖百喙亦不能解矣有舊唐禮/儀志髙宗顯慶二年長孫無忌奏今律疏  舅報甥)
　(之服則五服制度附於令/不自後唐始五代史記誤)
宋何承天傳云先是禮論有八百卷承天刪減并合為
　三百卷又王儉别鈔條目為三十(若璩按南史王/儉𫝊作十三)卷
　梁孔子祛續一百五十卷隋江都集禮亦撮禮論為
　之朱文公謂六朝人多精於禮當時專門名家有此
　學朝廷有禮事用此等人議之唐時猶有此意潘徽
　江都集禮序曰明堂曲臺之記南宫東觀之説鄭王
　徐賀之荅崔譙何庾之論簡牒雖盈菁華蓋鮮杜之
　松借王無功家禮問喪禮新義無功條荅之又借王
　儉禮論則謂往於處士程融處曾見此本觀其制作
　動多自我周孔規模十不存一今諸儒所著皆不傳
　蓋禮學之廢久矣
禮特牲不言牢楚語天子舉以大牢注牛羊豕也卿舉
　以少牢注羊豕漢昭紀祠以中牢注中牢即少牢謂
　羊豕也(唐牛羊日厯牛僧孺楊虞卿有太牢筆少牢/口之語然太牢非止於牛少牢非止於羊也)
歐陽公自云平生何嘗讀儀禮而濮議為言者所詆高
　抑崇於鄉飲考儀禮不詳而朱文公譏之禮學不可
　不講也(若璩按蘓氏談訓曰歐陽公不甚留意禮經/嘗與祖父説濮議自云修平生何嘗讀儀禮)
　(偶一日至子弟書院中几案有之因取讀見為人後/者為其父齊裒杖期云云與修意合由是破諸異議)
　(自謂得之多矣然則濮議正從儀禮得來昔未讀今/知之耳王氏語誤但儀禮在不杖期條内歐公云杖)
　(亦/誤)
布八十縷為一升鄭謂升當作登登成也吳仁傑曰今
　織具曰􁑊以成之多少為布之精麤大率四十齒為
　一成而兩縷共一齒正合康成之説(衰三升其麤者/緇布冠三十升)
　(其細/者)
聘禮注君行一臣行二疏謂出齊語今按此晏子之言
　見韓詩外𫝊衛孫文子聘魯公登亦登叔孫穆子曰
　子不後寡君一等(若璩按韓詩外傳晏子聘魯上堂/則趨授玉則跪既退孔子問焉晏)
　(子對曰夫上堂之禮君行一臣行二今君行疾臣敢/不趨乎今君之受帶也卑臣敢不跪乎孔子曰善禮)
　(中又有禮至衛孫文子聘魯/事乃又一義王氏引亦非)
皮樹注云獸名張鎰三禮圖云皮樹人面獸形(他書/未見)
詩禮相為表裏賓之初筵行葦可以見大射儀楚茨可
　以見少牢饋食禮
燕禮公與客燕曰寡君有不腆之酒以請吾子之與寡
　君須臾焉使某也以請對曰寡君君之私也君無所
　辱賜于使臣臣敢辭春秋辭命之美有自來矣
覲禮諸侯覲于天子為宫方三百步四門壇十二尋深
　四尺加方明于其上陳宣帝太建十年立方明壇于
　婁湖以始興王叔陵為王官伯臨盟百官此與蘓綽
　之六官蘓威之五教何以異(𫝊曰不協而盟無故而/盟百官不幾於戲乎)
士相見義曰古者非其君不仕非其師不學非其人不
　友非其大夫不見(若璩按士相見義劉敞補亡/朱子儀禮經傳通解取之)
鄉先生謂父師少師教于閭塾也古者仕焉而已者歸
　教於閭里書大𫝊謂之父師少師白虎通謂之右師
　左師
庠為鄉學有堂有室序為州學有堂無室有室則四分
　其堂去一以為室故淺無室則全得其四分以為堂
　故深
　禮記(若璩按壬子夏讀唐司業李元璀上言明經所/習務在出身咸以禮記文少人皆競讀禮記在)
　(唐試士為大經何以文反少曾徧問之人不得質諸/書末由畜疑義者二十九載今八月朔晨起讀唐書)
　(選舉志云禮記春秋左氏𫝊為大經詩周禮儀禮為/中經易尚書春秋公羊傳穀梁𫝊為小經通二經者)
　(大經小經各一若中經二通三經者大經中經小經/各一通五經者大經皆通餘經各一不覺洞然曰唐)
　(制通五經回讀大經即凡通二經三經亦必讀一大/經禮記大經僅九萬餘字左氏𫝊一十九萬餘字誰)
　(肯舍九萬餘字之經而誦習十九萬餘字者乎叅以/同時楊㻛奏今之明經習左氏者十無二三正合所)
　(謂禮記文少者較特少於左/氏𫝊耳為之快絶附識於此)
魏徴傳曰以小戴禮綜彚不倫更作類禮二十篇數年
　而成太宗美其書録寘内府藝文志云次禮記二十
　卷舊史謂採先儒訓注擇善從之諌録載詔曰以類
　相從别為篇第并更注解文義粲然㑹要云為五十
　篇合二十卷(𫝊以卷/為篇)元行沖𫝊開元中魏光乘(集賢/注記)
　(魏/哲)請用類禮列于經命行沖與諸儒集義作疏將立
　之學乃采獲刋綴為五十篇張説言戴聖所録向已
　千載與經並立不可罷魏孫炎始因舊書擿類相比
　有如鈔掇諸儒共非之至徴更加整次乃為訓注恐
　不可用帝然之書留中不出行沖著釋疑曰鄭學有
　孫炎雖扶鄭義乃易前編條例支分箴石間起馬伷
　增革向踰百篇葉遵刪修僅全十二魏氏采衆説之
　精簡刋正芟礱(集賢注記張説曰孫炎始改舊本/以𩔖相比徴因炎舊書整比為注)朱文
　公惜徴書之不復見此張説文人不通經之過也行
　沖謂章句之士疑於知新果於仍故比及百年當有
　明哲君子恨不與吾同世者觀文公之書則行沖之
　論信矣(隋志禮記三十卷魏孫炎注葉若璩按詩除/韓毛外又有葉詩二十卷宋  遵注即行沖)
　(所云葉/遵也)
道徳仁義非禮不成是以君子恭敬撙節退讓以明禮
　見賈誼新書禮篇劉原父謂若夫坐如尸立如齊乃
　大戴記曾子事父母篇之辭若夫二字失於刪去然
　則曲禮之所采摭非一書也(若璩按大戴禮記若夫/坐如尸之上曰孝子唯)
　(巧變故父母/安之語精)
恒言不稱老漢胡廣年已八十繼母在堂言不稱老
賜果於君前説苑晏子曰賜人主前者𤓰桃不削橘柚
　不剖漢桓榮詔賜竒果舉手捧之以拜
儗人必於其倫説苑魏文侯封子擊中山倉唐奉使文
　侯顧指左右曰子之君長孰與是倉唐曰儗人必於
　其倫諸侯無偶無所儗之曰長大孰與寡人倉唐曰
　君賜之外府之裘則能勝之賜之斥𢃄則不更其造
列女傳孟母曰禮將入門問孰存将上堂聲必揚将入
　戶視必下今曲禮闕二句孟子曰放飯流歠而問無
　齒決亦本於曲禮
在醜夷不爭唐沈季詮事母孝未嘗與人爭皆以為怯
　季詮曰吾怯乎為人子者可遺憂於親乎哉
古者王司敬民豈有獻民虜田以井授豈有獻田宅無
　總于貨寶豈有受珠玉記禮者周之末造也
張拱出曲禮注(室中不翔注行/而張拱曰翔)葉拱出書大𫝊(子夏葉/拱而進)
　(又家語師襄子辟席葉/拱而對注兩手薄其心)
君子欠伸一章余在經筵進講謂君以自彊不息為剛
　臣以陳善閉邪為敬講經理討古今有夜分日昃而
　不倦者上無厭斁之心下無顧望之意是故學以聚
　之而德益進問以辨之而理益明蓋因以規諷云(若/璩)
　(按王氏在經筵為度宗咸淳元年乙丑值人日雪帝/問有何故事以唐李嶠李又等應制詩對因奏春雪)
　(過多民生飢寒方/寸仁愛宜謹感召)
古以車戰春秋時鄭晉有徒兵而騎兵蓋始於戰國之
　初曲禮前有車騎六韜言騎戰其書當出於周末然
　左氏傳左師展将以昭公乗馬而歸公羊傳齊魯相
　遇以鞍為几已有騎之漸(若璩按程大昌雍録云古/皆乗車今古公亶父曰走)
　(馬恐此時或已變乗為騎蓋避狄之遽不暇駕車余/曾戯題其端曰當時有姜女同行豈天立厥配亦善)
　(騎馬耶於按樂師云行以肆夏趨以采薺車亦如之/註王行  大寢之中則奏肆是詩為節趨於朝廷之)
　(上則奏采薺詩為節行緩而趨疾故車之疾徐亦以/二詩為節也釋名疾行曰趨疾趨曰走車既可謂之)
　(趨則亦可/謂之走)
曲禮禮器内則疏引隱義云按隋志禮記音義隱一卷
　射(若璩按今/本作謝)氏撰(又音義/隱七卷)
檀弓載申生辭於狐突曰伯氏不出而圖吾君澹庵胡
　氏謂狐突事晉未嘗去此云不出記禮者誤愚考晉
　語申生敗翟於稷桑而反讒言益起狐突杜門不出
　申生使猛足言於狐突曰伯氏不出奈吾君何胡氏
　蓋未考此非記之誤也
檀弓筆力左氏不逮也於申生杜蕢(𫝊作/屠蒯)二事見之致
　堂胡氏曰檀弓曾子門人其文與中庸之文有似論
　語子思檀弓皆纂修論語之人也(若璩按康成謂撰/定論語者仲弓游)
　(夏等非/檀弓)
家語終記云泰山其頽則吾將安仰梁木其壞吾將安
　仗喆人其萎吾將安放檀弓無吾將安仗四字或謂
　廬陵劉美中家古本禮記梁木其壞之下有則吾將
　安仗五字蓋與家語同
九嶷山在零陵而云舜葬蒼梧者文頴曰九嶷半在蒼
　梧半在零陵
曾子之子元申子張之子申祥子游之子言思皆見檀
　弓(若璩按言思為申祥妻之昆弟/則子張與子游兒女姻家也)
春秋繁露言爵五等其分土與王制孟子同又云附庸
　字者方三十里名者方二十里人氏者方十五里蓋
　公羊家之説
王制注小城曰附庸庸古墉字(王莽曰附城蓋以庸為/城也何校本云注十一)
　(字亦/正文)
馬融云東西為廣南北為輪王制南北兩近一遥東西
　兩遥一近是南北長東西短(若璩按皇氏云近者言/不滿千里遠者言不啻)
　(千里熊氏則以近者謂過千里遥者謂不滿千里此/云長短用熊氏説  漢地東西九千三百二里南北)
　(萬三千三百六十八里隋東西九千三百里南北一/萬四千八百一十五里唐東西九千五百一十一里)
　(南北一萬六千九百三十八里宋東西六千四百八/十五里南北萬一千六百二十里元東南所至不下)
　(溪唐而西北剛過之有難以里/數限者皆南北長東西短也)
范蜀公曰周兼用十寸八寸為尺漢專用十寸為尺
夏小正曰正月啓蟄月令孟春蟄蟲始振仲春始雨水
　注云漢始以驚蟄為正月中雨水為二月節左傳啓
　蟄而郊(建寅/之月)正義云太初以後更改氣名以雨水為
　正月中驚蟄為二月節迄今不改(改啓為驚蓋/避景帝諱)周書
　時訓雨水之日獺祭魚驚蟄之日桃始華易通卦驗
　先雨水次驚蟄此漢太初後厯也月令正義云劉歆
　作三統厯改之又按三統厯穀雨三月節清明中而
　時訓通卦驗清明在穀雨之日與今厯同然則二書
　皆作於劉歆之後時訓非周公書明矣是以朱子集
　儀禮取夏小正而不取時訓馬融注論語謂周書月
　令有更火之文其篇今亡(若璩按三統厯以武王元/年三月二日庚申驚蟄三)
　(月者建寅之月與左氏啓蟄而郊月數同寫時訓解/雖未必周公書而先雨水後驚蟄則是傳  人以後)
　(之節次上/改古厯耳)
周書序周公辯二十四氣之應以明天時作時訓唐大
　衍厯議七十二候原于周公時訓月令雖頗有增益
　然先後之次則同自後魏始載于厯乃依易軌所傳
　不合經義今改從古(李業興以來迄麟徳厯凡七家/皆以雞始乳為立春初候東風)
　(解凍為次候與周書相校/二十餘日一行改從古義)漢上易圖云夏小正具十
　二月而無中氣有候應而無日數時訓乃五日為候
　三候為氣六十日為節二書詳略雖異大要則同易
　通卦驗所記氣候比之時訓晩者二十有四早者三
　當以時訓為定故揚子雲大𤣥二十四氣關子明論
　七十二候皆以時訓
時訓月令七十二候鴈凡四見孟春鴻鴈來夏小正曰
　鴈北鄉呂氏春秋淮南時則訓曰候鴈北(月令注今/月令鴻皆)
　(為候而不言北蓋來字本北字康成時猶未誤故曰/鴈自南方來将北反其居其後傳寫者因仲秋鴻鴈)
　(來誤以/北為來)仲秋鴻鴈來呂氏淮南曰候鴈來季秋鴻鴈
　來賓爵入大水為蛤小正曰九月遰鴻鴈呂氏淮南
　曰候鴈來髙誘許叔重注以候鴈來為句(賓爵老爵/也棲宿人)
　(堂宇之間有似/賔客故曰賔爵)季冬鴈北鄉小正在正月易説在二
　月(正義謂節/氣有早晩)
魚上冰夏小正曰魚陟負冰(陟升也負冰云/者言解蟄也)淮南曰魚
　上負冰(注鯉魚應陽而/動上負冰也)鹽石新論謂小戴去一負字
　於文為闕然時訓與月令同呂氏春秋亦無負字
仲冬虎始交易通卦驗云小寒季冬鵲始巢詩推度災
　云復之日雉雊雞乳通卦驗云立春皆以節氣有早
　晩也
月令正義穹天虞氏所説不知其名按天文録云虞昺
　作穹天論晉天文志云虞聳立穹天論聳昺皆虞翻
　子也虞喜安天論云族祖河間立穹天聳為河間相
　然則非昺也(若璩按三國志虞翻傳/聳第六子昺第八子也)
宿離不貸蔡邕曰宿日所在離月所厯
地氣上騰注農書曰土上冒橛陳根可拔耕者急發正
　義云汜勝之書也唐中和節進農書按㑹要乃武后
　所撰兆人本業記三卷呂温進表云書凡十二篇館
　閣書目云載農俗四時種蒔之法凡八十事(若璩按/汜勝之)
　(漢成帝時議郎使教田三輔/有好田者師之書十八篇)
月令冬祀行淮南時則訓冬祀井太𤣥數云冬為井唐
　月令冬祀井而不祀行
鷹化為鳩陰為陽所化爵化為蛤陽為陰所化堇荼如
　飴惡變而美荃蕙為茅美變而惡
曲禮隋王劭勘晉宋古本皆無稷曰明粢一句立八疑
　十二證以為無此一句
公孫𢎞云好問近乎知今中庸作好學(若璩按宋袁燮/𫝊入對寧宗臣)
　(昨勸陛下勤於好問/而聖訓有曰問則明)
王制大史典禮執簡記奉諱惡保傅傳謂不知日月之
　時節不知先王之諱與大國之惡不知風雨雷電之
　眚大史之任也愚謂人君所諱言者災異之變所惡
　聞者危亡之事大史奉書以告君召穆公所謂史獻
　書也
曾子問於變禮無不講天圓篇言天地萬物之理曾子
　之學博而約者也(若璩按此有謂曾子之/學専用心於内者然與)
禮運致堂胡氏云子游作呂成公謂蜡賓之歎前輩疑
　之以為非孔子語不獨親其親子其子而以堯舜禹
　湯為小康是老耼墨氏之論朱文公謂程子論堯舜
　事業非聖人不能三王之事大賢可為恐亦㣲有此
　意但記中分裂太甚幾以帝王為有二道則有病
夏時坤乾何以見夏殷之禮易象魯春秋何以見周公
　此三代損益大綱領也學者宜切磋究之
白虎通云禮運記曰六情所以扶成五性也(今禮運/無此語)五
　性仁義禮智信韓子原性與此合
人者天地之心也仁人心也人而不仁則天地之心不立
　矣為天地立心仁也
内則桑弧蓬矢六射天地四方賈誼新書胎教篇懸弧
　之禮東方之弧以梧南方之弧以柳中央之弧以桑
　西方之弧以棘北方之弧以棗五弧五分矢東南中
　央西北皆三射其四弧餘二分矢懸諸國四通門之
　左中央之弧餘二分矢懸諸社稷門之左内則國君
　世子之禮新書王太子之禮也
上帝降衷于民后王命冢宰降徳于民降德所以全所
　降之衷也元后作民父母而作之師冢宰建六典而
　教典屬焉故曰周公師保萬民此君相之職也二南
　之化以身教内則之篇以言教
養老在家語則孔子之對哀公在書大𫝊則春子之對
　宣王記禮者兼取之宣王問於春子曰寡人欲行孝
　弟之義為之有道乎春子曰昔者衛聞之樂正子曰
　文王之治岐也云云呂氏春秋春居問於齊宣王曰
　今王為太室羣臣莫敢諫敢問王為有臣乎王曰為
　無春居曰臣請辟矣趨而出王曰春子春子反何諫
　寡人之晩也此即大傳所謂春子但其名不同(大傳/名衛)
　(呂氏春/秋名居)
䝉以養正㒺不在厥初生古者能食能言而教之自天
　子至庶人一也慎子曰昔者天子手能衣而宰夫設
　服足能行而相者導進口能言而行人稱辭故無失
　言失禮也淮南主術訓魏文帝成王論袁宏後漢紀
　論皆用其語通鑑裴子野論古者人君養子能言而
　師授之辭能行而傅相之禮亦本於此(淮南云心知/規而師傅諭)
　(導耳能聽而執正進諫魏文帝云相者導儀袁宏云/身能衣今慎子存者五篇其三十七篇亡此在亡篇)
六年教數與方名數者一至十也方名漢志所謂五方
　也九年教數日漢志所謂六甲也十年學書計六書
　九數也計者數之詳百千萬億也漢志六甲五方書
　計皆以八歲學之與此不同
四十始仕道合則服從不可則去古之人自其始仕去
　就已輕色斯舉矣去之速也翔而後集就之遲也故
　曰以道事君不可則止
孟母曰婦人之禮精五飯羃酒漿養舅姑縫衣裳而已
　程子之母誦古詩曰女人不夜出夜出秉明燭唐時
　有不識㕔屏而言笑不聞于鄰者其習聞内則之訓
　歟
張彦逺云鄭𤣥未辯樝棃按内則注樝棃之不臧者謂
　之未辯可乎(若璩按謂鄭公不/識樝乃陶𢎞景)
玉藻注士以下皆禪不合而繂積如今作幧頭為之也
　(幧七/綃反)後漢向栩著絳綃頭注字當作幧古詩云少年
　見羅敷脱巾著幧頭儀禮注如今著幓頭自項中而
　前交額上却繞髻也
紫間色也孔子惡其奪朱周衰諸侯服紫玉藻云𤣥冠
　紫緌自魯桓公始管子云齊桓公好服紫衣齊人尚
　之五素易一紫鄭康成以紫緌為宋王者之後服賈
　逵杜預以紫衣為君服皆周衰之制也(若璩按五素/易一紫故蘓)
　(代書曰齊紫敗/素也而賈十倍)
皮弁以日視朝沙隨程氏云皮弁視朝明目達聰若黈
　纊塞耳前旒蔽明乃祀天大裘而冕專誠絜也
明堂位成王命魯公祀周公以天子之禮樂春秋意林
　曰魯之有天子禮樂殆周之末王賜之非成王也魯
　惠公使宰譲請郊廟之禮於天子天子使史角往惠
　公止之其後在魯實始為墨翟之學使成王之世魯
　已郊矣則惠公奚請惠公之請也殆由平王以下乎
　惠公事見呂氏春秋仲春紀公是(若璩按公是/即前劉原父)始發
　此論博而篤矣石林止齋皆因之
魯公之廟文世室也武公之廟武世室也按春秋成公
　六年立武宮武宮非始封之君毁已久而復立蓋僭
　用天子文武二祧之禮春秋之所譏而記以為禮乎
　(若璩按季文子以鞌之/功立武宫左氏明文)
魯世家伯禽之孫㵒弑幽公而自立周昭王之十四年
　也諸侯篡弑之禍自此始記謂君臣未嘗相弑不亦
　誣乎太史公曰揖譲之禮則從矣行事何其戾也
孔子曰魯之郊禘非禮也周公其衰矣春秋屢書以譏
　其僭又書新作南門新作雉門及兩觀皆僭王制也
　若以王禮為當用則如泮宮閟宮春秋不書矣
少儀朝廷曰退進不可貪也燕遊曰歸樂不可極也
學記以發慮憲為第一義謂所發之志慮合於法式也
　一年視離經辨志一年者學之始辨云者分别其心
　所趨嚮也慮之所發必謹志之所趨必辨為善不為
　利為己不為人為君子儒不為小人儒此學之本也
　能辨之然後能繼志故曰士先志
畿内為學二為序十有二為庠三百諸侯之國半之王
　無咎之言也陸務觀取焉天子諸侯有君師之職公
　卿有師保之義里居有父師少師之教
列子云古詩言良弓之子必先為箕良冶之子必先為
　裘張湛注云學者必先攻其所易然後能成其所難
文子曰人生而静天之性也感物而動性之害也物至
　而應智之動也智與物接而好憎生焉好憎成形而
　智怵於外不能反已而天理滅矣與樂記相出入古
　之遺言歟致堂云樂記子貢作(若璩按文子明於人/生而静上繫於老子)
　(曰葢古有是言而老子傳之記禮者亦傳之非必有/取於老也  樂記載子夏魏文侯問荅為文侯二十)
　(五年事是時子夏年一/百有八歳子貢尚存乎)
大學之教也時教必有正業朱子曰古者唯習詩書禮
　樂如易則掌於太卜春秋則掌於史官學者兼通之
　不是正業子思曰夫子之教必始於詩書而終於禮
　樂雜説不與焉(若璩按吳文正謂易者占筮之繇辭/春秋者侯國之史記自夫子贊易修)
　(春秋後學者始以易春秋合先王教士之四術而為/六經余亦謂孔子世家孔子以詩書禮樂教弟子葢)
　(三千焉此遵樂正之常法至及門髙弟方授以易春/秋故曰身通六藝者七十有二人六藝乃六經非周)
　(官之所云/六藝也)
天理二字始見于樂記如孟子性善養氣前聖所未發
　也
史記樂書引樂記而注兼存王肅説通典引大傳亦取
　肅注肅字子雍魏志有傳(集説以肅為元魏人誤也/有兩王肅在元魏者字恭)
　(懿不以經學名少若璩按北史王肅與劉芳合傳肅/嘗執芳手曰吾  來留意三禮在南誚儒亟共討論)
　(今聞卿釋頓祛平生之惑非不/知經特不及劉石經之精瞻耳)
禮主其減史記樂書作禮主其謙(王肅曰自/謙損也)禮有報而
　樂有反鄭注報讀為裦孫炎曰報謂禮尚往來以勸
　進之石聲磬鄭注磬當為罄樂書作石聲硜(口鼎/反)硜
　以立别(史記正義樂記/公孫尼子次撰)
南風之詩出尸子及家語鄭氏注樂記云其辭未聞
艾軒曰五音十二律古也舜彈五弦之琴以歌南風是
　琴之全體具五音也琴之有少宫少商則不復有琴
　樂之有少宮少徵則不復有樂以繁脆噍殺之調皆
　生於二變也
三老五更按列子云禾生子伯宿於田更商邱開之舍
　更亦老之稱也
雜記里尹主之注王度記曰百戶為里里一尹其禄如
　庶人在官者正義按别録王度記似齊宣王時淳于
　髠等所説也
孔子曰少連大連善居喪東夷之子也唐扶餘璋之子
　義慈號海東曾子頡利之子疊羅支其母後至不敢
　嘗品肉孰謂夷無人哉
祭法注司命主督察三命孝經援神契謂命有三科有
　受命以保慶有遭命以謫暴有隨命以督行孟子注
　云命有三名行善得善曰受命行善得惡曰遭命行
　惡得惡曰隨命孫子荆詩三命皆有極皆本援神契
祭義曰術省之賈山至言術追厥功術與述同
孔悝鼎銘六月丁亥公假于太廟注謂以夏之孟夏禘
　祭正義哀十五年冬蒯聵得國十六年六月衛侯飲
　孔悝酒而逐之此云六月命之者蓋命後即逐之也
　愚按通鑑外紀目録是年六月丁未朔則無丁亥當
　闕疑裴松之曰孔悝之銘行是人非
經解以詩為首七略藝文志阮孝緒七錄用易居前王
　儉七志孝經為初
坊記引論語曰三年無改於父之道論語成於夫子之
　門人則記所謂子云者非夫子之言也
坊記注引孟子曰舜年五十而不失其孺子之心今本
　云五十而慕康成注禮必有所據
孔子曰國家有道其言足以治國家無道其黙足以容
　蓋銅鍉(若璩按大戴禮記/作桐提此從家語)伯華之行也(大戴禮/家語)曾子
　曰孝子之事親也居易以俟命不興險行以僥倖中
　庸之言本此
仁者人也注人也讀如相人偶之人以人意相存問之
　言朱文公問呂成公相人偶此句不知出於何書疏
　中亦不説破(呂荅未見當考禮/記集説削此二句)周禮注璂讀如薄借
　綦之綦轐讀如旃僕之僕疏皆以為未聞(若璩按鄭/註大射儀)
　(揖以耦曰言以者耦之事成於此意相人耦也聘禮/每曲揖曰以相人偶為敬也公食大夫禮賓入三揖)
　(曰相人偶賈公彦疏亦/屢曰以人意相存偶)
期之喪達乎大夫呂與叔之説詳矣朱文公謂古人貴
　貴之義然亦是周公制禮以後方如此故檀弓又云
　古者不降上下各以其親
大經大本注大經春秋也大本孝經也蓋泥於緯書志
　在春秋行在孝經之言其説疏矣
衣錦尚絅書大𫝊作尚蘔注蘔讀為絅或為絺
朱文公荅項平父書云子思以來教人之法惟以尊德
　性道問學兩事為用力之要子静所説專是尊德性
　事而某平日所論問學上多所以為彼學者多持守
　可觀而看義理不細而某自覺於為己為人多不得
　力今當反身用力去短集長庶幾不墮一邊即此書
　觀之文公未嘗不取陸氏之所長也太極之書豈好
　辯哉
徐彦伯樞機論曰中庸鏤其心左階(若璩按今家/語作右階)銘其
　背中庸鏤心未詳所出但有服膺之語(若璩按鏤心/即服膺彦伯)
　(澀體芻狗為卉人竹/馬為篠驂大抵如是)
樂記倒載干戈包之以虎皮名曰建櫜字或作建皐服
　䖍引以解左傳䝉皐比
緇衣葉公之顧命曰毋以小謀敗大作毋以嬖御人疾
　莊后毋以嬖御士疾莊士大夫卿士周書祭公篇公
　曰汝無以嬖御固莊后汝無以小謀敗大作汝無以
　嬖御士疾大夫卿士汝無以家相亂王室而莫恤其
　外(葉公當作祭公/疑記禮者之誤)
深衣方領朱文公謂衣領之交自有如矩之象續袵鉤
　邊者連續裳旁無前後幅之縫左右交鉤即為鉤邊
　非有别布一幅裁之如鉤而綴于裳旁也康成注鉤
　邊若今曲裾文公晩歲去曲裾之制而不用愚以漢
　史考之朱勃之衣方領謂之古制可也江充之衣曲
　裾謂之古制可乎此文公所以改司馬公之説
大戴記投壺篇末云弓既平張四侯且良決拾有常既
　順乃譲乃揖乃譲乃隮其堂乃節其行既志乃張射
　夫命射射者之聲御車之旌既獲卒莫此命射之辭
　也
哀公之問非切問也故孔子於問舜冠則不對於問儒
　服則不知
儒行言自立者二言特立者一言特立獨行者一人所
　以參天地者其要在此如有所立卓爾顔子言之立
　天下之正位先立乎其大者孟子言之
大學之親民當為新猶金縢之新逆當為親也皆傳寫
　之誤
古之人文以達意非有意於𫝊也湯盤銘以大學𫝊虞
　人箴祈招詩䜛鼎以左氏𫝊楚狂滄浪之歌以孔孟
　氏之書𫝊
知止而后有定章句云志有定向或問云事事物物皆
　有定理其説似不同當以章句為正
子罕却玉韓起辭環有無窮之名季氏之璵璠向魋之
　夏璜有無窮之惡故曰惟善以為寳
鄉飲酒義立三賓以象三光注三光三大辰也天之政
　教出於大辰焉公羊𫝊大火(心/)伐(參/)北辰(北/極)為大辰
　漢文帝詔上以累三光之明顔注謂日月星
春秋正義引辨名記云倍人曰茂十人曰選倍選曰儁
　千人曰英倍英曰賢萬人曰桀倍桀曰聖禮記正義
　引之以為蔡氏白虎通引禮别名記曰五人曰茂十
　人曰選百人曰俊千人曰英倍英曰賢萬人曰傑萬
　傑曰聖蓋禮記逸篇也
後漢崔琦對梁冀曰将使𤣥黄改色馬鹿易形乎注言
　馬鹿而不言𤣥黄按禮器或素或青夏造殷因注云
　變白黒言素青者秦二世時趙髙欲作亂或以青為
　黒黒為黄民言從之至今語猶存也琦所謂𤣥黄改
　色即此事也
荀子引聘禮志曰幣厚則傷德財侈則殄禮禮云禮云
　玉帛云乎哉此即聘義所謂輕財重禮也(若璩按聘/禮記多貨)
　(則傷于徳幣美則没禮荀子/所引自本此於聘義無涉)
後漢東夷傳徐夷率九夷以伐宗周西至河上穆王畏
　其方熾乃分東方諸侯命徐偃王主之檀弓載徐容
　居之對曰昔我先君駒王西討濟于河然則駒王即
　偃王歟濟河即所謂西至河上也
易乾鑿度水為信土為知中庸注水神則信土神則知
　服氏注左𫝊土為信朱文公謂信猶五行之土服説
　是也
儒行云其過失可微辨而不可面數也子路喜聞過善
　人能受盡言如諱人之面數則面諛之人至而曾子
　不當三數子夏矣以是為剛毅焉得剛故程子謂游
　説之士所為誇大之説
方慤解王制云爵欲正其名故官必特置禄欲省其費
　故職或兼掌愚嘗聞淳熙(若璩按孝宗在位/十二年甲午改元)中或言
　秦檜當國時遴於除授一人或兼數職未嘗廢事又
　可省縣官用度於是要官多不補御史中丞蔣繼周
　論之曰往者權臣用事專進私黨廣斥異己故朝列
　多闕今獨何取此朝臣俸禄有限其省幾何而遺才
　乏事上下交病且一官治數司而收其稟裴延齡用
　以欺唐徳宗也以是觀之則兼職省費豈王者之制
　乎
周官上公九命王制有加則賜不過九命伏生大傳謂
　諸侯三年一貢士一適謂之好徳再適謂之賢賢三
　適謂之有功有功者天子一賜以車服弓矢再賜以
　秬鬯三賜以虎賁百人號曰命諸侯此言三賜而已
　漢武紀元朔元年有司奏議曰古者諸侯貢士壹適
　謂之好徳再適謂之賢賢三適謂之有功迺加九錫
　九錫始見於此遂為篡臣竊國之資自王莽始禮緯
　含文嘉有九錫之説亦起哀平間飾經文姦以覆邦
　家漢儒之罪大矣
表記殷人先罰而後賞漢武帝謂殷人執五刑以督姦
　皆言殷政之嚴也書曰代虐以寛詩曰敷政優優豈
　尚嚴哉
仁右道左仁對道而言張宣公以為言周流運用處右
　為陽而用之所行也左為陰而體之所存也
國君沐梁大夫沐稷士沐梁司馬公曰禮别嫌明微大
　夫貴近於君故推而逺之以防僭偪之端士賤逺於
　君雖與之同物無所嫌也
善教者使人繼其志弟子累其師李斯韓非之於荀卿
　也弟子賢於師盧植鄭𤣥之於馬融也
曲禮刑不上大夫家語冉有問刑不上於大夫孔子曰
　凡治君子以禮御其心所以屬之以亷恥之節也其
　言與賈誼書同而加詳焉誼蓋述夫子之言也秋官
　條狼氏誓大夫曰鞭恐非周公之法
文子曰聖人不慙於影君子慎其獨也劉子曰獨立不
　慚影獨寢不愧衾(髙彦先謹獨銘曰其出戶如見賓/其入虚如有人具行無愧於影其)
　(寢無愧於衾四/句並見劉子)
大學章句咏歎淫液刋本誤為淫泆
月令言來歲者二季秋為來歲受朔日秦正建亥也季
　冬待來歲之宜夏正建寅也(月令作於秦雖用夏時/猶存秦制淮南時則訓)
　(與月令同漢太初以/前猶以十月為歲首)
理道要訣云周人尚以手摶食故記云共飯不澤手蓋
　弊俗漸改未盡今夷狄及海南諸國五嶺外人皆以
　手摶食豈若用匕筯乎三代之制祭立尸自秦則廢
　後魏文成時髙允獻書云祭尸久廢今俗父母亡取
　狀貌類者為尸敗化黷禮請釐革又周隋蠻夷傳巴
　梁間為尸以祭今郴道州人祭祀迎同姓伴神以享
　則立尸之遺法乃本夷狄風俗至周未改耳以人殉
　𦵏至周方革猶未能絶(秦穆公魏顆/之父陳乾昔)今戎狄尚有之
　中華久絶矣(若璩按立尸乃古/法外裔猶存耳)
少儀穎警枕也謂之穎者穎然警悟也司馬文正公以
　圓木為警枕少睡則枕轉而覺乃起讀書(穎元板/作熲)
舜葬蒼梧山野薛氏曰孟子以為卒於鳴條呂氏春秋
　舜葬於紀蒼梧山在海州界近莒之紀城鳴條亭在
　陳留之平邱今考九域志海州東海縣有蒼梧山(若/璩)
　(按海州蒼梧山即山海經/之郁州無舜𦵏於此之説)
儒行言儒之異十有七條程子以為非孔子之言胡氏
　謂游夏門人所為其文章殆與荀卿相類
古者無一民不學也二十五家為閭閭同一巷巷有門
　門有兩塾上老坐於右塾為右師庶老坐於左塾為
　左師出入則里胥坐右塾鄰長坐左塾察其長幼揖
　遜之序新穀已入餘子皆入學距冬至四十五日始
　出學所謂家有塾也聞之先儒曰先王之時其人則
　四民也其居則六鄉三采五比四閭也其田則一井
　二牧三屋九夫也其官則三吏六聯五侯九伯也其
　教則五典十義六徳六行也其學則五禮六樂五射
　六(若璩按六/當作五)馭六書九數也少而習焉其心安焉正
　歲孟月之吉黨正社禜之㑹讀法飲射無非教也弟
　子之職攝衣沃盥執帚播灑饌饋陳膳執燭奉席無
　非學也漢猶有三老掌教化父兄之教子弟之率餘
　論未泯清議在鄉黨而亷恥興焉經學有師法而義
　理明焉吁古道何時而復乎(若璩按先王之時至其/心安焉皆魏華父瀘州)
　(學記之文其田以下其官以上有其食則九穀六畜/五牲三犧也其服則九文六采五色五章也二句王)
　(氏節去猶可獨原文其教則五事五典由人身而人/倫最妙易作五典十義十義出禮運即父子有親君)
　(臣有義等也不與五典複/乎惜不及其時面問之)
絜矩學者之事也從心所欲而不踰矩聖人之事也
孔子射於矍相之圃呂與叔曰孔子温良恭譲其於鄉
　黨似不能言未聞拒人如是之甚疑不出於聖人特
　門人弟子逆料聖人之意而為此説将以推尊聖人
　而不知非聖人之所當言(此言可以厲浮薄/之俗故表而出之)
　大戴禮記
大戴禮哀公問投壺二篇與小戴無甚異禮察篇首與
　經解同曾子大孝篇與祭義相似而曾子書十篇皆
　在焉勸學禮三本見于荀子保傅篇則賈誼書之保
　傅傅職胎教容經四篇也漢書謂之保傅𫝊
大戴禮盧辯注非鄭氏朱文公引明堂篇鄭氏注云法
　龜文未考北史也(若璩按盧辯𫝊辯字景宣以/大戴禮未有解詁乃注之)
易本命篇與家語同但家語謂子夏問於孔子孔子曰
　然吾昔聞老耼亦如汝之言子夏曰商聞山書曰云
　云大戴以子曰冠其首疑此篇子夏所著而大戴取
　之為記
踐阼篇載武王十七銘後漢朱穆傳注引太公陰謀武
　王衣之銘曰桑蠶苦女工難得新捐故後必寒鏡銘
　曰以鏡自照見形容以人自照見吉㐫觴銘曰樂極
　則悲沈湎致非社稷為危崔駰𫝊注引太公金匱武
　王曰吾欲造起居之誡隨之以身几之書曰安無忘
　危存無忘亡熟惟二者必後無凶杖之書曰輔人無
　茍扶人無咎太平御覽諸書引太公陰謀筆之書曰
　毫毛茂茂陷水可脱陷文不活箠之書曰馬不可極
　民不可劇馬極則躓民劇則敗又引金匱其冠銘曰
　寵以著首將身不正遺為徳咎書履曰行必慮正無
　懷僥倖書劍曰常以服兵而行道德行則福廢則覆
　書車曰自致者急載人者緩取欲無度自致而反書
　鏡曰以鏡自照則知吉凶門之書曰敬遇賓客貴賤
　無二戶之書曰出畏之入懼之牖之書曰闚望審且
　念所得可思所忘鑰之書曰昬謹守深察訛硯之書
　曰石墨相著而黒邪心讒言無得汗白書鋒曰忍之
　須臾乃全汝軀書刀曰刀利磑磑無為汝開書井曰
　原泉滑滑連旱則絶取事有常賦斂有節蔡邕銘論
　謂武王踐阼于太師作席几楹杖器械之銘十有八
　章叅考金匱隂謀之書則不止於十八章矣書於
　篇後俾好古者有考(若璩按書於篇後謂踐阼/篇也王氏嘗集解踐阼篇)
武王東面而立師尚父西面道丹書之言皇氏曰王在
　賓位師尚父在主位此王廷之位若尋常師徒之教
　則師東面弟子西面與此異(若璩按古弟子北面郭/隗曰北面拘指逡巡而)
　(退以求臣則師傅之材至矣一曰詘/指而事之北面而受學則百己者至)
山谷以太公所誦丹書及武王銘書於坐之左右以為
　息黥補劓之方朱文公亦求程可久寫武王踐阼一
　篇以為左右觀省之戒(儀禮經傳刪且臣聞之至必/及其世大學或問田湯盤銘)
　(及武王/之銘)
大戴記之夏小正管子之弟子職孔叢子之小爾雅古
　書之存者三子之力也
誥志篇孔子曰古之治天下者必聖人聖人有國則日
　月不食星辰不孛慈湖(若璩按慈/湖楊簡號)謂堯舜禹之時厯
　年多無日食至太康失邦始日食厯家謂日月薄食
　可以術推者衰世之術也而亦不能一一皆中一行
　歸之君徳頗與孔子之言合一行之術精矣而有此
　論則誠不可委之數
説苑引子思曰學所以益才也礪所以致刄也吾嘗幽
　處而深思不若學之速吾嘗跂而望不若登髙之博
　見故順風而呼聲不加疾而聞者衆登邱而招臂不
　加長而見者逺故魚乘於水鳥乘於風草木乘於時
　與大戴禮荀子勸學篇略同隋唐志又有蔡邕勸學
　篇一卷易正義引之云鼫鼠五能不成一伎術(晉蔡/謨讀)
　(爾雅不熟幾為勸/學死謂勸學篇也)荀子梧鼠大戴云鼫鼠蟹六跪二
　螯大戴云二螯八足
曾子曰與君子游如長日加益而不自知也董仲舒之
　言本於此行其所聞則廣大矣仲舒云行其所知則
　光大矣
曾子制言曰良賈深藏如虚君子有盛教如無與史記
　老子之言略同
公符篇載孝昭冠辭其后氏曲臺所記歟(後漢禮儀志/注引博物記)
　(云/)迎日辭亦見尚書大𫝊(三句與/洛誥同)
哀公問五義云穆穆純純其莫之能循荀子云繆繆肫
　肫其事不可循蓋古字通用楊倞注繆當為膠肫與
　訰同非也
賈誼審取舍之言見禮察篇
四代篇引詩云東有開明(避景帝/諱也)於時雞三號以興庶
　虞庶虞動蜚征作嗇民執功百草咸淳(庶虞蓋山虞/澤虞之屬馬)
　(融廣成頌/用飛征)
虞戴徳篇昔商老彭及仲隗政之教大夫官之教士技
　之教庶人(仲隗/當考)
小辨篇子曰綴學之徒安知忠信(劉歆書綴學/之士本此)
傳言以象反舌皆至(象者象胥舌/人之官也)
爾雅以觀於古足以辨言矣注謂依於雅頌(張揖云即/爾雅也爾)
　(雅之名始/見於此)
保傅篇靈公殺洩冶而鄧元去陳以族從(鄧元事唯見/於此當考)
　(若璩按鄧元事亦見/賈誼新書卷之十)
文王官人(若璩按當作/曾子立事)篇其少不諷誦其壯不論議其
　老不教誨亦可謂無業之人矣(此言可以儆學者子/若璩按荀子引孔)
　(曰少而不學長無能也老而不教死無思也是故/若子少思長則學老思死則教余幾一日百誦之)
傅氏夏小正序鄭注月令引小正者八今按月令孟冬
　講武注引夏小正十一月王狩凡引小正者九(詩七/月箋)
　(引小正/者一)朱子發曰夏小正具十二月而無中氣有候
　應而無日數至時訓乃五日為候三候為氣六十日
　為節豈時訓因小正而加詳歟
孔子三朝七篇藝文志注孔子對魯哀公語也三朝見
　公故曰三朝大戴禮記千乘四代虞戴徳誥志小辨
　用兵少間凡七篇
　樂
樂緯動聲儀顓頊之樂曰五莖帝嚳之樂曰六英漢志
　白虎通云六莖五英帝王世紀髙陽作五英髙辛作
　六莖列子注以六瑩為帝嚳樂淮南子注以六瑩為
　顓頊樂通鑑外紀云漢志世紀放六樂撰其名故多
　異
徐景安樂章文譜曰五音合數而樂未成文案旋宫以
　明均律迭生二變方協七音乃以變徵之聲循環正
　徵復以變宮之律迴演清宮其變徵以變字為文其
　變宮以均字為譜唯清之一字生自正宮倍應聲同
　終歸一律陳晉之樂書謂二變四清樂之蠹也四清
　之名起於鐘磬二八之文二變之名起於六十律旋
　宮之言非古制也朱文公曰半律通典謂之子聲此
　是古法但後人失之而唯存黄鐘大呂太簇夾鐘四
　律有四清聲即半聲是也變宫變徵始見於國語注
　後漢志乃十二律之本聲自宮而下六變七變而得
　之者非清聲也凡十二律皆有二變一律之内通五
　聲合為七均祖孝孫王朴之樂皆同所以有八十四
　調者每律各添二聲而得之也(正聲是全律之聲如/黄鐘九寸是也子聲)
　(是半律之聲如黄鐘四寸半是也宮與羽角/與徵相去獨逺故於其間製變宫變徵二聲)仁宗實
　録敘皇祐新樂云古者黄鐘為萬事根本故尺量權
　衡皆起於黄鐘至晉隋間累黍為尺而以制律容受
　卒不能合及平陳得古樂遂用之唐興因其聲以制
　樂其器雖無法而其聲猶不失於古王朴始用尺定
　律而聲與器皆失之太祖患其聲髙特減一律至是
　又減半律然太常樂比唐之聲猶髙五律比今燕樂
　髙三律失之於以尺而生律也其言皆見於范蜀公
　樂書實録蓋蜀公之筆也房庶言以律生尺蜀公謂
　黄帝之法也司馬公謂胡李之律生於尺房庶之律
　生於量皆難以定是非蔡季通謂律度量衡言蓋有
　序若以尺寸求之是律生於度若以累黍為之是律
　生於量皆非也故自為律吹之而得其聲(蜀公父名/度故以度)
　(量為尺量然實/録不宜避私諱)
淮南子天文訓云律以當辰音以當日一律而生五音
　十二律而為六十音因而六之故三百六十音以當
　一歲之日京房六十律錢樂之三百六十律本於此
考工記磬氏疏按樂云磬前長三律二尺七寸後長二
　律尺八寸朱文公問蔡季通不知所謂樂云者是何
　書今考三禮圖以為樂經書大𫝊亦引樂曰舟張辟
　雍鶬鶬相從漢元始四年立樂經讀漢志鮑鄴引樂
　經今其書無𫝊(若璩按王充論衡/陽成子長作樂經)
晉戴邈上表曰上之所好下必有過之者焉是故雙劎
　之節崇而飛白之俗成挟琴之容飾而赴曲之和作
　蓋用阮籍樂論之語(樂論云吳有雙劍之/節趙有挟琴之容)
樂名周以夏宋以永梁以雅周隋以夏唐以和本朝以
　安
傅𤣥琴賦齊桓曰號鐘楚莊曰繞梁相如曰燋尾伯喈
　曰緑綺宋書樂志曰世云燋尾伯喈琴以傅氏言之
　非伯喈也今按蔡邕𫝊注引琴賦序相如緑綺蔡邕
　燋尾宋志恐誤
嵇叔夜琴賦曲引所宜則廣陵止息李善注應璩與劉
　孔才書曰聽廣陵之清散傅𤣥琴賦曰馬融譚思於
　止息明古有此曲韓臯謂嵇康為是曲當晉魏之際
　以魏文武大臣敗散於廣陵始晉雖暴興終止息於
　此今以選注考之廣陵散止息皆古曲非叔夜始撰
　也(魏揚州刺史治/壽春亦非廣陵)顧況廣陵散記云曲有日宮散月
　宮散歸雲引華嶽引然則散猶引也敗散之説非矣
　(譚思何校/本作覃思)
銅山西崩靈鐘東應世説注引東方朔樊英事樂纂又
　謂晉人有銅澡盤自鳴張茂先曰此器與洛陽鐘聲
　諧宮中撞鐘故鳴
朱子語録云漢禮樂志劉歆説樂處亦好漢志無劉歆
　説樂此記録之誤近思續録亦誤取之(隋牛𢎞引劉/歆鐘律書出)
　(風俗/通)
周無射之鐘至隋乃毁唐顯慶之輅至本朝猶存物之
　壽亦有數邪
徐氏之禮善盤辟之容而不能明其本制氏之樂紀鑑
　鎗之聲而不能言其義漢世所謂禮樂者叔孫通之
　儀李延年之律爾禮缺而樂遂亡徐氏之容制氏之
　聲亦不復𫝊矣
夏侯太初辯樂論伏羲有網罟之歌神農有豐年之詠
　黄帝有龍衮之頌元次山補樂歌有網罟豐年二篇
　文心雕龍云二言肇於黄世竹彈之謡是也(竹彈歌/見吳越)
　(春/秋)
韓文公琴操十首琴有十二操不取水僊壊陵二操
范蜀公議樂曰秬一稃二米今秬黍皆一米楊次公非
　之曰爾雅秬黑黍秠一稃二米其種異以為必得秠
　然後制律未之前聞也(晁子止曰縱黍為之則尺長/律管容黍為有餘王朴是也)
　(横黍為之則尺短律管/容黍為不足胡瑗是也)
新唐書樂志多取劉貺太樂令壁記
呂才𫝊云製尺八凡十二枚長短不同與律諧契尺八
　樂器之名(見摭言/逸史)仙隱𫝊房介然善吹竹笛名曰尺
　八
文子曰聽其音則知其風觀其樂即知其俗見其俗即
　知其化與樂記意同
呂氏春秋齊之衰也作為大呂即樂毅書所云大呂陳
　於元英者
孔子鼓瑟有鼠出游狸微行造焉獲而不得而曾子以
　為有貪狼之志客有彈琴見螳蜋方向鳴蟬惟恐螳
　蜋之失也而蔡邕以為有殺心一事相類
琴操曰聶政父為韓王冶劎不成王殺之時政未生及
　長入太山遇仙人學鼔琴七年琴成入韓豈韓有兩
　聶政與(若據按琴操/多不足辯)
范蜀公曰清聲不見於經唯小胥注云鐘磬者編次之
　二八十六枚而在一簴謂之堵至唐又有十二清聲
　其聲愈髙國朝舊有四清聲置而弗用至劉几用之
　與鄭衛無異今考皇祐二年王堯臣等言準正聲之
　半以為十二子聲之鐘故有正聲子聲各十二子聲
　即清聲也唐制以十六為小架二十四為大架今太
　常鐘垂十六舊𫝊正聲之外有黄鐘至夾鐘四清聲
　又樂工所陳自磬簫琴籥巢笙五器本有清聲塤篪
　竽筑瑟五器本無清聲(劉几用四清聲/未可以為非)
西山先生曰禮中有樂樂中有禮朱文公謂嚴而泰和
　而節禮勝則離以其太嚴須用有樂樂勝則流以其
　太和須用有禮
致堂胡氏曰禮樂之書其不知者指周官戴記為禮經
　指樂記為樂經其知者曰禮樂無全書此考之未深
　者孔子曰吾自衛反魯然後樂正雅頌各得其所是
　詩與樂相須不可謂樂無書樂記則子夏所述也至
　於禮夫子欲為一書而不果成夏杞殷宋之歎是也
　(若璩按此又以/樂記子夏作)
魯雖賜以天子之禮樂其實與天子固有隆殺也樂有
　夷蠻而無戎狄也門有雉庫而無臯應也尊用四代
　之尊而爵無虞氏之爵也爼用四代之爼而豆無虞
　氏之豆也其後魯公僭天子之制三家僭魯公之制
　陪臣僭三家之制然魯有郊廟之禮始於惠公之請
　在平王東遷之後(説見前祗若璩按小戴禮記原無/明堂位  縁馬融增入遂留話柄)
　(至/今)
鄉飲酒升歌三終(鹿鳴四牡/皇皇者華)笙入三終(南陔白/華華黍)間歌三
　終(歌魚麗笙由庚歌南有嘉魚/笙崇邱歌南山有臺笙由儀)合樂三終(周南關雎/葛覃卷耳)
　(召南鵲巢/采蘩采蘋)周南召南燕禮謂之鄉樂亦曰房中之樂
　(若璩按周禮磬/師謂之燕樂)大射歌鹿鳴三終(鹿鳴四牡/皇皇者華)管新宮
　三終(其篇/亡)笙詩無辭則管詩亦無辭(左𫝊宋公享昭/子賦新宫則新)
　(宫有/辭)
　
　
　
　
　
　
　
　
　
　
　
　
　
　
　
　困學紀聞卷五
欽定四庫全書
　困學紀聞卷六
　　　　　　　　　　　　宋　王應麟　撰
　　春秋
春秋之法韓文公謹嚴二字盡之學春秋之法吕成公
　切近二字盡之
詩亡然後春秋作詩春秋相表裏詩之所刺春秋之所
　貶也小雅盡廢有宣王焉春秋可以無作也王風不
　復雅君子絶望於平王矣然雅亡而風未亡清議蓋
　凛凛焉擊鼔之詩以從孫子仲為怨則亂賊之黨猶
　未盛也無衣之詩待天子之命然後安則簒奪之惡
　猶有懼也更齊宋晉秦之霸未嘗無詩禮義之維持
　人心如此魯有頌而周益衰變風終于陳靈而詩遂
　亡夏南之亂諸侯不討而楚討之中國為無人矣春
　秋所為作與
春王正月程氏傳曰周正月非春也假天時以立義耳
　胡氏傳曰以夏時冠月垂法後世以周正紀事示無
　其位不敢自專朱文公謂以書考之凡書月皆不著
　時疑古史記事例如此至孔子作春秋然後以天時
　加王月以明上奉天時下正王朔之義而加春於建
　子之月則行夏時之意亦在其中以程子假天時以
　立義考之則是夫子作春秋時特加此四字以繫年
　見行夏時之意如胡氏之説則周亦未嘗改月而夫
　子特以夏正建寅之月為歳首月下所書之事是周
　正建子月事自是之後月與事常差兩月恐聖人制
　作不如是錯亂無章也劉質夫説似亦以春字為夫
　子所加但魯史謂之春秋似元有此字石林葉氏考
　左傳祭足取麥穀鄧來朝以為經傳所記有例差兩
　月者是經用周正而傳取國史有自用夏正者失于
　更改也陳氏後𫝊曰以夏時冠周月則魯史也夫子
　修春秋每孟月書時以見魯史每正月書王以存周
　正蓋尊周而罪魯也張氏集傳曰周官布治言正月
　之吉此周正也而以夏正為正歳詩七月言月皆夏
　時而以周正為一之日可見兼存之法沙隨程氏曰
　周正之春包子丑寅月吕成公講義於春字略焉蓋
　闕疑之意(若璩按春秋魯史記之名孔子前已然年/有四時不可徧舉四字以為書號故交錯)
　(互舉取春秋二字耳/此豈聖人特筆哉)
胡文定春秋傳曰元即仁也仁人心也龜山謂其説似
　太支離恐改元初無此意(東萊集解/亦不取)
隠元年有正月後十年皆無正月陸淳曰元年有正言
　隠當立而不行即位之禮十年無正譏隠合居其位
　而不正以貽禍
春秋書侵者才五十八(若璩按胡傳/以為侵六十)而書伐者至於二
　百一十三蘇氏謂三傳侵伐之例非正也有隙曰侵
　有辭曰伐愚謂孟子曰春秋無義戰非皆有辭而伐
　也
金石録鼎銘有云王格大室即立按古器物銘凡言即
　立或言立中庭皆當讀為位蓋古字假借其説見鄭
　氏注儀禮秦泰山刻石猶如此愚按周禮小宗伯掌
　建國之神位故書位作立鄭司農云立讀為位古者
　立位同字古文春秋經公即位為公即立蓋古字通
　用詛楚文變輸盟刺即渝字朱文公引以證公穀鄭
　人來輸平即左氏渝平也(胡文定謂以物/求平恐不然)
史記孔子世家文辭有可與人共者至於為春秋筆則
　筆削則削子夏之徒不能贊一辭曹子建與楊德祖
　書昔尼父之文辭與人通流至於制春秋游夏之徒
　乃不能措一辭李善注引史記曰子游子夏之徒不
　能贊一辭今本無子游二字
公羊疏案閔因叙云昔孔子制春秋之義使子夏等十
　四人求周史記得百二十國寳書(今經止有五十餘/圖通戎夷㝛潞之)
　(屬僅有/六十)莊七年傳云不修春秋曰雨星不及地尺而
　復君子修之曰星霣如雨何氏曰不修春秋謂史記
　也古者謂史記為春秋劉原父謂何休以不修春秋
　百二十國寳書三禮春秋朱文公謂二書不傳不得
　深探聖人筆削之意(若璩按三禮二字疑不可曉反/覆窮思似是修為二字質諸公)
　(羊傳疏頗合因自笑曰邢邵言日思誤/書更是一適  墨子曰吾見百國春秋)
王介甫荅韓求仁問春秋曰此經比他經尤難蓋三傳
　不足信也尹和靜云介甫不解春秋以其難之也廢
　春秋非其意朱文公亦曰春秋義例時亦窺其一二
　大者而終不能自信於心故未嘗敢措一辭
鶴山曰春秋由懼而作書成而亂賊懼亂賊蓋陷溺之
　深者而猶懼焉則人性固不相逺也其説本於吕成
　公講義
書尹氏卒此尹氏立王子朝之始也書齊崔氏出奔衛
　此崔杼弑其君之始也比事觀之履霜堅氷之戒明
　矣聖人絶惡於未萌必謹其微
薛士龍春秋㫖要序謂先王之制諸侯無史天子有外
　史掌四方之志而職於周之太史隠之時始更魯歴
　而為魯史諸侯之有史其周之衰乎費誓秦誓列於
　周書甘棠韓奕編之南雅烏在諸侯之有史也晉乘
　始於殤叔秦史作於文公王室之微諸侯之力政焉
　爾止齋後傳因之朱文公以為諸侯若無史外史何
　所稽考而為史古人生子則閭史書之閭尚有史況
　一國乎(愚謂酒誥曰矧太史友内史友則諸侯有史/矣  若璩按成王封伯禽有史有典䇿典䇿)
　(春秋之/制也)
春秋日食三十六有甲乙者三十四歴家推騐精者不
　過二十六(有日朔者二十六以周歴考之朔/日失二十五魯歴校之又失十三)唐一行
　得二十七(朔差/者半)本朝衛朴得三十五獨莊十八年三
　月古今算不入食法(若璩按春秋三十六日食有誤/五為三者莊公十八年僖公十)
　(二年是有誤三為二者文公元年是有誤十為七者/宣公八年是有誤九為六者昭公十七年是有以後)
　(月作前月不應閏而閏先時者隠公三年桓公三年/十七年莊公二十五年三十年是有以前月作後月)
　(應閏而不閏後時者宣公十七年成公十七年襄公/十五年二十七年昭公十五年定公十二年是至僖)
　(公十五年五月之交宜在四月然乃亥時月食非日/食何誤至此蓋史失其官閏餘乖次從古未有過於)
　(春秋之世則難信亦未有過春秋之書者也是衛朴/以莊公十八年三月獨不入食法不知法推  歲五)
　(月壬子朔申時日食元史郭守敬曰/蓋誤五為三是也詳見余潛丘劄記)
漢日食五十三後漢七十二唐九十三歴法一百七十
　三日有餘一交㑹然春秋隠元年至哀二十七年凡
　三千一百五十四月唯三十七食是雖交而不食也
　襄二十一年九月十月二十四年七月八月頻食是
　頻交而食也(漢高帝三年十月十一月亦頻食家若/璩按比月頻食此理所絶無者歴  如)
　(姜岌一行皆言之鑿鑿不必西法為然余嘗意襄公/二十一年二十四年之前之後必有某公某年為冬)
　(十月庚辰朔日有食之者又有為八月癸巳朔日有/食之者脱其簡於彼而錯其簡於此事固有之理或)
　(一解秦雲九/頗以為然)
西疇崔氏曰春秋桓四年七年無秋冬定十四年無冬
　桓十七年書夏五而闕其月莊二十二年書夏五月
　而闕其事僖二十八年書壬申而不繫之月桓十年
　書五月而不繫之夏昭十二年書十二月而不繫之
　冬郭公仲孫忌與凡日食而不繫朔與日者皆闕也
孟子題辭仲尼有云我欲託之空言不如載之行事之
　深切著明也太史公自序聞之董生曰子曰我欲載
　之空言不如見之行事之深切著明也正義云此春
　秋緯文愚謂緯書起哀平間董生時未有之蓋為緯
　書者述此語耳
公矢魚于棠朱文公曰據𫝊曰則君不射是以弓矢射
　之如漢武親射蛟江中之類按淮南時則訓季冬命
　漁師始漁天子親往射魚則在氏陳魚之説非矣
春秋正月書王者九十二二月書王者二十有三三月
　書王者一十九(元年不以有事/無事皆書王)何休謂二月三月皆
　有王者以存二王之後(二月殷之正月/三月夏之正月)先儒以為妄
紀侯大去其國陳齊之謂聖人蓋生名之大名也若漢
　欒大是也愚按以大為紀侯之名本劉質夫説
魯哀公問仲尼曰春秋之記曰冬十二月霣霜不殺菽
　何為記此仲尼對曰此言可以殺而不殺也夫宜殺
　而不殺桃李冬實天失道草木猶犯干之而況於人
　君乎此韓非書所載也以魯論焉用殺之言觀之恐
　非夫子之言也法家者流託聖言以文其峭刻耳胡
　文定公春秋傳取之未詳其意
沙隨春秋例目云有蜮或考𨽻古春秋作有蟘爾雅食
　葉蟘音特(爾雅蜚蠦蜰郭璞注蜰即負盤臭蟲劉歆/曰負蠜誤矣江休復雜志唐彦猷有舊本)
　(山海經説蜚處淵則涸行木則枯疑春秋所/書即此物若是負蠜不當云有謂之多可也)
郎顗謂魯僖遭旱修政自勅時雨自降然春秋於僖公
　初書雨已而書雩已而書大旱公之德衰矣(若璩按/晉袁甫)
　(傳公羊有言魯僖甚悦/故致旱此何休註也)
名不可不謹也春秋或名以勸善或名以懲惡衮鉞一
　時薰蕕千載東漢豪傑恥不得豫黨錮慕其流芳也
　我朝鐫工之微不肯附名黨碑懼其播惡也名教立
　而榮辱公其轉移風俗之機乎(若璩按鐫工安民李/仁父長編作李姓非)
　(余觀至西安/碑林中辨之)
公如京師非禮也晉楚可以言如京師不可以言如於
　是朝覲之禮廢矣
仲子之賵宰書其名成風之賵王不書天正三綱也公
　羊氏乃有母以子貴之説謂之知春秋之義可乎漢
　章帝不以尊號加於賈貴人晉明帝不以尊號加於
　荀豫章君猶近古也
齊侯衛侯胥命于蒲荀子曰春秋善胥命程子胡文定
　皆善之劉原父以為自相命非正也止齋亦以為相
　推長也於是齊僖稱小伯黎之臣子亦以方伯責衛
　宣愚謂齊衛胥命此霸者之始其末也齊魏㑹于徐
　州以相王霜凝氷堅其來漸矣
書郊九皆卜不吉失時牛災則書之書大雩二十一皆
　在午未申之月建巳之雩常事不書
三書蒐於昭公之時兵權在大夫再書蒐於定公之時
　兵權在陪臣
定公六月即位而於春夏書元年正義謂漢魏以來雖
　於秋冬改元史於春夏即以元年冠之因於古也通
　鑑漢建安二十五年之初漢尚未亡即以為魏黄初
　元年朱文公謂奪漢太速與魏太遽非春秋存陳之
　意
春秋三書孛而昭十七年有星孛于大辰申須曰彗所
　以除舊布新也史記天官書劉更生封事云春秋彗
　星三見則彗孛一也晏子春秋齊景公睹彗星使伯
　常騫禳之晏子曰孛又將出彗星之出庸何懼乎則
　孛之為變甚於彗矣(齊有彗星見於/𫝊而經不書)
星孛東方在於越入呉之後彗見西方在衛鞅入秦之
　前天之示人著矣
齊桓之將興也恆星不見星隕如雨晉文之將興也沙
　鹿崩自是諸侯無王矣晉三大夫之命為侯也九鼎
　震自是大夫無君矣人事之感天地為之變動故董
　子曰天人相與之際甚可畏也
晉自武獻以來以詐力彊其國故傳曰晉人虎狼也晉
　人無信晉所以霸師武臣力也春秋書晉人納㨗菑
　于邾弗克納晉士匄帥師侵齊至穀聞齊侯卒乃還
　此孟子所謂彼善於此者君子與之義理之在人心
　不可泯也剝之上九一陽尚存春秋之作見人心之
　猶可正也
列國之變極于呉越通呉以疲楚者晉也通越以撓呉
　者楚也春秋於是終焉唐以南詔攻吐蕃而唐之亡
　以南詔本朝以女眞滅契丹而中原之亡以女眞女
　眞之將亡也吾國又不監宣和而用夾攻之策不知
　春秋之義也
邢有狄難已遷於夷儀三國之師城邢俾反其國都故
　列三國稱師以著其功淮夷病把方伯不能斥逐蠻
　夷使杞人安其都邑乃城緣陵使遷故書諸侯而不
　列序狄入衛踰年齊侯方城楚丘以處文公故但書
　城楚丘而不著其城之者書愈略者功愈降也沙隨
　程氏云
齊桓之霸自盟于幽至㑹于淮凡十有二㑹而孔子稱
　九合諸侯劉氏意林曰始于幽終于淮合者九崔氏
　曰道其不以兵車而已莊十六年九國盟于幽二十
　七年五國又盟于幽僖元年六國㑹于檉二年四國
　盟于貫五年八國㑹王世子于首止七年五國盟于
　甯母八年王人與七國㑹于洮九年宰周公與七國
　㑹于葵丘十三年七國㑹于鹹凡九合諸侯也牡丘
　之盟陽穀之㑹淮之㑹蓋有兵車矣胡氏通㫖曰桓
　公霸四十二年㑹盟凡二十有一獨稱九合舉衣裳
　之㑹爾穀梁𫝊衣裳之㑹十有一論語疏謂不取北
　杏及陽榖為九史記兵車之㑹三乘車之㑹六其説
　不同朱文公謂九春秋𫝊作糾展喜犒師之詞云爾
　李氏韶世紀云桓公㑹不邇三川盟不加王人文公
　㑹畿内盟子虎矣桓公寜不得鄭不納子華懼其奬
　臣抑君文公則為元咺執衛侯矣此夫子所以有正
　譎之辨
春秋繁露曰春秋甚幽而明無𫝊而著又曰易無達吉
　詩無達詁春秋無達例(若璩按今繁/露例兩作辭)陸農師稱之又
　曰不由其道而勝不如由其道而敗攻媿(按攻媿/樓鑰號)謂
　眞得夫子心法(何挍本云逹/吉疑作達占)
董仲舒春秋決獄其書今不傳太平御覽載二事其一
　引春秋許止進藥其一引夫人歸于齊通典載一事
　引春秋之義父為子隠應劭謂仲舒作春秋決獄二
　百三十二事(隋唐志/十卷)今僅見三事而已(若璩按藝文/類聚亦載一)
　(事/)御史中丞衆議薛況之罪孔季彦斷梁人之獄皆
　以春秋合於經誼終軍之詰徐偃則論正而心刻矣
　吕步舒使治淮南獄窮驗其事蓋仲舒弟子不知其
　師書者也公孫𢎞以春秋之義繩臣下張湯請博士
　弟子治尚書春秋補廷尉史是以春秋為司空城旦
　書也胡文定公曰春秋立法謹嚴而宅心忠恕斯言
　足以正漢儒之失(鹽鐵論文學曰吕步舒弄口而見/戮  若璩按文學曰當作丞相史)
　(曰/)
劉原父深於春秋然議郭后祔廟引春秋禘于太廟用
　致夫人致者不宜致也且古者不二嫡當許其號而
　不許其禮張洞非之曰按左氏哀姜之惡所不忍道
　而二𫝊有非嫡之辭敞議非是然則稽經議禮難矣
　哉
桓以許田賂鄭宣以濟西田賂齊身為不義而以賂免
　取宋郜鼎納莒僕寳玉人欲横流天理滅矣末流之
　敝貨范鞅而昭公不入矣竊寳弓而盜臣肆行矣受
　女樂而孔子遂去矣三叛人以邑來知利而不知義
　矣孟子是以有不奪不饜之戒
公如京師者一朝王所者二卿大夫如京師者五其簡
　如是而朝聘於大國史不絶書尊卑之分不明强弱
　之力是視記禮者以魯為有道之國道焉在哉
衛人立晉不稱公子者宣公淫亂此狄入衛之兆也居
　中國去人倫變華而狄以滅其國東徙渡河終不復
　還舊封詩以鶉之奔奔在定之方中之前其戒深矣
　故於晉始立名之
書狄入衛書楚子入陳不忍諸夏見滅于夷狄故稱入
　焉書呉入郢楚昭出奔猶有君也申包胥求救猶有
　臣也故不言楚書於越入呉國無人焉如升虚邑故
　言呉
禮樂自天子出而獻六羽焉非天子不制度而税畆焉
　故皆書曰初史記表於秦書初立西畤初租禾初為
　賦取法乎春秋
陳同甫春秋屬辭公㑹戎于潛公及戎盟于唐曰聖人
　不與蠻貊共中國故中國不與蠻貊共禮文齊侯使
　其弟年來聘鄭伯使其弟語來盟曰諸侯以國事為
　家事聖人以國事為王事鄭世子忽復歸于鄭許叔
　入于許曰不能大復國於諸侯則力不足以君國不
　能公復國於諸侯則義不足以有國公如齊納幣大
　夫宗婦覿用幣曰父子之大義不以夫婦而遂廢夫
　婦之常禮不以彊弱而有加鄭伯逃歸不盟鄭伯乞
　盟曰去就不裁於大義則舉動無異於匹夫宋公㑹
　于盂戰于泓曰與蠻貊共中國者必不能與蠻貊爭
　中國盟于翟泉晉人秦人圍鄭曰鋭於合諸侯者必
　有時而惰工於假大義者必有時而拙狄圍衛衛遷
　于帝丘衛人侵狄衛人及狄盟曰避蠻貊之兵以見
　小國之無策要蠻貊之好以見中國之無霸遂城虎
　牢戍鄭虎牢曰公其險於天下所以大霸者制敵之
　策歸其險於一國所以成霸者服叛之功城杞城成
　周曰大夫之於諸侯不自嫌則列國之於王室何以
　辨其發明經㫖簡而當
晉語司馬侯曰羊舌肸習於春秋楚語申叔時曰教之
　春秋皆在孔子前所謂乘檮杌也魯之春秋韓起所
　見公羊𫝊所云不修春秋也
康節邵子學於李挺之先視以陸淳春秋欲以表儀五
　經既可語五經大㫖則授易終焉此學自春秋而始
　也横渠張子謂非理明義精殆未可學朱子謂春秋
　乃學者最後事此學至春秋而終也
孫明復春秋總論曰周禮九命作伯得專征諸侯孟子
　所謂五霸者伯也李泰伯常語司馬公迂書皆用此
　説通鑑謂五霸無異道先儒非之愚按五伯見左傳
　成二年杜氏注云夏伯昆吾商伯大彭豕韋周伯齊
　桓晉文以霸為伯可也而非孟子則過矣邵子於五
　霸取秦穆晉文齊桓楚莊(若璩按杜註五伯本服䖍/説見毛詩疏此三代之五)
　(伯/也)
錫桓公命葬成風王不書天桓四年七年去秋冬二時
　此天法也不書即位名天子之宰貶諸侯討大夫此
　王法也孟子謂天子之事邵子謂盡性之書胡文定
　謂傳心之要典也
明天理正人倫莫深切於春秋三忠臣書及而為義者
　勸焉三叛人書名而不義者懼焉書克段許止而孝
　悌行矣書仲子成風而綱常立矣書郜鼎衛寳而義
　利辨矣書遇于清㑹于稷而亂賊之黨沮矣
宣之於仲遂定之於意如以私勞忘大誼不若叔孫昭
　子逺矣晉文公以定襄王而請隧王弗許曰班先王
　之大物以賞私徳又曰余敢以私勞變前之大章眞
　文忠文章正宗以此篇為首其有感于寳慶之臣(若/璩)
　(按寳慶理宗初即位乙/酉改元之臣謂史彌逺)乎懔懔焉春秋之法也
晉陽以叛書聖筆嚴矣公羊氏乃謂逐君側之惡穀梁
　亦云以地正國漢之亂賊晉之彊臣唐之悍將假此
　名以稱亂甚於詩禮發冢者也
平王之遷戎為之也襄王之出狄為之也春秋之筆戎
　為先狄次之其末也淮夷列諸侯之㑹天下之變極
　矣
春秋以道名分其特書皆三綱之大者曰成宋亂以宋
　督弗討而貨賂是取也曰宋災故以蔡般弗討而細
　故是䘏也曰用致夫人以嫡妾無辨而宗廟之禮亂
　也曰大夫盟以君弱臣彊而福威之柄移也吁其嚴
　乎
沈既濟書中宗曰帝在房陵孫之翰范淳夫用其例春
　秋公在乾侯之比也沙隨程氏謂三子不以敬王之
　例書居而引諸侯之在他國者其考春秋而未熟者
　歟朱文公詩以為范太史受説伊川然既濟之議乃
　其始也(若璩按初呉兢撰國史為則天本紀次高宗/下既濟奏議以為則天皇后進以彊有退非)
　(徳讓史臣追書當稱為太后不宜曰上中宗雖降居/藩邸而體元繼代本吾君也宜稱皇帝不宜曰廬陵)
　(王睿宗在景龍前天命未集假臨大寳於誼無名宜/曰相王未容曰帝且則天改周正朔立七廟天命革)
　(矣今以周厠唐列為帝紀考于禮經是謂亂名中宗/嗣位在太后前而叙年製紀反居其下方之躊僖公)
　(是謂不智昔漢高后稱制獨有王諸吕為負漢約無/遷鼎革命事時孝惠已殁子非劉氏不紀吕后尚誰)
　(與哉議者猶謂不可況中宗以始年即位季年復祚/雖尊名中奪而天命未改足以首事表年何所拘閡)
　(而列為二紀魯昭公之出春秋歳書其居曰公在乾/侯君在雖失位不敢廢也請省天后紀合中宗紀每)
　(歳首必書孝和在所以統之曰皇帝在房陵太后行/某事改某制紀稱中宗而事述太后名不失正禮不)
　(違常矣夫正名所以尊王室書法所以觀後嗣且太/后遺制自去帝號及孝和上諡聞元册命而后之名)
　(不易今祔陵配廟皆以后禮而獨承統于帝是有司/不時正失先㫖若后姓氏名諱才藝智略崩葬日月)
　(宜入皇后𫝊題其篇曰則天順聖武皇后云議不行/今唐書則帝紀后𫝊兩收則天殆亦㕘用其説焉)
大雩大閲大蒐肆大眚凡以大言者天子之禮也書魯
　之僭月令曰大雩帝天子雩上帝諸侯雩山川經書
　大雩二十有一非禮也賈逵云言大别山川之雩(諸/侯)
　(雩上帝於是季/氏旅泰山矣)
溴梁之盟大夫無君申之㑹諸侯皆狄春秋之大變也
　有雞澤之盟而後有溴梁之盟有宋之盟而後有申
　之㑹君臣夷夏之分謹其㣲而已
諸侯之主盟自齊桓始也北杏鄄之㑹魯不至及幽之
　盟而始㑹焉則魯不亟於從霸也夷狄之主盟自楚
　靈始也申之㑹魯不至及薳啓疆之召而後如楚焉
　則魯不亟於從狄也故曰魯一變至於道
幽王之尹氏不能世吉甫之賢而秉國不平西周所以
　夷於列國也景王之尹氏又世太師之惡而私立子
　廟東周所以降於戰國也
魯秉禮之國也大夫不止僭諸侯而旅泰山以雍徹僭
　天子矣陪臣不止僭大夫而竊寳弓祀先公僭諸侯
　矣
　　左氏
三傳皆有得於經而有失焉左氏善於禮公羊善於讖
　穀梁善於經鄭康成之言也左氏豔而富其失也巫
　穀梁清而婉其失也短公羊辯而裁其失也俗范武
　子之言也左氏之義有三長二傳之義有五短劉知
　幾之言也左氏拘於赴告公羊牽於讖緯榖梁窘於
　日月劉原父之言也左氏失之淺公羊失之險穀梁
　失之迂崔伯直之言也左氏之失専而縱公羊之失
　雜而拘穀梁不縱不拘而失之隨晁以道之言也事
　莫備於左氏例莫明於公羊義莫精於穀梁或失之
　誣或失之亂或失之鑿胡文定之言也左氏傳事不
　傳義是以詳於史而事未必實公羊穀梁傳義不𫝊
　事是以詳於經而義未必當葉少藴之言也左氏史
　學事詳而理差公穀經學理精而事誤朱文公之言
　也學者取其長舍其短庶乎得聖人之心矣啖趙以
　後憑私臆決甚而閣束三傳是猶入室而不由户也
吕成公謂左氏有三病周鄭交質不明君臣之義一也
　以人事傅㑹災祥二也記管晏之事則善説聖人之
　事則陋三也王介甫疑左氏為六國時人者十一事
　(介甫左氏解一卷其序謂為春秋/學餘二十年館閣書目以為依託)
漢武帝好公羊宣帝善穀梁皆立學官左氏嘗立而復
　廢賈逵以為明劉氏之為堯後始得立不以學之是
　非而以時之好惡末哉漢儒之言經也(若璩按賈逵/雖明劉氏為)
　(堯後止令逵選高才生二十人教以左氏與簡紙經/𫝊各一通未嘗立學官立學官乃光武因陳元之言)
　(然旋立/旋廢)
八世之後莫之與京其田氏篡齊之後之言乎公侯子
　孫必復其始其三卿分晉之後之言乎其處者為劉
　氏其漢儒欲立左氏者所附益乎皆非左氏之舊也
　新都之篡以沙麓崩為祥釋氏之熾以恆星不見為
　證蓋有作俑者矣
正義云和帝元興十一年鄭興父子奏上左氏始得立
　學遂行於世至章帝時賈逵上春秋大義四十條愚
　嘗考和帝元興止一年安得有十一年一誤也鄭興
　子衆終於章帝建初八年不及和帝時二誤也章帝
　之子為和帝先後失序三誤也釋文序錄亦云元興
　十一年皆非也
優而柔之使自求之大戴禮孔子之言也東方曼倩杜
　元凱皆用之
老泉諡論云婦人有諡自周景王穆后始愚按魯惠公
　聲子已有諡在春秋之初(若璩按文姜亦不從夫諡/金仁山謂特諡為文也計)
　(必有秀慧之質/晨雊之才者)
衆仲對羽數服杜之説不同服䖍云天子八八至士二
　八則每佾八人杜預云天子六十四人至士四人則
　人數如其佾數宋太常傅隆以杜注為非謂八音克
　諧然後成樂故必以八人為列降殺以兩減其二列
　爾預以為一列又減二人至士止餘四人豈復成樂
　劉原父謂士無舞特牲少牢皆士禮無用樂舞之儀
　(若璩按今宋書樂志故必以八人為列/人誤作八列誤作例王氏所見本尚古)
石碏曰陳桓公方有寵於王公羊𫝊公子翬曰吾為子
　口隠矣荀子周公曰成王之為叔父穆天子傳亦云
　穆滿皆生而稱諡紀事之失也(若璩按顧寜人歴引/生而稱諡及魯語鮑)
　(國謂子叔聲伯曰子何辭苦成叔之邑以成為諡不/知下文稱苦成氏晉語稱苦成叔子左傳苦成叔傲)
　(甯殖曰苦成家其亡乎/則成非諡蓋亦邑名)
富辰言周公封建親戚凡二十六國成鱄言武王兄弟
　之國十有五人姬姓之國四十人(史記云文武成康/所封數百而同姓)
　(五十五/與此同)荀子謂周公立七十一國姬姓獨居五十三
　人漢表謂周封國八百同姓五十有餘後漢章和元
　年詔謂周之爵封千有八百姬姓居半當以成鱄之
　言為正皇甫謐亦云武王伐紂之年夏四月乙夘祀
　於周廟將率之士皆封諸侯國四百人兄弟之國十
　五人同姓之國四十人(若璩按富辰首舉國名皆文/王之子武王之弟明十六人)
　(何以云成鱄十/五人當為正)
宋人請猛獲于衛衛人欲勿與石祁子曰天下之惡一
　也名臣之言可訓萬世蓋祁子之學識見於不沐浴
　佩玉之時衛多君子淵原有自來矣
原繁曰臣無二心天之制也此天下名言萬世為臣之
　大法西山讀書記取之博議貶繁恐未為篤論
鄭伯謂燭之武曰若鄭亡子亦有不利焉觀魏受禪碑
　唐六臣傳利菑而樂亡者有矣
君之於民亦曰忠季梁云上思利民忠也子之於親亦
　曰慈内則云慈以㫖甘聖賢言忠不顓於事君為人
　謀必忠於朋友必忠告事親必忠養以善教人以利
　及民無適非忠也
素問立端於始表正於中推餘於終而天度畢矣注謂
　立首氣於初節之日示斗建於月半之辰退餘閏於
　相朢之後此可以發明左氏正時之義
通鑑外紀目錄云杜預長歴既違五歳再閏又非歸餘
　於終但據春秋經傳考日辰朔晦前後甲子不合則
　置一閏非歴也春秋分記云長歴於隠元年正月朔
　則辛巳二年則乙亥諸歴之正皆建子而預之正獨
　建丑焉日有不在其月則改易閏餘彊以求合故閏
　月相距近則十餘月逺或七十餘月劉羲叟起漢元
　以來為長歴通鑑目錄用之(若璩按春秋長歴論止/有言當順天以求合非)
　(為合以驗/天二語是)
王貳于虢王叛王孫蘇曰貳曰叛於君臣之義失矣不
　可以訓通鑑書燕叛齊而大事記非之書蜀漢冦魏
　而綱目非之書晉冦梁而讀史管見非之況天子之
　於臣乎
晉假道於虞曰冀為不道入自顚軨伐鄍三門杜氏以
　冀亭為冀國嘗考之東漢西羌𫝊渭首有冀戎史記
　云秦武公伐而縣之漢天水郡之冀縣也入顚軨者
　蓋冀戎(前此虢公敗犬戎于渭汭蓋亦渭首之戎但/秦之縣冀在晉假道於虞之前蓋其餘種也)
　晉自有冀邑(冀缺為卿復與之冀氏若璩按杜註冀/即晉之冀亭最是王  以為漢冀縣則)
　(今伏羌縣也距/虞千有餘里)
子犯曰民未知禮未生其共生之一字與樂記易直子
　諒之心油然生矣孟子樂則生矣之生同温公省試
　民受天地之中以生論以生為活其説以為民受天
　地之中則能活也朱文公謂此説好
楚箴曰民生在勤生如生於憂患之生蓋心生生不窮
　勤則生矣生則烏可已也怠焉則放放則死矣故公
　父文伯之母曰民勞則思思則善心生
古者以徳為才十六才子是也如狄之酆舒晉之知伯
　齊之盆成括以才稱者古所謂不才子也
禹鯀之子也史克於鯀曰世濟其凶而於禹曰世濟其
　美論其世則鯀非美也於此見立言之難
貴而能貧張文節司馬公有焉能賤而有耻劉道原陳
　無已有焉(若璩按富而能臣見定/十三年註能執臣禮)
楚有夏州以夏變夷衛有戎州以夷變夏(若璩按楚復/封陳鄉取一)
　(人焉以歸謂之/夏州夏氏也)
管子大正篇管仲曰君會其君臣父子則可以加政矣
　公曰㑹之道奈何曰諸侯毋專立妾以為妻毋專殺
　大臣無國勞無專予祿士庶人毋專棄妻毋曲隄毋
　貯粟毋禁林行此卒歲則始可以罰矣君乃布之於
　諸侯諸侯許諾受而行之孟子所謂五禁略見于此
　吕成公曰如内政之類桓公於五命之戒亦未免有
　所犯故左氏隠而不書使後世不知桓公躬言之而
　躬自蹈之也説苑晉文公合諸侯而盟曰無以美妾
　疑妻無以聲樂妨政無以姦情害公無以貨利示下
　亦五禁之意傳記不載
趙衰以壺飱從徑餒而弗食故使處原韓非子曰晉文
　公出亡箕鄭挈壺餐而從迷而失道與公相失餓而
　不敢食及文公反國曰輕忍飢餒之患而必全壺餐
　是將不以原叛乃舉以為原令此即趙衰事也
杜預解傳云諸侯諒闇國事皆用吉禮議太子服云高
　宗無服喪之文唯稱不言而已飾經舞禮不可以訓
伯宗伐潞曰後之人或者將敬奉徳義以事神人而中
　固其命若之何待之樂毅伐齊曰待彼悔前之非改
　過恤下而撫其民則難慮也羊袩伐呉曰若更立令
　主雖有百萬之衆長江未可窺也此皆兵家權謀惟
　恐人之遷善豈所謂以善養人者哉
西陸朝覿其説有三服氏謂春分奎晨見東方杜氏謂
　三月奎朝見鄭氏謂四月昴朝見爾雅西陸昴也劉
　炫云鄭為近之詩三星在天其説有二毛氏以爲參
　十月始見鄭氏以為心三月見東方朱文公從鄭説
季氏有嘉樹韓宣子譽之服䖍云譽游也宣子游其樹
　下夏諺曰一游一譽為諸侯度(孟子注引苑宣/子豫焉苑字誤)
宋伯姬先儒謂婦人之伯夷左氏謂女而不婦非也陸
　淳又以為非可繼可𫝊之道胡文定譏之謂以此卜
　其貪生惜死不知命矣愚謂淳黨叔文而不羞由其
　不知命也
衛侯賜北宫喜諡曰貞子賜析朱鉏諡曰成子是人臣
　生而諡也魏明帝有司奏帝制作興治為魏烈祖是
　人君生而諡也(若璩按孫盛謂此當年而逆制祖宗/未終而豫自尊顯是也  何屺瞻告)
　(余頃得宋槧本不全左傳恰有昭二十年衛侯賜北/宫喜事杜註云皆死而賜諡及墓田傳終言之較近)
　(刻少未字而字意尤眀義尤協似勝王氏所據之本/王氏本與吾單今日同余擊節曰若果未死賜諡是)
　(豫凶事非禮也杜當以為譏不應云終言/之一字之增何啻霄壤宋槧本眞寳也)
蔡墨曰國有豢龍氏有御龍氏後漢有侍御史擾龍宗
　豈其苗裔歟
甯殖愧諸侯之策賈充憂諡傳其惡不可揜也是以知
　可欲之謂善
左氏曰先二子鳴莊子曰子以堅白鳴昌黎送東野序
　言鳴字本於此
人生求富而子文逃之富人之所欲而晏子弗受庶幾
　乎無欲矣
僑不以防怨為善而怨自弭故僑與鄭俱昌斯以分過
　為忠而過益彰故斯與秦俱亡
韓非曰宋君失刑而子罕用之故宋君見刼李斯曰司
　城子罕相宋身行刑罰以威行之朞年遂刼其君愚
　按襄九年宋樂喜為司城以為政即子罕也左氏載
　其言行檀弓亦稱之賢大夫也宋世家無子罕刼君
　之事非斯乃與田常並言不亦誣乎戰國策謂忠臣
　令誹在己譽在上宋君奪民時以為臺而民非之子
　罕釋相為司空民非子罕而善其君此即左氏分謗
　之事司城宋之司空也宋無兩子罕則非斯之言妄
　矣史記鄒陽曰宋信子罕之計而囚墨翟漢書作子
　冉文頴注以子冉為子罕皆所未詳(若璩按韓非子/外儲説右下兩)
　(載司城子罕謂宋君曰慶賞賜與民之所喜也君自/行之殺戮誅罰民之所惡也臣諸當之宋君曰諾處)
　(期年子罕殺宋君而奪政與田常事/宛似自屬誣罔然王氏竟未讀此)
臧文仲廢六闗家語云置六闗注謂文仲置闗以税行
　者故為不仁
氣志有交勝之理治亂有可易之道故君相不可以言
　命多福自我求哲命自我貽故聖賢可以言天天者
　理而已以萇𢎞為違天是人臣不當扶顚持危也以
　楚克有陳為天道是夷狄可以猾夏亂華也(趙氏震/揆曰左)
　(氏之害義未有甚於記女寬之論萇𢎞也自昔聖賢/未嘗以天廢人殷既錯天命王子則曰自靖自獻周)
　(天命不又大夫則曰黽勉從事治亂安危天之天也/危持顚扶人之天也以忠臣孝子為違天則亂臣賊)
　(子為順天/矣而可哉)
劉文公合諸侯于召陵及臯鼬將長蔡於衛衛侯使祝
　佗私於萇𢎞乃長衛侯於盟考之春秋是年三月㑹
　于召陵蔡侯已在衛侯之上矣五月盟于臯鼬不序
　諸侯經無長衛之文𫝊未足信也(若璩按盟與㑹不/同盟較㑹之次為)
　(重𫝊固云乃長衛侯於盟非㑹也㑹在召陵蔡固在/衛上盟在臯鼬衛則在蔡上異地復異事王氏于此)
　(析猶/未掅)
韓詩外𫝊受命者必以其祖命之孔子為魯司冦命之
　曰宋公之子弗甫何孫魯孔丘命爾為司冦(古重世/族故命)
　(必以/祖)
文選補亡詩蕩蕩夷庾李善注夷常也辯亡論旋皇輿
　於夷庚注引繁欽辨惑呉人以船檝為輿馬以巨海
　為夷庚庚者藏車之所愚按左𫝊成十八年披其地
　以塞夷庚正義謂平道也二字出於此選注誤
齊伐晉入孟門孟門山在慈州文城縣林成己春秋論
　謂孟門即孟津誤矣晉裴秀客京相璠撰春秋土地
　名其説多見于水經注(若璩按胡朏明曰唐文城縣/即今山西平陽府吉州此孟)
　(門則近朝歌杜註以為晉隘道非文城河中之/石槽山也余禹貢錐指冀州壺口下辨甚詳)
匠慶謂季文子曰子為正卿而小君之喪不成不終君
　也君長誰受其咎吕文靖於李宸妃之喪其意本於
　此
衛公叔發注謂公叔文子論語孔注作公孫抜集注云
　公孫枝蓋傳寫之誤(若璩按鄭氏註檀弓/亦云名抜或作𤼵)
史記仲尼弟子顔高字子驕定八年傳公侵齊門于陽
　州士皆坐列曰顔高之弓六鈞皆取而傳觀之陽州
　人出顔高奪人弱弓籍丘子鉏擊之與一人俱斃豈
　即斯人與家語作顔刻孔子世家云過匡顔刻為僕
　古者文武同方冉有用矛樊遲為右有若與微虎之
　宵攻則顔高以挽彊名無足怪也
攻媿跋語用飛矢在上行人在下迂齋引熈寜八年舊
　弼韓富文三公之對愚考春秋釋例曰使以行言言
　以接事信令之要於是乎在舉不以怒則刑不濫刑
　不濫則兩國之情得通兵有不交而解者皆行人之
　勲也是以雖飛矢在上走驛在下(見正/義)攻媿之言本
　此(嘉熈庚子愚試冑闈王圖南發䇿亦用此二語熙/若璩按王氏淳祐元年辛丑進士前一年為嘉)
　(四年庚子故猶/試國子監也)
釋例終篇云稱凡者五十其别四十有九蓋以母弟二
　凡其義不異故也隋志有春秋五十凡義疏二卷
魏絳曰靡自有鬲氏收二國之燼以滅浞而立少康杜
　氏謂靡夏遺臣事羿者眞文忠辯之曰靡忠於王室
　如此考其本末乃事相非羿也豈有夏之忠臣而肯
　事羿者哉張宣公曰若靡可謂忠之盛者矣(若璩按/靡于后)
　(羿被殺後始奔有鬲氏/故曰曾事羿註非無因)
師曠驟歌北風又歌南風服氏注北風無射夾鍾以北
　南風姑洗南吕以南律是候氣之管氣則風也
讒鼎之銘服氏注疾讒之鼎明堂位所云崇鼎是也一
　云讒地名禹鑄九鼎於甘讒之地故曰讒鼎正義謂
　二説無據愚考韓子説林曰齊伐魯索讒鼎魯以其
　贗往齊人曰贗也魯人曰眞也齊曰使樂正子春來
　吾將聽子新序吕氏春秋皆曰岑鼎二字音相近然
　則讒鼎魯鼎也明堂位魯有崇鼎服注不為無據
謂之鄭志以明兄弟之倫謂之宋志以正君臣之分
宋人取長葛經以為冬傳以為秋劉原父謂左氏雜取
　諸侯史䇿有用夏正者有用周正者
公羊疏左氏先著竹帛故漢時謂之古學公羊漢世乃
　興故謂之今學是以五經異義云古者春秋左氏説
　今者春秋公羊説鄭衆作長義十九條十七事論公
　羊之短左氏之長賈逵作長義四十條云公羊理短
　左氏理長魏鍾繇謂左氏為太官公羊為賣餅家
權載之問左氏云夏五之闕艮八之占名對也
史趙曰自幕至于瞽瞍無違命舜重之以明徳寘徳於
　遂魯語幕能帥顓頊者也有虞氏報焉韋昭注云幕
　舜之後虞思也為夏諸侯鄭語虞幕能聽協風以成
　樂物生者也注亦以為舜後虞思按左氏則幕在瞽
　瞍之先非虞思也(若璩按金仁山前編亦辯舜出於/虞幕祖顓頊不祖黄帝之説頗悉)
穆有塗山之㑹注在夀春東北説文嵞㑹稽山一曰九
　江當嵞也民以辛壬癸甲嫁娶按漢地理志九江郡
　當塗應劭注禹所娶塗山侯國有禹虚蘇鶚演義謂
　宣州當塗誤也東晉以淮南當塗流民寓居于湖僑
　立當塗縣以治之唐屬宣州漢之當塗乃今濠州鍾
　離也
季平子卒陽虎將以璵璠斂仲梁懷弗與吕氏春秋云
　孔子徑庭而趨歴級而上曰以寳玊收譬之猶暴骸
　中原也説文云孔子曰美哉璵璠逺而望之奐若也
　近而視之瑟若也一則理勝二則孚勝初學記引逸
　論語曰璠璵魯之寳玊也(下與説/文同)其即季孫之事歟
范武子之徳本於家事治宣子不能守家法乃縱女祁
　之惡信子鞅之讒錮逐欒盈幾危晉國忝厥祖矣再
　傳而吉射亡宜哉
子周公之孫也多饗大利猶思不義子贛之責公孫成
　也劉歆亦少愧哉
猶秉周禮齊猶有禮觀猶之一字則禮廢乆矣
吕向注雪賦曰隱公之時大雪平地一尺是歲大熟為
　豐年桓公之時平地廣一丈以為陽傷隂盛之證按
　左氏於隠公云平地尺為大雪不言是歲大熟桓公
　事無所據其説妄矣桓八年冬十月雨雪建酉之月
　而雪未聞其廣一丈也
栁子晉問魏絳之言近寳則公室乃貧按左傳成六年
　此乃韓獻子之言(若璩按東坡石鐘山記魏獻子之/歌鐘也獻當作莊  何屺瞻曰詩)
　(文中誤用事有自誤者有因古人之誤而亦誤者如/晉問作魏絳乃出水經注非不記左𫝊故以示博此)
　(又一/例也)
劉勰辨騷班固以為羿澆二姚與左氏不合洪慶善曰
　離騷用羿澆等事正與左氏合孟堅所云謂劉安説
　耳
列子載隨㑹知政羣盜奔秦趙襄子勝翟有憂色皆格
　言也而謂隨㑹時有趙文子又謂孔子聞襄子之言
　其先後差齵凡諸子紀事若此者衆説苑載祁奚救
　叔向以欒盈為樂達(若璩按史記樂盈皆作欒逞避/惠帝諱也樂達二字乃欒逞𫝊)
　(寫之訛非説苑本然/王氏偶未契勘及此)范宣子為范桓子皆誤
考古編謂歐陽公論二帝三王世次差舛發端於杜佑
　通典按釋例世族譜已有此疑則發端乃杜預也(若/璩)
　(按曹魏時博士張融難王肅亦以五/帝非黄帝子孫相續次者又前於預)
雍熙中校九經史館有宋臧榮緒梁岑之敬所校左傳
　諸儒引以為證孔維謂不可按據杜鎬引貞觀勅以
　經籍訛舛由五胡之亂學士多南遷中國經術浸微
　今並以六朝舊本為證持以詰維維不能對(見談/苑)太
　平興國中校漢書安徳裕取西域𫝊山川名號字之
　古者改附近人集語錢熙謂人曰予於此書特經師
　授皆有訓説豈可胷臆塗竄以合詞章(見晏元/獻公書)觀鎬
　熙之言則經史校讐不可以臆見定也(若璩按齊武/帝賜晉安王)
　(子懋以杜預手所定左𫝊梁蕭琛得三/輔相傳班固眞本漢書此二書當更竒)
前輩學識日新日進東坡詠三良其和淵明者與在鳯
　翔時所作議論夐殊吕成公博議論公孫敖二子及
　續説則謂宗子有君道趙宣子使臾駢逆賈季帑則
　謂古人風俗尚厚博議非是可以見進徳修業之功
齊晉楚之霸皆先服鄭范雎李斯之謀皆先攻韓蓋虎
　牢之險天下之樞也在虢曰制在鄭曰虎牢在韓曰
　成臯虢叔恃險而鄭取之鄭不能守而韓滅之韓又
　不監而秦并之秦之亡也漢楚爭之在徳不在險佳
　兵者好還信夫(若璩按戰國䇿三晉既破智氏將分/其地段規曰分地必取成臯韓王曰)
　(成臯石溜之地也無所用之段規曰不然臣聞百里/之厚而動千里之權者地利也王用臣言則韓必取)
　(鄭矣王曰善果取成臯是成/臯不待鄭亡而乆入晉矣)
欲治國者先齊家家之不齊莫甚於魯衛觀詩可見已
　衛不足言也魯自括戲之爭而桓宣皆篡兄矣自文
　姜之亂而哀姜襲其跡矣自成風事季友而敬嬴事
　襄仲矣家法不修故曰魯衛之政兄弟也然衛多君
　子魯無君子者斯焉取斯風化猶媺也畏清議者亦
　曰何以見魯衛之士政治雖濁風俗不衰與漢之東
　都同
周人以諱事神名終將諱之曲禮注云生者不相辟名
　衛侯名惡大夫有石惡君臣同名春秋不非理道要
　訣云自古至商子孫不諱祖父之名周制方諱(夷狄/皆無)
　(諱/)漢宣帝詔曰古天子之名難知而易諱也其更諱
　詢則生而稱諱矣博議謂名子者當為孫地出顔氏
　家訓(若璩按孔疏引熊氏曰石字誤當作名/字蓋大夬有名惡者謂齊惡非石惡也)
河圖曰崑山出五色流水其白水入中國名為河故晉
　文公投璧于河曰有如白水
狐偃曰求諸侯莫如勤王荀彧以此勸曹操迎獻帝(彧/之)
　(言曰晉文公納周/襄王而諸侯景從)豈誠於為義者故曰譎而不正淮
　南之書謂晉文得之乎閨内失之乎境外非也辰嬴
　之事閨内之法安在哉詩於衛風木𤓰猶美齊桓而
　唐風不錄晉文亦以是夫
介之推曰身將隠焉用文之君子之潛也名不可得聞
　先儒謂召平高於四皓申屠蟠賢於郭泰
邵子曰修夫聖者秦穆之謂也蓋取其悔過自誓胡文
　定謂文四年見伐不報始能踐自誓之言矣尸子稱
　穆公明於徳獄斷刑之日揖士大夫曰寡人不敏使
　民入於刑寡人與有戾焉二三子各據爾官無使民
　困於刑此雖大禹之泣辜無以過以此坊民猶有立
　威於棄灰者(若璩按嘗謂秦穆公曰其君是惡其民/何罪楚共王曰其自為謀也則過矣其)
　(為吾先君謀也則忠大哉/二君之言可為萬世法)
楚之興也篳路藍縷其衰也翠被豹舄國家之興衰視
　其儉侈而已
樂王鮒毁叔向以平公不好賢也梁丘據不毁晏子以
　景公好賢也二臣皆從君者易地則皆然(劉貢父/詩云)顧
　子曰昔梁丘據之諌景公也於房晏嬰之諫景公也
　於朝然晏嬰之忠著於竹素梁丘之佞于今不絶(顧/夷)
　(義訓唐志/在儒家)梁丘據豈能諌景公哉斯言繆矣
或求名而不得如向戌欲以弭兵為名而宋之盟其名
　不列焉或欲蓋而名章如趙盾偽出奔崔杼殺太史
　將以蓋弑君之惡而其惡益著焉推此類言之可見
　謹嚴之法求名非謂齊豹名章不止三叛也
孫郃論春秋無賢臣蓋諸侯不知有王其臣不能正君
　以尊王室此孟子所以卑管晏也
周之替也自原伯魯之不説學秦之亡也自子楚之不
　習誦
史墨對趙簡子曰天生季氏以貳魯侯又曰君臣無常
　位自古以然簡子在晉猶季氏在魯也史墨之對其
　何悖哉張睢陽責尹子竒曰未識人倫焉知天道(若/璩)
　(按張雎陽語以前惟郭璞嘗遇顔含欲為之筮含曰/年在天位在人修己而天不與者命也守道而人不)
　(知者性也自有性命無勞蓍龜皆理學/精言  尹子竒按通鑑當作令狐潮)
今天或者大警晉也畏而能自修者也雖晉之彊能違
　天乎怠而不自彊者也
叔向曰楚辟我衷若何效辟王魏公之於冦萊公曰不
　可學他不是
公山不狃曰君子違不適讎國所託也則隠斯言也蓋
　有聞於君子矣背君父以覆宗國者不狃之罪人也
齊人歌曰唯其儒書以為二國憂春秋之季已輕儒矣
　至戰國而淳于髠有賢者無益之譏秦昭王有儒無
　益之問末流極於李斯
申包胥似張子房天下士也楚破矣請秦師以却呉韓
　亡矣借漢兵以滅秦其相似一也入郢之仇未報則
　使越為之謀以滅呉(見呉/語)韓王成之仇未報則從漢
　為之謀以滅項其相似二也楚君既入而逃賞漢業
　既成而謝事其相似三也自夏靡之後忠之盛者二
　子而已然楚國復興而韓祀不續天也子房之志則
　伸矣我思古人唯漢諸葛武侯可以繼之鞠躬盡力
　死而後已其志一也若梁之王琳唐之張承業功雖
　不就抑可以為次矣不當以功之成否論吁春秋亡
　國五十二未見其人也遂之四氏僅能殲齊戍其亡
　而復存者唯一包胥豈不難哉太史公𫝊伍員而不
　傳包胥非所以勸忠也戰國䇿楚莫敖子華曰昔呉
　與楚戰於柏舉三戰入郢棼冒勃蘇贏糧潛行上崢
　山踰深溪蹠穿膝暴七日而薄奏朝雀立不轉晝吟
　宵哭七日不得告水漿無入口秦遂出革車千乘卒
　萬人屬之子滿(左氏/作蒲)與子虎下塞以東與呉人戰於
　濁水大敗之棼冒勃蘇即申包胥也豈蚡冐之裔楚
　之同姓歟淮南修務訓云申包胥贏糧跣走跋渉谷
　行上峭山赴深谿游川水犯津闗躐蒙蘢蹷沙石蹠
　達膝曾繭重胝七日七夜至於秦庭鶴跱而不食晝
　吟宵哭面若死灰顔色黴黑涕液交集以見秦王亦
　與子華之言同所謂莫敖大心深入呉軍而死以左
　氏考之即左司馬戍也戍者葉公諸梁之父也諸梁
　定白公之亂不有其功而老於葉其聞包胥之風而
　師法之歟(雀立元板/作鶴立)
邾文公之知命楚昭王之知大道惠王之知志其所知
　有在於卜祝史巫之外者禆竈言鄭之將火或中或
　否子産謂焉知天道梓愼言魯之將水昭子曰旱也
　秋大旱如昭子之言亦非知天者也故聖人以人占
　天
鉏麑之於趙宣子沐謙之於司馬楚之誠敬之感人至
　矣商君載甲操㦸李林甫重闗複壁不亦愚乎
春秋書災異不書祥瑞所以訓寅畏防怠忽也災異古
　史官之職隕石六鷁宋襄以問周内史有雲夾日楚
　昭以問周太史在漢則太史公掌天官張衡為日官
　我朝舊制太史局𨽻祕書凡天文失度三館皆知之
　淳熙中熒惑入斗同修國史李燾類次漢元鼎至宣
　和四十五事以進熒惑犯氐祕書丞蔣繼周言氐者
　邸也驛𫝊宜備非常不淹旬都進奏院災蓋毎有星
　變館吏以片紙錄報故得因事獻言自景定(若璩按/理宗在)
　(位三十六年/庚申改元)後枋臣(按枋臣謂/賈似道)欲抹殺災異三館遂
　不復知甲子(按景定/五年)彗星宫中見之乃下求言之詔
　則蒙蔽可見壬申(按度宗咸/淳八年)地生毛明年失襄陽災
　異其可忽哉為人臣不知春秋之義其禍天下極矣
　叔輒所以哭日食也(若璩按馬貴與言古太史所職/掌者察天文記時政蓋合占侯)
　(紀載之事以一人司之故其/時象緯有變而紀錄無遺)
宋襄求諸侯而敗于泓楚靈卜得天下而辱於乾谿淮
　南子曰侯而求霸者必失其侯霸而求王者必喪其
　霸
臧孫於魯曰國有人焉師慧於宋曰必無人焉襄仲於
　秦曰不有君子其能國乎有士五人晉文所以霸也
　有大叔儀有母弟鱄衛獻所以入也有趙孟有伯瑕
　有史趙師曠有叔向女齊晉所以未可媮也曰子無
　謂秦無人曰無善人則國從之國之存亡輕重視其
　人之有無而已舜有臣五人武王有亂臣十人殷有
　三仁周有八士之人也始可謂之有虞有宫之竒項
　有范增不能有其有矣魏之窺呉則曰彼有人焉賈
　生言天下倒縣則曰猶為國有人乎此皆以人為盛
　衰也
隠公之大夫多不氏猶可言未命也宋昭公之大夫多
　不名則説者不一矣
春秋誅亂臣賊子左氏謂稱君君無道也穀梁謂稱國
　以弑其君君惡甚矣安定先生曰是啓亂臣賊子之
　言也其為害教大矣
宗人釁夏之守禮聖人遺化也後世犯葵丘之禁者多
　矣漢之劉輔魏之棧潛我朝之鄒浩守經據古其有
　魯宗人之風乎(若璩按劉輔諫成帝不宜立趙倢伃/為后棧潛諫文帝不宜立郭貴嬪為)
　(后/)
夫差之報越其志壯矣燕昭報齊似之取其大節而畧
　其成敗可也慕容盛之討蘭汗其言曰免不同天之
　責凡在臣民皆得明目當世君子猶有取焉況呉乎
周之大寳鎭河圖大訓列焉易象在魯三墳五典在楚
　周不能有其寳矣然而老耼之禮萇𢎞之樂文獻猶
　存及王子朝以典籍奔楚(若璩按奔楚為魯昭公二/十六年事在倚相之後)
　於是觀射父倚相皆誦古訓以華其國以得典籍故
　也區區一鼎與懷璧同其能國乎(若璩按楚昭王失/國猶賴䝉穀入大)
　(宫負雞次之典以浮於江逃於雲夢中昭王反蒙/穀獻典五官得法而百姓大治非典籍之力乎)
古之謀國者知彼知己如良醫察脈如善奕觀棋徳刑
　政事典禮不易楚自克庸以來此晉臣之知楚也晉
　君類能而使之此楚臣之知晉也皆以紀綱風俗知
　之楚自邲之後晉自蕭魚之後精神景象非昔矣
請討陳恒之年春秋終焉夫子之請討也將以見之行
　事請討不從然後託之空言(若璩按馬公驌告余曰/使孔子請討而得也經)
　(大書曰齊陳恒弑其君壬公伐齊殺陳恒春秋二百/餘年一大快也請而不得春秋可以絶筆矣春秋之)
　(作以亂臣賊子之故其不/作亦以亂臣賊子之故哉)
杜氏注云仲尼之徒皆忠於魯國史記載夫子之言曰
　夫魯父母之國國危如此二三子何為莫出此夫子
　之訓也
仲子有文在手曰為魯夫人成季唐叔有文在手曰友
　曰虞正義云石經古文虞作􁁊魯作􁒋手文容或似
　之友及夫人當有似之者(若璩按吾鄉張文潛生而/有文在其手曰表故以為)
　(名而字文潛/陸務觀云)
藝文志春秋虞氏微傳二篇按劉向别錄云虞卿作抄
　撮九卷授荀卿卿授張蒼然則張蒼師荀卿者也左
　氏傳漢初出蒼家亦有功於斯文矣浮丘伯亦荀卿
　門人申公事之受詩是為魯詩經典序錄根牟子傳
　趙人荀卿子荀卿子𫝊魯人大毛公是爲毛詩荀卿
　之門有三人焉李斯韓非不能玷其學也(毛詩傳以/平平為辯)
　(治又以五十矢為/束皆與荀子同)
御孫曰儉徳之共也侈惡之大也古之格君心者必以
　儉董仲舒對䇿乃謂儉非聖人之中制公孫𢎞亦云
　人主病不廣大舒𢎞正邪雖殊而啓武帝之侈心則
　一
伯宗好直言而不容于晉國武子好盡言而不容于齊
　小人衆而君子獨也漢士習於諂諛而以汲長孺為
　戇朱游為狂晉士習於曠達而以卞望之為鄙君子
　之所守不以習俗移也
列國大夫之無君晉為之也㑹于戚而不討孫林父㑹
　于夷儀而不討崔杼㑹于適歴而不討季孫意如君
　臣之義不明而大夫篡奪之禍晉自及矣晉語趙宣
　子曰大者天地其次君臣然宣子能言之而躬自犯
　之
寺人披之斬袪芊尹無宇之斷旌其讐一也披請見而
　晉文讓之無宇執人於宫而楚靈赦之楚靈之量優
　於晉文矣漢高帝之赦季布魏武帝之免梁鵠呉景
　帝之遣李衡皆有君人之量
楚伍參曰晉之從政者新謂荀林父也士彌牟曰晉之
　從政者新謂范鞅也一以喪師一以失諸侯書曰人
　惟求舊(若璩按謂荀林父新從政在本月/范鞅新從政僅十日新字竒確)
以近事為鑒則其言易入申叔豫以子南戒薳子馮是
　也告君亦然樊噲諌高帝曰獨不見趙高之事乎爰
　盎諌文帝曰獨不見人彘乎
劉炫謂國語非丘明作(傳言鄢陵之敗苗賁皇之為楚/語云雍子之為與𫝊不同𫝊𤣥)
　(云國語非丘明作有/一事而二文不同)葉少藴云古有左氏左丘氏太
　史公稱左丘失明厥有國語今春秋傳作左氏而國
　語為左丘氏則不得為一家文體亦自不同其非一
　家書明甚左氏(王荆公以為/六國時人)蓋左史之後以官氏者
　朱文公謂左氏乃左史倚相之後故其書説楚事為
　詳(鄭漁仲云左/氏世為楚史)司馬公謂左氏欲傳春秋先作國語
　國語之文不及傳之精也(若璩按黄楚望書出極辨/以左氏為楚人之非蓋均)
　(載晉楚之事辭意間/多與晉而抑楚是也)
臧文仲以玉磬告糴于齊見魯語容齋三筆書博古圖
　謂左傳無玉磬之説非也
晉語伯宗索士庇州犂得畢陽及欒弗忌之難諸大夫
　害伯宗畢陽實送州犂于荆畢陽之孫豫讓見戰國
　䇿祖孫皆以義烈著所謂是以似之者太史公不書
　於𫝊故表而出之
晉語知宣子將以瑶為後知果曰不如宵也弗聽知果
　别族于太史為輔氏(通鑑/取此)戰國䇿張孟談因朝智伯
　而出遇智過轅門之外智過入見智伯曰二主殆將
　有變知過言之不聽出更其姓為輔氏(韓非子同/云更其族)知
　過即智果也二説之先後不同
楚語伍舉曰徳義不行則邇者騷離而逺者距違(注騷/愁也)
　(離畔/也)伍舉所謂騷離屈平所謂離騷皆楚言也揚雄
　為畔牢愁與楚語注合
皇王大紀景王二年(襄三/十年)楚公子圍至晉晉趙武子鞅
　鳴玉以相按楚語王孫圉聘於晉定公饗之趙簡子
　鳴玉以相蓋楚昭王時鞅者武之孫也今以王孫圉
　為公子圍以鞅為武之子皆誤
古者孫以王父字為氏子産子國之子國語謂公孫成
　子左傳謂公孫僑(子産之于/始為國氏)致堂作子産傳曰國僑
　非也(若璩按子産之子/左傳謂之國參)
鄭語依㽥歴莘史記鄭世家注莘作華水經注黄水逕
　華城西史伯曰華君之土也韋昭曰華國名秦白起
　攻魏拔華陽司馬彪曰華陽在密縣括地志華陽城
　在鄭州管城縣南可以證今本之誤(按下文前華後/河則上文當作)
　(華誤若璩按此證致精朱鬱儀反以酈注華字/誤  矣  何屺曕曰明道本前華後河正作華)
晉語竇犨對趙簡子曰君子哀無人不哀無賄哀無徳
　不哀無寵哀名之不令不哀年之不登味其言見其
　賢矣史記孔子將西見趙簡子聞竇鳴犢之死臨河
　而歎索隠云鳴犢犨字通鑑外紀於周敬王二十八
　年書簡子殺鳴犢三十年書竇犨對簡子誤也
江端禮嘗病栁子厚作非國語乃作非非國語東坡見
　之曰乆有意為此書不謂君先之也然子厚非國語
　而其文多以國語為法(若璩按東坡續楚語/論即東坡非非國語)
古以一句為一言左氏傳子大叔九言論語一言蔽之
　曰思無邪秦漢以來乃有句稱今以一字為一言如
　五言六言七言詩之類非也(若璩按戰國䇿臣請三/言而已矣益一言臣請)
　(烹是古以一字為一言不為非又按盧六以曰論語/子貢問曰有一言而可以終身行之者乎子曰其恕)
　(乎亦以一字為一言/是論語已有兩例也)
史墨曰越得歲而呉伐之必受其凶杜牧注孫子曰歲
　為善星不福無道火為罰星不罰有徳嘉定(若璩按/寧宗在)
　(位十四/年戊辰)中日官言五福太一臨呉分眞文忠公奏漢
　之肇造以寬仁得民而不在五星之聚井晉之郤敵
　以將相有人而不在歲星之臨呉
子産鑄刑書趙鞅荀寅鑄刑鼎至鄧析竹刑則書於竹
　簡矣然甫刑云明啓刑書其來已乆漢杜周傳不循
　三尺法注謂以三尺竹簡書法律也朱博亦云奉三
　尺律令以從事鹽鐵論乃云二尺四寸之律古今一
　也蓋律書以二尺四寸簡舉其大數謂之三尺曹裦
　新禮寫以二尺四寸簡漢禮與律令同錄其制一也
趙襄子曰以能忍恥庶無害趙宗乎(若璩按吕覽尹鐸/謂趙簡子曰敦顔)
　(而上色/者忍醜)説苑談叢云能忍恥者安能忍辱者存吕居
　仁謂忍詬二字古之格言學者可以詳思而致力(若/璩)
　(按嘗戲謂韓信屈於市之少年步騭屈於/郡之豪族何淮隂人偏能忍辱耶亦一異)
内有疑妻之妾此宫亂也庶有疑室之子此家亂也朝
　有疑相之臣此國亂也管子之言即辛伯之諗周桓
　公也然管子能言之而不能格齊桓之心
朱子曰左氏之失在以成敗論人愚嘗觀蔡邕獨斷引
　王仲任曰君子無幸而有不幸小人有幸而無不幸
　(若璩按與論衡不/同王氏所擇精矣)韓文公謂君子得禍為不幸而小
　人得禍為常君子得福為常而小人得福為不幸亦
　仲仕之意斯言可以正左氏之失
宋人享趙文子叔向爲介司馬置折爼禮也仲尼使舉
　是禮也以為多文辭服䖍云以其多文辭故特舉而
　用之後世謂之孔氏聘辭以孔氏有其辭故傳不復
　載也正義謂孔氏聘辭不知事何所出
是謂一終一星終也今俗語云一帀淮南子以數雜之
　夀憂天下之亂猶憂河水之少泣而益之也(文子作/數集)
　注雜匝也人生子從子至亥為一匝(俗語出/於此)
或以益為臯陶之子列女𫝊睪子生五歲而贊禹曹大
　家注臯陶之子伯益也(李邕為李思訓碑云睪子/贊禹甘生相秦睪與臯同)林
　少頴謂伯益即伯翳其後為秦臧文仲聞六蓼滅曰
　臯陶庭堅不祀忽諸使臯陶猶有後於秦則文仲之
　言不若此之甚也(列子夷堅聞而志之服䖍注即庭/堅也  若璩按伯益為臯陶子亦)
　(見高誘注吕氏春秋及鄭氏詩譜陸徳明/音義詳尚書古文疏證卷四第五十八條)
嫠不恤緯齊女有禮漆室女憂君況委質為臣者乎(列/女)
　(傳魯漆室女韓詩外傳云魯監門之女嬰者莒婦/投紡復其夫之讐而不知有君與不恤緯  異矣)
漢世祖罷郡國都尉晉武帝去州郡武備其害皆見于
　後唐穆宗之銷兵則不崇朝而變生焉故曰誰能去
　兵
劉知幾曰能言吾祖郯子見師不識其先籍談取誚鄧
　名世曰春秋時善論姓氏者魯有衆仲晉有胥臣(見/晉)
　(語/)鄭有行人子羽皆能探討本源自炎黄而下如指
　諸掌(鄭漁仲曰世本公子/譜二書皆本左傳)
子皮曰君子務知大者逺者小人務知小者近者程子
　謂君子之志所慮者豈止一身直慮及天下千萬世
　小人之慮一朝之忿不遑恤其身
莊公寤生風俗通云俗説兒墮地未能開目視者謂之
　寤生(若璩按周書寤儆解王曰今朕寤有商驚予註/云言夢為紂所伐故驚史記解王召左史戎夫)
　(曰今夕朕寤遂事驚予參以説文寤晝見而夜/夢也則莊公寤生者乃夢中所生解較直捷)
黄池之㑹王孫雒曰必㑹而先之呉晉爭先雒之謀也
　然不能救呉之亡故吕氏春秋曰呉王夫差染於王
　孫雒太宰噽然則雒亦噽之流耳(若璩按何屺瞻傳/明道二年刊國語)
　(正作王孫雒與王氏當日所/引本同今流俗本盡作雄)
晉有四姬鄭子産有男女辨姓之言考之穆天子𫝊穆
　王有盛姬蓋周禮之壞自王朝始諸侯何誅焉
叔向習春秋為平公之傅而不能諫四姬之惑何也曰
　正己則可以格君心之非叔向娶於申公巫臣氏違
　母之訓而從君之命無諸己而後非諸人自反而不
　縮其能正君乎先儒有言寡欲之臣然後可以言王
　佐
季武子曰有叔向女齊以師保其君公室之卑私言於
　晏嬰把田之治僅及於侵小師保固如是乎
魯用田賦仲尼曰有周公之典在晉鑄刑鼎仲尼曰晉
　國將守唐叔之所受法度周公之典唐叔之法度魯
　晉所以立國也是以漢循高祖之法則治唐變太宗
　之制則亂(夏有典則商云/成憲周云舊章)
古也有志克己復禮仁也或謂克己復禮古人所傳非
　出於仲尼致堂曰夫子以克己復禮為仁非指克己
　復禮即仁也胥臣曰出門如賓承事如祭仁之則也
　蓋左氏粗聞闕里緒言每毎引用而輒有更易穆姜
　於隨舉文言亦此類(若璩按亦有辯見尚書古/文疏證卷五第七十六條)
晉語欒氏之臣辛俞曰三世仕家君之再世以下主之
　(注大夫/稱主)優施謂里克妻曰主孟啗我(注大夫之/妻稱主)左傳
　醫和謂趙孟曰主是謂矣魏戊曰主以不賄聞於諸
　侯此大夫稱主也(若璩按盧六以曰魯語以歜之家/而主猶績懼于季孫之怒也此子)
　(稱母亦/稱主也)齊侯使高張來唁公稱主君子家子曰齊卑
　君矣主君大夫之稱也史記甘茂傳樂羊拔中山魏
　文侯示之謗書樂羊曰此非臣之功也主君之力也
　戰國䇿梁王魏嬰觴諸侯於范臺魯君曰主君之尊
　儀狄之酒也主君之味易牙之調也魏以大夫為諸
　侯故猶稱主君(若璩按周禮主以利得民註云主謂/公卿大夫是大夫稱主周之制也)
　
　
　
　
　困學紀聞卷六
欽定四庫全書
　困學紀聞卷七
　　　　　　　　　　　　宋　王應麟　撰
　　公羊
漢武尊公羊家而董仲舒為儒者宗正誼不謀利明道
　不計功二言得夫子心法太史公聞之董生者又深
　得綱領之正嘗考公羊氏之傳所謂䜟緯之文與黜
　周王魯之説非公羊之言也蘇氏謂何休公羊之罪
　人晁氏謂休負公羊之學五始三科九㫖七等六輔
　二類七缺皆出於何氏其墨守不攻而破矣
筆談曰史記年表平王東遷三年魯惠公即位纂例隠
　公下注云恵公三年平王東遷不知啖趙得於何書
　鹽石新論以為啖趙所云出何休公羊音訓當作平
　王東遷三年惠公立此休一時記録之誤安定謂平
　王東遷孝公之三十七年也明年惠公立春秋不始
　於孝公惠公者不忍遽絶之猶有所待焉歴孝踰惠
　莫能中興於是絶之所以始于隠公也
漢以春秋決事如雋不疑引蒯聵違命出奔輒拒而不
　納春秋是之蕭望之引士匃侵齊聞齊侯卒引師而
　還君子大其不伐喪丞相御史議封馮奉世引大夫
　出疆有可以安國家顓之可也皆本公羊雖於經㫖
　有得有失然不失制事之宜至於嚴助以春秋對乃
　引天王出居于鄭不能事母故絶之其謬甚矣
左氏載曹劌問戰諫觀社藹然儒者之言公羊乃有盟
　柯之事太史公遂以曹沫列刺客之首此戰國之風
　春秋初未有此習也(榖梁柯盟曹劌公羊作曹子然/則沫即劌也  若璩按盧六以)
　(曰索隠云沫宜音劌沫/劌聲相近而字異耳)此游士之虚語而燕丹之用
　荆軻欲以齊桓待秦政不亦愚乎
九世猶可以復讐乎雖百世可也漢武用此義伐匈奴
　儒者多以公羊之説為非然朱子序伐午(若璩按髙/宗紹興八)
　(年/)讜議曰有天下者承萬世無疆之統則亦有萬世
　必報之讐吁何止百世哉
臣不討賊非臣也子不復讐非子也讐者無時焉可與
　通此三言者君臣父子天典民彛係焉公羊子大有
　功於聖經
以祭仲廢君為行權范甯已譏其失矣孟子曰有伊尹
　之志則可若祭仲者董卓司馬師孫綝桓温之徒也
　其可褒乎
葵丘之㑹桓公震而矜之安定謂前則致王世子于首
　止今又致宰周公于葵丘其心盈亦甚矣榖梁以為
　美非美也孟子以為盛有激而云
以衛石惡為惡人劉原父非之曰董賢可謂賢乎又以
　仲孫何忌為譏二名新莽之制其出于此歟東漢之
　士猶無二名者(若璩按野客新書後漢傳如蘇不韋/字公先王延夀字文考謝夷吾字堯)
　(卿郭延年字公游此分明知其為二名者/安得謂絶無第尚沿王莽之禁寥寥耳)
用致夫人公羊以為姜氏譏以妾為妻也董仲舒謂成
　風先儒取之仲舒説經盖不泥於公羊也晉江虨曰
　厭屈私情所以上嚴祖考曽謂周禮在魯其臣無一
　江虨乎
晉人執宋仲幾于京師仲幾之罪何不蓑城也注云若
　今以草衣城是也漢五行志董仲舒以為宋中幾亡
　尊天子之心而不衰城顔注云衰城謂以差次受功
　賦也按左氏傳遲速衰序於是焉在又云宋仲幾不
　受功蓑字當從漢志作衰(音初為反/衰差也)與左氏合
公羊子齊人其𫝊春秋多齊言登來(若璩按見/隠五年)化我(按/桓)
　(六年行過無禮謂之/化則我字非齊語)樵之(按見桓/七年)潄浣(按見莊三/十一年)筍
　將(按文十五年齊魯名竹/箯曰筍不與下將字連)踊為(按僖十年踊豫也/不與下為字速)詐
　戰(按僖三十三年詐卒/也不與下戰字連)往黨(按文十三年黨所/也不與上往字連)往殆
　(按㐮五年殆疑/不與上往字連)于諸(按見哀/六年)累(按見桓/二年)㤜(按見桓/五年)如
　(按見隠/元年)昉(按見隠/二年)棓(按見成/二年)脰(按見莊/十二年)之類是也鄭
　康成北海人其注三禮多齊言麴􁎝曰媒(按見/媒氏)疾為
　戚(按見考/工氏)麋為獐(按見/畫績)漚曰涹(按見/㡛氏)椎為終葵(按玉/人當)
　(作終葵/為椎)手足掔為骹(按見/弓人)全菹為芋(按見士/喪禮)祭為墮
　(按見士/虞禮)題肩謂擊征(按見/月令)滑曰瀡(按見/内則)相絞訐為掉
　磬(按見/内則)無髪為禿楬(按見明/堂位)穅為相(按見/樂記)殷聲如衣
　(按見/中庸)祈之言是(按見/緇衣)之類是也方言之異如此則書
　之誥誓其可彊通哉(若璩按王氏引何休註為齊語/者已見上矣猶有遺者莊四年)
　(怒莊二十年瘠莊二十四年僂莊二十八年伐又伐/宣八年廢宣十八年墠昭二十一年因諸皆齊人語)
　(也語三禮注遺者尤多司尊彛云獻讀為摩莎之莎/齊  又云齊人命誥酒曰滌圉師云齊人言鈇椹之)
　(椹蟈氏云曰齊魯間謂龜為蟈考工記云齊人之言/終古猶言常也廬人云齊人謂柯斧柄為椑士冠禮)
　(云齊人名舊為韎韐聘禮云萊陽之間刈稻聚把有/名為筥者檀弓云居讀為姬姓之姬齊魯間助語也)
　(禮器云齊人所善曰麾内則云齊人呼佩巾為紛又/云紀莒之間名諸為濫又云東海鰫魚有骨名乙在)
　(目旁樂記云齊語稱裂為殈雜記云齊人呼卷為武/喪大記云齊人謂棺束為緘繩緇衣云資當為至齊)
　(魯之/語)
文公二年公子遂如齊納幣譏喪娶也娶在三年之外
　則何譏乎喪娶三年之内不圖㛰娶者大吉也非常
　吉也其為吉者主於己以為有人心焉者則宜於此
　焉變矣公羊子之言天理民彛之正也左氏以為禮
　以為孝其害教最甚杜氏謂諒闇既終嘉好之事通
　於外内其悖理又甚焉中庸曰三年之喪達乎天子
　孟子曰三年之喪自天子達於庶人左杜而忘諸乎
　杜預在晉議太子之服謂周公不言髙宗服喪三年
　而云諒闇此服心喪之文也叔向不譏景王除喪而
　譏其宴樂已早明既𦵏應除而違諒闇之節也司馬公
　以為巧飾經傳以附人情(預但知春秋衰世之禮而/未知先王制禮之本也公)
　(羊長於左氏/此其一端也)
　　榖梁
榖梁傳序凡傳以通經為主經以必當為理夫至當無
　二而三傳殊説庸得不棄其所滯擇善而從乎孝經
　序襲其語
桓五年傳鄭同姓之國也在乎冀州注冀州則近京師
　按鄭之始封在今京兆其地屬雍州東遷之後徙新
　鄭在今河南其地屬豫州謂近京師則可謂在冀州
　則非或曰冀州中州也淮南子正中冀州曰中土(若/璩)
　(按墜形訓少室太室在冀州秦族訓周既失道則以/天下之大畏於冀州又中土髙誘注曰冀州皆足為)
　(證/)
秦自殽之敗即楚見吕相絶秦故榖梁曰秦之為狄自
　殽之戰始止齋曰楚之伯秦之力也自滅庸以後秦
　為楚役(若璩按僖二十五年秦囚楚申公鬬克以歸/三十三年有殽之敗使鬬克歸楚求成此秦)
　(楚修好之/始事也)
伯宗攘輦者之善榖梁子非之董公遮説漢王趙涉遮
　説條侯繫天下興亡安危之大幾用其言而不用其
　人何哉
隠九年俠卒俠者所俠也所氏見于史者漢有所忠(食/貨)
　(郊祀志石慶/司馬相如傳)後漢有所輔(獨行劉/茂傳)風俗通所姓宋大
　夫華所事之後魯有所氏非但出於宋也然無駭翬
　挾柔溺宛先儒謂大夫未爵命於天子不氏則俠之
　氏為所非也
公羊傳於襄二十一年云十有一月庚子孔子生榖梁
　傳於二十年十月云庚子孔子生二十一年賈逵注
　經云此年仲尼生昭二十四年服䖍載賈逵語云仲
　尼時年三十五定以孔子為襄二十一年生也孔子
　世家云魯襄公二十二年生杜注從史記臧榮緒以
　宣尼生庚子日陳五經拜之然以年則公榖史記有
　一年之差以月則公榖有一月之差今不可考(若璩/按王)
　(氏後宋景濂有孔子生卒嵗月辨一篇生主公榖嵗/己酉卒主左氏嵗壬戌相距則七十四年與厯所傳)
　(孔子年七十三者不合辭雖辨實不通厯法近黄太/沖以厯上推斷生於㐮公二十二年建酉之月二十)
　(七日庚子與羅泌路史脗/合余亦推以厯歎為定論)
侯國不守典禮而使宰咺歸賵侯國不共貢職而使石
　尚歸脤經書天王以是始終盖傷周而歎魯也榖梁
　謂石尚欲書春秋曽是以為禮乎
文中子謂范甯有志於春秋徴聖經而詰衆傳盖杜預
　屈經以申𫝊何休引緯以汩經惟甯之學最善
榖梁言大侵之禮與毛詩雲漢傳畧同言蒐狩之禮與
　毛詩車攻𫝊相合此古禮之存者
左傳正義云漢代古學不行明帝集諸學士作白虎通
　義因榖梁之文為之説曰王者諸侯所以田獵何為
　苗除害上以共宗廟下以簡集士衆也春謂之田何
　春嵗之本舉本名而言之也夏謂之苗何擇其懐任
　者也秋謂之蒐何蒐索肥者也冬謂之狩何守地而
　取之也四時之田總名為田何為田除害也今白虎
　通義十卷無此語豈亦有逸篇歟然章帝㑹諸儒於
　白虎觀正義謂明帝亦誤
某或作厶出榖梁注鄧厶地
榖梁子或以為名赤或以為名俶秦孝公時人今按傳
　載尸子之語尸佼與商鞅同時故以榖梁子為秦孝
　公時人然不可考(漢書但云魯學元若璩按名赤見/風俗通名俶字  始見阮孝緒世)
　(録趙氏損益義云然/盧六以云宜補入)
　　論語
或問論語首篇之次章即述有子之言而有子曽子獨
　以子稱何也曰程子謂此書成於有子曽子之門人
　也曰栁子謂孔子之沒諸弟子以有子為似夫子立
　而師之其後以不能對諸子之問乃叱避而退則固
　常有師之號是以稱子其説非歟曰非也此太史公
　采雜説之謬宋子京蘇子由辨之矣孟子謂子夏子
　張子游以有若似聖人欲以所事孔子事之朱子云
　盖其言行氣象有似之者如檀弓所記子游謂有若
　之言似夫子之類是也豈謂貌之似哉曰有子不列
　于四科其人品何如曰宰我子貢有若智足以知聖
　人此孟子之言也盖在言語之科宰我子貢之流亞
　也曰有子之言可得聞與曰盍徹之對出類拔萃之
　語見於論孟而論語首篇所載凡三章曰孝弟曰禮
　曰信恭尤其精要之言也其論晏子焉知禮則檀弓
　述之矣荀子云有子惡卧而焠掌可以見其苦學曰
　朱子謂有子重厚和易其然與曰呉伐魯微虎欲宵
　攻王舎有若與焉可謂勇於為義矣非但重厚和易
　而已也曰有子曽子並稱然斯道之𫝊惟曽子得之
　子思孟子之學曽子之學也而有子之學無傳焉何
　歟曰曽子守約而力行有子知之而已智足以知聖
　人而未能力行也家語稱其彊識好古道其視以魯
　得之者有間矣曰學者學有子可乎曰孝弟務本此
　入道之門積徳之基學聖人之學莫先焉未能服行
　斯言而欲凌髙厲空造一貫忠恕之域吾見其自大
　而無得也學曽子者當自有子孝弟之言始曰檀弓
　記有子之言皆可信乎曰王無咎嘗辨之矣若語子
　游欲去喪之踊孺子䵍之喪哀公欲設撥以問若若
　對以為可皆非也惟論語所載為是(若璩按嘗讀此/條因悟有若不)
　(可屈兩廡當於廟庭上廣而為十二哲徳行冇三人/焉閔子騫冉伯牛仲弓言語亦三人焉宰我子貢有)
　(若政事亦三人焉冉有季路公西華文學亦三人焉/子游子夏子張或曰公西華政事之才實並由求既)
　(聞命矣而子張之列文學也何居余曰子夏子游子/張皆有聖人之一體他日子夏子張子游以有若似)
　(聖人皆孟子言也前以孟子斷升有若/則此以孟子斷屬文學於子張也何疑)
春秋正義云哀公問主於宰我案古論語及孔鄭皆以
　為社主張包周等並為廟主今本作問社集解用孔
　氏説凡建邦立社各以其土所宜之木亦不言社主
　然正義必有據
張衡思𤣥賦匪仁里其焉宅兮匪義迹其焉追注引論
　語里仁為美宅不處仁焉得知里宅皆居也石林云
　以擇為宅則里猶宅也盖古文云然今以宅為擇而
　謂里為所居乃鄭氏訓解而何晏從之當以古文為
　正致堂云里居也居仁如里安仁者也
商為起予理明辭達也回非助我黙識心通也
説苑管仲築三歸之臺以自傷於民集注取之
舉直錯諸枉舉枉錯諸直孫季和謂舉直而加之枉之
　上則民服枉固服於直也舉枉而加之直之上則民
　不服直固非枉之所能服也(若諸家解何用加二諸/字  若璩按此尤與子)
　(夏舜有天下選於衆舉臯/陶不言錯四凶引證合)
王景文曰孔子見起證而知其末故曰其或繼周者雖
　百世可知也孟子見進證而知其極故曰千嵗之日
　至可坐而致也邵氏見困證而知其窮故曰茍有命
　世之人雖民如夷狄三變而帝道可舉惜時無百年
　之世世無百年之人時難人難不其然乎(邵子之言/見觀物篇)
黙而識之朱子謂不言而存諸心屢空不取虚中之説
　恐學者流於異端也
申棖鄭康成云盖孔子弟子申續史記云申棠字周家
　語云申續字周今史記以棠為黨家語以續為績傳
　寫之訛也後漢王政碑云有羔羊之絜無申棠之欲
　亦以棖為棠則申棠申棖一人爾唐開元封申黨召
　陵伯又封申棖魯伯本朝祥符封棖文登侯又封黨
　淄川侯俱列從祀黨即棠也一人而為二人失於詳
　考論語釋文也史記索隠謂文翁圖有申棖申棠今
　所𫝊禮殿圖有申黨無申棖(若璩按直至明嘉靖九/年始存棖去黨以合論)
　(語板末行申棠/元  作申堂)
甘羅曰項橐七嵗為孔子師董仲舒對策此亡異於達
　巷黨人不學而自知孟康注人項槖也隷釋載逢盛
　碑以為后橐孟康之説未知所出論語注疏無之
師摰之始鄭康成謂魯太師之名太師摯適齊孔安國
　以為魯哀公時人康成以為周平王時人班固禮樂
　志謂殷紂作淫聲樂官師瞽抱其器而奔散或適諸
　侯或入河海古今人表列大師摯以下八人於紂時
　呉斗南云按商本紀紂世抱樂器而犇者大師疵少
　師彊也人表亦列此二人於師摯八人之後誤合兩
　事為一石林云司馬遷論周厲王事曰師摯見之矣
　則師摯厲王時人也諸説不同横渠從孔安國注
考其所為觀其所由察其所安亦見大戴禮文王官人
　篇
老彭鄭注云老耼彭祖龜山曰老氏以自然為宗謂之
　不作可也朱文公曰以曽子問言禮證之述而不作
　信而好古皆可見盖耼周之史官掌國之典籍三皇
　五帝之書故能述古事而信好之如五千言或古有
　是語而傳之列子引黄帝書即谷神不死章也耼雖
　知禮謂行之反以多事故欲滅絶之禮運謀用是作
　兵由此起亦有此意致堂曰仲尼問禮或以證舊聞
　或以絶滅禮學之故振而作之使於問答之際有啓
　發非以為師也
王無咎云鹿邑之外有互鄉城邑人相𫝊謂互鄉童子
　見孔子者此處也前代因立互鄉縣其城猶存(鹿邑/屬亳)
　(縣亳若璩按宋地理/志  縣當作亳州)
不舎晝夜釋文舎音捨集注亦云上聲而楚辭辨證云
　洪引顔師古曰舎止息也屋舎次舎皆此義論語不
　舎晝夜謂曉夕不息耳今人或音捨者非是辨證乃
　朱子晩嵗之書當從之
龎涓孫臏同學兵法蘇秦張儀同學從衡李斯韓非同
　學刑名始也朋而終也仇故曰小人同而不和比而
　不周
思欲近近則精慮欲逺逺則周
四教以文為先自博而約四科以文為後自本而末
互鄉童子則進之開其善也闕黨童子則抑之勉其學
　也
草廬一言而定三分之業一言之興邦也夕陽亭一言
　而召五胡之亂一言之喪邦也
唐太宗文學館學士許敬宗與焉裴晉公淮西賔佐李
　宗閔與焉以是知佞人之難逺
尹和静云君臣以義合者也故君使臣以禮則臣事君
　以忠東澗(若璩按東/澗湯漢號)謂如言父慈子孝加一則字失
　本義矣
以能問於不能以多問於寡有若無實若虚犯而不校
　顔子和風慶雲之景象也富貴不能淫貧賤不能移
　威武不能屈孟子泰山巖巖之氣象也
麻冕禮也今也純儉鄭注純黑繒也側基反而釋文以
　鄭為下音今讀者從上音如字非也按儀禮疏古緇
　䊷二字並行緇布之緇本字不誤䊷帛之䊷多誤為
　純周禮純帛注純實緇字古緇以才為聲(釋文純側/其反依字)
　(從系才詩行露箋䊷帛釋文云䊷音緇依字系旁才/後人以才為屯因作純又丰詩箋云士妻䊷衣儀禮)
　(純衣釋文無音亦非也/集解純絲也取説文)
君子不以紺緅飾孔氏注一入曰緅石林云考工記三
　入為纁五入為緅七入為緇緅在纁緇之間爾雅一
　入為縓禮練衣黄裏縓縁練冠麻衣縓縁盖孔氏誤
　以緅為縓則緅不可為近喪服集注謂緅絳色以飾
　練服亦用孔注(正義曰一入為緅未知出何書又云/三年練以緅飾衣似讀緅為縓當以)
　(石林之/説為正)
馬融注論語云所因三綱五常大學衍義謂三綱之説
　始見於白虎通愚按谷永𫝊云勤三綱之嚴太𤣥永
　次五云三綱得于中極天永厥福其説尚矣禮記正
　義引禮緯含文嘉有三綱之言然緯書亦起於西漢
　之末
太平御覽引莊子曰孔子病子貢出卜孔子曰子待也
　吾坐席不敢先居處若齊食飲若祭吾卜之久矣子
　路請禱可以參觀
仁者静孔安國云無欲故静(與太極/圖説同)
石林解執禮云猶執射執御之執記曰秋學禮執禮者
　詔之盖古者謂持禮書以治人者皆曰執周官大史
　大祭祀㝛之日讀禮書祭之日執書以次位常凡射
　事執其禮事此禮之見於書者也解雅頌各得其所
　云季札觀魯樂以小雅為周徳之衰大雅為文王之
　徳小雅皆變雅大雅皆正雅楚莊王言武王克商作
　頌以時邁為首而武次之賚為第三桓為第六以所
　作為先後以此考之雅以正變為大小頌以所作為
　先後者詩未删之序也論政事之廢興而以所陳者
　為大小推功徳之形容而以所告者為先後者删詩
　之序也其説可以補注義之遺
吕氏春秋楚有直躬者其父竊羊而謁之上上執而將
　誅之直躬者請代之將誅矣告吏曰父竊羊而謁之
　不亦信乎父誅而代之不亦孝乎信且孝而誅之國
　將有不誅者乎荆王聞之乃不誅也孔子聞之曰異
　哉直躬之為信也一父而載取名焉故直躬之信不
　若無信此即葉公所云也(致堂曰直躬猶曰正己而/呂氏春秋以為人姓名妄)
　(也/)
周生列子云舜嘗駕五龍以騰唐衢武嘗服九駮以馳
　文塗此上御也謂五臣九臣
文子曰人皆以無用害有用故知不博而日不足以博
　奕之日問道聞見深矣可以發明無所用心之戒(言/無)
　(所用心之害非以博奕為賢也讀此/章者當以韋昭之論陶侃之言參觀)
曹操祭橋𤣥文曰仲尼稱不如顔淵注引論語孔子謂
　子貢吾與汝俱不如也按包氏解云吾與女俱不如
周有八士包氏注云四乳生八子其説本董仲舒春秋
　繁露(謂四産得八男皆君子/雄俊此天所以興周國)周書武寤篇(若璩按當/作和寤解)
　尹氏八士注云武王賢臣晉語文王詢八虞賈逵云
　周八士皆在虞官以仲舒興周之言考之當在文武
　時(若璩按楊升菴以周書克殷解命南宫忽振鹿臺/之財為即仲忽命南宫百達遷九鼎即伯達君奭)
　(有若南宫括即伯括則八士者南宫氏也康成注成/王時人者近之亦一解  魏書靈徴志髙祖延興三)
　(年秀容郡婦人一産四男四産十六男後山叢談郯/城民妻有二十一子而雙生者七較八士更多三乳)
東坡解孟莊子之孝為獻子石林謂以獻子為穆伯之
　子以惠叔為惠伯讀左氏不精二者皆誤(致堂取蘇/説而不辨)
　(其誤伯若璩按穆伯即公孫敖乃孟獻子之祖獻子/父文  名榖叔服所謂榖也食子者惠叔名難公孫)
　(敖次子叔服所謂難也收子者至惠伯為叔仲氏父/公孫兹祖叔牙與惠叔係從祖昆弟小功服非一人)
　(也/)
吕氏春秋不茍論曰孔丘墨翟晝日諷誦習業夜親見
　文王周公旦而問焉注引論語夢見周公(孔墨並稱/始於戰國)
　(之士其流及於漢儒/雖韓退之亦不免)
逸民各論其行而不及朱張或曰其行與孔子同故不
　復論也釋文引王弼注朱張字子弓荀卿以比孔子
虞仲夷逸隠居放言包氏注放置也不復言世務介之
　推曰言身之文也身將隠焉用文之中庸曰其黙足
　以容古注亦有味
論語疏案春秋少陽篇伯夷姓墨名允字公信伯長也
　夷諡叔齊名智字公達伯夷之弟齊亦諡也少陽篇
　未詳何書(真宗問陳彭年墨允墨智何人彭年曰伯/夷叔齊也上問見何書曰春秋少陽夷齊)
　(之父名初/字子朝)胡明仲曰少陽篇以夷齊為伯叔之諡彼
　已去國隠居終身尚誰為之節惠哉盖如伯達仲忽
　亦名而已矣
沮溺荷蓧之行雖未能合乎中陳仲子之操雖未能充
　其類然惟孔孟可以議之斯人清風逺韻如鸞鵠之
　髙翔玉雪之不汙視世俗殉利亡恥饕榮茍得者猶
　腐鼠糞壤也小人無忌憚自以為中庸而逸民清士
　乃在譏評之列學者其審諸
吕氏春秋云子路揜雉得而復釋之盖因子路共之而
　為此説朱文公集注引晁劉兩説共字當為共執之
　義
上蔡云聖人語常而不語怪語徳而不語力語治而不
　語亂語人而不語神本王無咎之説
陸務觀云一言可以終身行之者其恕乎此聖門一字
　銘也詩三百一言以蔽之曰思無邪此聖門三字銘
　也
為力不同科馬融解云力役有上中下三科(五峯謂/此説是)
譬諸草木區以别矣五峯曰草木生於粟粒之萌及其
　長大根莖華實雖凌雲蔽日據山蟠地從初具乎一
　萌之内而未嘗自外増益之也(用樂記區/萌字音勾)朱文公曰
　林少穎亦説與黄祖舜如此
漢藝文志小道可觀蔡邕傳致逺則泥以子夏之言為
　孔子唐孔穎達𫝊以能問於不能以曾子之言為孔
　子
卞莊子之勇或問云事見新序愚按荀子大畧篇齊人
　欲伐魯忌卞莊子不敢過卞此可見其有勇也
史記正義首陽山有五顔師古注漢書云伯夷歌登彼
　西山當以隴西為是石曼卿詩曰恥生湯武干戈日
　寧死唐虞揖遜區謂首陽在河東蒲坂乃舜都也余
　嘗考之曽子書以為夷齊死於濟澮之間其人成名
　於天下又云二子居河濟之間則曼卿謂首陽在蒲
　為得其實(澮水名左氏/所謂汾澮)
水一也孔子觀之而明道體之無息孟子觀之而明為
　學之有本荀子亦云水至平端不傾心術如此象聖
　人其觀於水也亦亞於孔孟矣於此見格物之學
吕成公讀論語躬自厚而薄責於人遂終身無暴怒絜
　齋見象山讀康誥有感悟反己切責若無所容前輩
　切己省察如此
孔庭之教曰詩禮子思曰夫子之教必始於詩書而終
　於禮樂雜説不與焉荀子勸學亦曰其數則始乎誦
　經終乎讀禮其義則始乎為士終乎為聖人(經謂/詩書)
四勿九思皆以視為先見弓以為虵見寢石以為伏虎
　視汨其心也閔周者黍稷不分念親者莪蒿莫辨心
　惑其視也呉筠心目論以動神者心亂心者目隂符
　經心生於物死於物機在目蔡季通釋其義曰老子
　曰不見可欲使心不亂西方論六根六識必先曰眼
　曰色均是意也
古者士傳言諫其言責與公卿大夫等及世之衰公卿
　大夫不言而士言之於是有欲毁鄉校者有謂處士
　横議者不知三代之盛士亦有言責也夫子曰天下
　有道庶人不議而不及士其指微矣(乙酉二月夢前/宰輔以太學所)
　(上書求余跋語夢中作此寤而識之載若璩按乙酉/為元世祖至元二十二年宋亡已九  猶感夢如是)
　(與韋孟夢爭/王室何異)
非帷裳必殺之鄭康成云帷裳謂朝祭之服其制正幅
　如帷非帷裳者謂深衣削其幅縫齊倍要見春秋正
　義(集解不取集/注用鄭説)
孔門弟子惟言偃呉人而澹臺滅明南游至江史記正
　義蘇州南五里有澹臺湖儒林傳澹臺子羽居楚
韓非曰季孫相魯子路為郈令魯以五月起衆為長溝
　子路以其私秩粟為漿飯要作溝者於五父之衢而
　餐之孔子聞之使子貢往覆其飯擊毁其器曰魯君
　有民子奚為乃餐之言未卒而季孫使者至讓曰肥
　也起民而使之先生使弟子令徒役而餐之將奪肥
　之民耶孔子駕而去魯此雖與論語史記不同然亦
　夫子去魯之一事也(考左氏傳郈/叔孫之邑也)
申屠嘉不受私謁則可以折幸臣董仲舒正身率下則
　可以事驕王魏相以廉正霍氏不能誣袁安任隗以
　素行竇氏無以害故曰其身正不令而行茍正其身
　矣於從政乎何有
君子不因小人而求福孔子之於彌子也不因小人而
　避禍叔向之於樂王鮒也朱博之黨丁傅福可求乎
　賈捐之之諂石顯禍可避乎故曰不知命無以為
　君子
朱子以無垢(若璩按無垢/張九成號)為雜學論語集注獨取審富
　貴安貧賤之語
陳仲猷曰逝者如斯夫道體無窮借水以明之鳶飛戾
　天魚躍于淵道體無不在借鳶魚以明之葉仲圭曰
　出入無時莫知其鄉常人之心也寂然不動感而遂
　通聖人之心也聖人之心豈常人之所無哉昬與明
　異而已矣仲猷仲圭皆余同年
王充云浴乎沂涉沂水也風乎舞雩風歌也仲長統云
　諷於舞雩之下愚以風為諷則與詠而歸一意矣當
　從舊説(愚下何挍/本有謂字)
上蔡論語解引元澤云(王元/澤)教之化民也深於命民之
　效上也捷於令本史記趙良之言(商君/傳)
集注蘧伯玉於孫林父甯殖放弑之謀不對而出按左
　氏傳甯殖當為甯喜
史記循吏傳孫叔敖三得相而不喜三去相而不悔與
　令尹子文之事相類恐是一事(若璩按孫叔敖為令/尹於楚莊王十六年)
　(癸亥後七年莊王即卒叔敖死/莊王時必無三相三去之事)
范伯崇曰温故而不知新雖能讀墳典索丘足以為史
　而不足以為師
劉子謹獨篇曰顔回不以夜浴改容顔氏家訓曰曽子
　七十乃學名聞天下皆未詳所出家語曽參少孔子
　四十六嵗非老而學者
蘧伯玉史記謂孔子所嚴事不當在弟子列禮殿圖有
　之而唐宋皆錫封從享公伯寮非孔子弟子乃季氏
　之黨致堂胡氏之説當矣家語不列其名氏盖自史
　記失之家語有縣亶字子象史記索隠以為縣豐唐
　宋封爵皆不及焉禮記檀弓有縣子豈其人與(若璩/按檀)
　(弓明著縣子/之名曰瑣)
栁子厚與太學諸生書曰仲尼吾黨狂狷南郭獻譏按
　荀子法行篇南郭惠子問於子貢曰夫子之門何其
　雜也(非以狂/狷為譏)
無可無不可致堂謂以五字成文聖人從容中道無所
　偏倚世之通儻不泥者纔足謂之無不可爾馬援以
　此稱髙帝亦稔於常談(若璩按元稹亦稱杜子/美詩為無可無不可)
夫子之割之席曽子之簀一於正而已論學則曰正心
　論政則曰正身
善人吾不得而見之矣得見有恒者斯可矣善人周公
　所謂吉士也有恒周公所謂常人也
微生髙漢古今人表作尾生髙(盖即莊子所謂尾生東/方朔曰信若尾生然尾)
　(生之信/非信也)
鄭校周之本以齊古讀正凡五十事(釋/文)
陳自明以子見南子為南蒯以傳考之昭公十二年南
　蒯叛孔子年方二十有二子路少孔子九嵗年方十
　三其説鑿而不通矣
聖人毋必而鄉黨言必者十有五(若璩按五/當作七)記必為之
　事也其傳易曰積善之家必有餘慶積不善之家必
　有餘殃隂疑於陽必戰小人勿用必亂邦也著必然
　之理也
孔門受道惟顔曾子貢(太史公稱子貢一出存魯亂齊/破呉彊晉伯越是以戰國説客)
　(視子貢也又列於貨殖傳以論語一言而斷其終身/可乎子貢聞一以貫之之傳與曽子同貨殖何足以)
　(疵/之)
過則勿憚改非禮勿視非禮勿聽非禮勿言非禮勿動
　己所不欲勿施於人勿欺也皆斷以勿盖去惡不力
　則為善不勇
孔門獨顔子為好學所問曰為仁曰為邦成己成物體
　用本末備矣
唐棣與常棣不同致堂謂偏其反而即詩常棣篇孔子
　删而不取恐誤
闕黨之童游聖門者也夫子抑其躁是以知心之易放
　互鄉之童難與言者也夫子與其進是以知習之可
　移
　　孝經
孝經序六家異同今考經典序録有孔鄭王劉韋五家
　而無虞翻注(有虞槃佑東/晉處士也)
致堂謂考經非曽子所自為也曽子問孝於仲尼退而
　與門弟子言之門弟子類而成書晁子止謂何休稱
　子曰吾志在春秋行在孝經則孔子自著也今首章
　云仲尼居則非孔子所著矣當是曽子弟子所為書
　馮氏曰子思作中庸追述其祖之語乃稱字是書當
　成於子思之手
古文孝經漢志書序謂出孔壁而許冲上其父説文曰
　孝昭帝時魯國三老所獻其説不同
當不義則子不可不爭於父孟子云父子之間不責善
　荆公謂當不義則爭之非責善也晁子止讀書志乃
　謂介甫阿其所好盖子止守景迂之學以孟子為疑
　非篤論也朱文公於孟子集注取荆公之説
是何言與司馬公解云言之不通也范太史説誤以言
　之不通也五字為經文古今文皆無朱文公集所載
　刋誤亦無之(近世所傳刋誤以/五字入經文非也)
孝經鄭氏注陸徳明云與康成注五經不同今按康成
　有六天之説而孝經注云上帝天之别名故陸澄謂
　不與注書相類
荀子述孔子之言曰昔萬乗之國有爭臣四人則封疆
　不削千乗之國有爭臣三人則社稷不危百乗之國
　有爭臣二人則宗廟不輟父有爭子不行無禮士有
　爭友不為不義與孝經稍異
彭忠肅公以致敬致樂致憂致哀致嚴裒集格言為五
　致録司馬公家範亦以五致類事忠肅之書本於此
　(若璩按忠肅名龜年字子夀清江人/嘗從朱子質疑五致録見宋史本傳)
國史志云孝經孔安國傳古二十二章有閨門篇為世
　所疑鄭氏注今十八章相承言康成作鄭志目録不
　載通儒皆驗其非開元中孝明纂諸説自注以奪二
　家然尚不知鄭氏之為小同(若璩按鄭氏乃小同注/孝經非康成也説頗有)
　(徴/)
王去非云學者學乎孝教者教乎孝故皆從孝字(慈湖/蒙齋)
　(謂古孝字只是學字愚按古文韻學字古老子作/□教字郭昭卿字指作□  若璩按蒙齋𡊮甫號)
不敢毁傷至不敢失於臣妾言不敢者九管子曰賢者
　行於不敢而立於不能詩於文王仲山甫皆曰小心
　翼翼
求忠臣必於孝子之門孝經緯之言也(見東漢韋/彪傳注)
劉盛不好讀書惟讀孝經論語曰誦此能行足矣安用
　多誦而不行乎蘇綽戒子威云讀孝經一卷足以立
　身治國何用多為愚謂梁元帝之萬卷不如盛綽之
　一言學不知要猶不學也
范太史孝經説曰能事親則能事神真文忠公勸孝文
　曰侍郎王公(盖梅/溪也)見人禮塔呼而告之曰汝有在家
　佛何不供養盖謂人能奉親即是奉佛
嚴父莫大於配天神宗聖訓云周公宗祀乃在成王之
　世成王以文王為祖則明堂非以考配明矣(自唐代/宗用杜)
　(鴻漸等議明堂以考肅宗配上/帝一時誤禮非祀無豐昵之義)
孝子之事親終矣此言喪祭之終而孝子之心昊天罔
　極未為孝之終也曽子戰兢知免而易簀得正猶在
　其後信乎終之之難也
　
　
　
　
　
　
　
　
　困學紀聞卷七
欽定四庫全書
　困學紀聞卷八
　　　　　　　　　　　　宋　王應麟　撰
　　孟子
孟子集注序説引史記列傳以為孟子之書孟子自作
　韓子曰軻之書非自著盖史記近是而滕文公首章
　道性善注則曰門人不能盡記其辭又第四章決汝
　漢注曰記者之誤呉伯豐以問朱文公文公答曰前
　説是後兩處失之熟讀七篇觀其筆勢如鎔鑄而成
　非綴緝所就也
趙氏孟子章指引論語曰力行近仁誤以中庸為論語
　無垢孝經解誤以臨深履薄為衛武公之詩致堂無
　逸傳誤以不解于位為泂酌(呉才老書裨傳臣辨誤/以晉侯重耳為申生誠)
　(齋易傳後序誤以/韓宣子為季札)
文選陳孔璋為曹洪書云有子勝斐然之志注引墨子
　曰二三子復於子墨子曰告子勝仁子墨子曰未必
　然也告子為仁猶跂以為長偃以為廣不可久也勝
　盖告子之名豈即孟子所謂告子歟
文選注引孟子曰墨子兼愛摩頂致於踵趙岐曰致至
　也今本作放踵(注無致至/也三字)
元和郡縣志齊雪宫故址在青州臨淄縣東北六里晏
　子春秋所謂齊侯見晏子于雪宫(若璩按今晏子春/秋無李吉甫所引)
　(語/)
孟子以齊王由反手也趙岐注謂譏管晏不勉其君以
　王業文王望道而未之見注謂殷禄未盡尚有賢臣
　道未得至王無咎非之曰岐名通孟子而實汨之
琴張注謂子張善鼓琴盖未知左傳有琴張
周公思兼三王以施四事注云四事禹湯文武所行事
　也而伏生大𫝊云周公兼思三王之道以施於春秋
　冬夏其説陋矣
滕定公文公按趙氏注古紀世本滕國有考公麇元公
　𢎞即定公文公也世本今無傳此可備㕘攷
志曰喪祭從先祖注引周禮小史掌邦國之志愚謂邦
　國之志若周志史佚之志鄭書楚書秦記之類
孟子疏謂齊王悦南郭先生吹竽喜鄒忌鼔琴安知與
　衆樂樂愚考之史記騶忌以鼔琴見齊威王非宣王
　也惟南郭處士吹竽乃宣王時見韓非内儲説
説苑景差相鄭鄭人有冬涉水者出而脛寒後景差過
　之下陪乗而載之覆以上衽叔向聞之曰景子為人
　國相豈不固哉吾聞良吏居之三月而溝渠修十月
　而津梁成六畜且不濡足而况人乎此即孟子所言
　子産以乗輿濟人之事也叔向之時鄭無景差當以
　孟子為正
曽西注以為曽子之孫集注因之經典序録曽申字子
　西曽參之子子夏以詩𫝊曽申左丘明作傳以授曽
　申(曽西之學/於此可考)楚鬬宜申公子申皆字子西則曽西之
　為曽申無疑(若璩按此足正集注之/誤以齊桓為兄亦然)
郅惲曰孟軻以彊其君之所不能為忠量其君之所不
　能為賊與今孟子語小異
謹庠序之教申之以孝悌之義頒白者不負戴於道路
　矣愚按書大𫝊云嵗事既畢餘子皆入學十五入小
　學十八入大學距冬至四十五日始出學傅農事上
　老平明坐於右塾庶老坐於左塾餘子畢出然後歸
　夕亦如之餘子皆入父之齒隨行兄之齒鴈行朋友
　不相踰輕任并重任分頒白不提挈出入皆如之此
　之謂造士漢書食貨志云春將出民里胥平旦坐於
　右塾鄰長坐於左塾云云入者必持薪樵輕重相分
　斑白不提挈孝悌之義當以是觀之
棄禮捐恥(若璩按/賈誼語)秦所以敗恥尚失所(按于/寳語)晉所以替
　恥之於人大矣
陳蕃諫校獵曰齊景公欲觀於海放乎琅邪晏子為陳
　百姓惡聞旌旗輿馬之音舉首嚬眉之感景公為之
　不行此以孟子二章為一事
梁惠王西喪地於秦七百里潏水李氏曰初北地郡屬
　魏後盡為秦并喪於秦不止七百里也(若璩按魏無/北郡地當作)
　(上郡正義云今鄜綏等州也秦本紀惠文君十年魏/納上郡十五縣即魏世家㐮王七年盡入上郡于秦)
　(事在孟子適梁後八年當梁惠王/語時地止喪七百里仍是實録)
法言修身篇引孟子曰夫有意而不至者有矣未有無
　意而至者也今孟子無此語其在外書歟
周子静(端/朝)為學官小司成襲盖卿以守氣不如守約命
　題子静曰氣不與約字對兩守字著畧㸃晦翁注甚
　明豈可破句讀孟子
尸子引孔子曰誦詩讀書與古人居金樓子曰曽生謂
　誦詩讀書與古人居讀書誦詩與古人期孟子誦其
　詩讀其書不知其人可乎斯言亦有所本
命不可委故孟子言立命心不可委故南軒以陶淵明
　委心之言為非
仁曰仁術儒曰儒術術即道也申不害以術治韓鼂錯
　言術數公孫𢎞謂智者術之原君子始惡乎術矣故
　學者當擇術
致堂曰楊朱與老耼同時墨翟又在前宗師大禹而晏
　嬰學之以為楊墨出於師商考之不詳甚矣朱文公
　曰莊周之學出於老氏韓子始謂子夏之後有田子
　方子方之後流而為莊周以其書之稱子方者考之
　則子方之學子夏周之學子方者皆不可見愚謂觀
　此二説則異端之學非孔門弟子𫝊流之差也(若璩/按史)
　(記儒林傳序如田子方段干木呉起禽滑釐之屬皆/受業於子夏之倫故曰子夏之學有田子方田子方)
　(侍坐魏文侯自稱其師曰東郭順子為真人為天人/正莊周所宋尚者安得謂非其𫝊流昌黎語皆有本)
莊子曰為善無近名為惡無近刑縁督以為經又曰將
　處夫材與不材之間此子莫之執中也
楊之學似老墨之學似佛(楊朱書惟/見于列子)
董仲舒云以仁治人以義治我劉原父云仁字從人義
　字從我豈造文之意邪愚謂告子仁内義外之説孟
　子非之若以人我分仁義是仁外義内其流為兼愛
　為我矣
孟子引費惠公之言謂小國之君也春秋時費為魯季
　氏之邑史記楚世家有鄒費郯邳盖戰國時以邑為
　國意者魯季氏之僭歟(若璩按吕氏春秋亦有以滕/費則勞以鄒魯則逸為日知)
　(録所/遺)
仁人心也求其放心此孟子直指本心處但禪學有體
　無用
曹交注謂曹君之弟按左𫝊哀公八年宋滅曹至孟子
　時曹亡久矣曹交盖以國為氏者(若璩按曹亡久矣/余有辯見四書釋)
　(地/續)
老泉三子知聖人汙論誤以汙字為句趙岐謂孟子知
　其言大過故貶謂之汙下亦非孟子之意(若璩按何/屺曕曰今)
　(刋本趙注非全文偽疏毎章之首總舉大意其語多/協韻者皆割趙注為之毛斧季從真定梁氏借得宋)
　(槧本影鈔者具在安得好古之士/重刋以復趙注之舊也聞所未聞)
史記六國表注皇甫謐曰孟子稱禹生石紐西夷人也
　今無此語
孟子字未聞孔叢子云子車注一作子居居貧坎軻故
　名軻字子居亦稱字子輿疑皆傅㑹(聖證論云子思/書孔叢子有孟)
　(子居即是軻也/傅子云孟子輿)
孟子正義云唐林謹思續孟子書二卷謂孟子七篇非
　軻自著乃弟子共記其言與韓文公之説同
正義序云孫奭崇文總目館閣書目讀書志皆無之朱
　文公謂邵武士人作不解名物制度其書不似疏
吕氏春秋舜行徳三年而三苖服孔子聞之曰通乎徳
　之情則孟門太行不為險矣故曰徳之速疾乎以郵
　傳命此可以證孟子引孔子之言
墨之治喪以薄宋書禮志引尸子禹治水為喪法曰桐
　棺三寸制喪三日盖墨家託於禹也
好樂好勇好貨色齊宣王所以不能用孟子也文帝好
　清静故不能用賈誼武帝好紛更故不能用汲黯(若/璩)
　(按好樂當讀如悦樂之樂莊暴此章惟鼓樂之樂/讀如字宋陳善捫蝨新話實云詳見余潛丘劄記)
上有好者下必甚焉光武封一卓茂而節義之俗成太
　宗誅一徳儒而諫爭之門闢信乎如風之偃草也(若/璩)
　(按晉傅𤣥疏言魏武好法術而天下貴刑名魏文慕/通達而天下賤守節霸朝且然況大一統之君哉)
不仁而得天下未之有也秦皇以不仁得之矣二世而
　失猶不得也
惟尹躬暨湯咸有一徳克享天心故湯曰天吏尹曰天
　民
孟子學伊尹者也當今之世舎我其誰也是亦聖之任
仁在乎熟之而已矣子路未熟之五榖管仲已熟之荑
　稗楊墨五榖之螟螣
照乗之珠和氏之璧戰國之君以為寳故曰諸侯之寳
　三
為天吏則可以伐燕於漢楚見之董公未説漢王之前
　以强弱角勝負所謂以燕伐燕也三軍縞素之後則
　為天吏矣仁義之言齊梁以為迂濶者董公一言而
　漢楚之興亡決焉可謂豪傑之士(若璩按董公遮説/漢王之言賴漢書)
　(始得/聞)
弱而不可輕者民也古先哲王曰敬民曰畏民石守道
　謂湯以七十里亡夏文王以百里亡商陳勝以匹夫
　亡秦民可不畏乎故曰民為貴(太史公以陳涉與湯/武並言涉豈能為湯)
　(武哉盖楚漢間豪傑之餘論也民若璩按趙威后對/齊使者言茍無嵗何有民茍無  何冇君戰國時猶)
　(有此/髙論)
善推其所為此心之充拓也求其放心此心之收斂也
　致堂曰心無理不該亡而不能推則視之不見聽之
　不聞痒痾疾痛之不知存而善推則潛天地撫四海
　致千嵗之日至知百世之損益此言充拓之功也西
　山曰心一而己由義理而發無以害之可使與天地
　參由形氣而發無以檢之至於違禽獸不逺此言收
　斂之功也不闔則無闢不涵養則不能推廣
守孰為大守身為大有猷有為矣必曰有守不虧其義
　矣必曰不更其守何徳將歎習曰入時愈深則趨正
　愈逺以守身為法以入時為戒可謂士矣
行一不義殺一不辜而得天下皆不為也諸葛武侯謂
　漢賊不兩立其義正矣然取劉璋之事可謂義乎(若/璩)
　(按朱子曰三代而下以義為之只冇一箇諸葛孔明/郭汾陽功名愈大而心愈小易傳及諸葛次及郭汾)
　(陽/)
君子可欺以其方難罔以非其道日無再中之理而新
　垣平言之日無漸長之理而袁充言之漢文隋文皆
　以是改元漢文悟平之詐而隋文終受充之欺此存
　亡之判與(若璩按漢文帝改後元元/年隋文帝改仁夀元年)
夫道一而已矣為善而雜於利者非善也為儒而雜於
　異端者非儒也
堯使契為司徒教以人倫學所以明人倫舜察於人倫
　居中國去人倫無君子如之何其可也孟子道性善
　稱堯舜莫大於人倫此正人心之本原也
晏子春秋曰有賢而不知一不祥知而不用二不祥用
　而不任三不祥孟子謂言無實不祥不祥之實蔽賢
　者當之盖古有此言也
孺子滄浪之歌亦見於楚辭漁父考之禹貢漢水東為
　滄浪之水則此楚歌聲也文子亦云混混之水濁可
　以濯吾足乎泠泠之水清可以濯吾纓乎
無恆産而有恆心者惟士為能古之士所以異於民也
　蘇秦無二頃田而奔走游説豈所謂士哉水心葉氏
　云周衰不復取士孔孟不以其不取而不教也孔孟
　之徒不以其不取而不學也道在焉故也
不得志修身見於世上蔡謝子曰天下皆亂而已獨治
　不害為太平蜀士楊肩吾曰天下雖不治平而吾國
　未嘗不治且平者岐周是也一國雖不治平而吾家
　未嘗不治且平者曽閔是也一家雖不治平而吾身
　吾心未嘗不治且平者舜與周公是也(文子亦云不/憂天下之亂)
　(而樂其身治者/可與言道矣)
鹽鐵論引孟子曰居今之朝不易其俗而成千乗之勢
　不能一朝居也又云今之士今之大夫皆罪人也又
　云王者與人同而如彼者居使然也與今本不同(若/璩)
　(按鹽鐵論皆罪人也下有皆/逢其意以順其惡句不宜漏)
民心之得失此興亡之大幾也林少頴云民之思漢則
　王莽不能脅之使忘民之忘漢則先主不能彊之使
　思唐與政(若璩按與政宋唐説齋/之字名仲友金華人)云民心思漢王郎
　假之而有餘民心去漢孔明扶之而不足
論語終於堯曰篇孟子終於堯舜湯文孔子而荀子亦
　終於堯問其意一也
利與善之間君子必審擇而明辨焉此天理人欲之幾
　善惡正邪之分界也孟子之言公不夷不惠可否之
　間材與不材之間揚莊之言私
若將終身焉窮不失義若固有之達不離道能處窮斯
　能處達
養心莫善於寡欲注云欲利也雖非本指廉者招福濁
　者速禍亦名言也道家者流謂丹經萬卷不如守一
　愚謂不如孟子之七字不養其心而言養生所謂舎
　爾靈龜觀我朶頤也(若璩按真西山疏亦云臣竊謂/仙經萬卷不若誦無逸之一篇)
　(道家千言豈如/玩静夀之兩語)
吕氏春秋開春論云神農之教曰士有當年而不耕者
　則天下或受其飢矣女有當年而不績者則天下或
　受其寒矣故身親耕妻親績所以見致民利也管子
　引神農之數文子亦引神農之法此即許行所為神
　農之言歟漢藝文志農家有神農二十篇劉向别録
　云疑李悝商君所説
孔子孟子皆不之秦荀子嘗入秦而譏其無儒孔子順
　曰秦為不義義所不入其志如魯仲連(若璩按嘗謂/人知齊威王)
　(之朝周而不知後有趙肅侯之朝天子知魯仲/連義不帝秦而不知先已有孔子順義不入秦)
句容有盜改置社稷而盜止下邳有盜遷社稷於南山
　之上盜亦衰息見陳后山談叢岳州田䑕害稼雍明
　逺曰迎貓之祭不修也命祭之鼠隨以斃見范蜀公
　集孟子有變置社稷禮記有八蜡孰謂古制不可行
　於今乎
求在我者盡性於己求在外者聽命於天李成季曰與
　其求於人曷若無欲於己與其使人可賤不若以賤
　自安吕居仁亦以見人有求為非(若璩按魏冰叔亦/言能無求者天不)
　(能/賤)
宿於畫水經注云澅(若璩按今本/水經注作澅)水出時水東去臨淄
　城十八里所謂澅中也俗以澅水為宿留水以孟子
　三宿出澅(或云當作畫後漢耿弇進軍晝中/史記晝邑人王蠋通鑑作晝邑)
以刃與政有以異乎邵子之論秦曰殺人之多不必以
　刃謂天下之人無生路可趨也
商鞅富强之術誘三晉之民力耕於内而使秦民應敵
　於外使梁王用孟子之言施仁政於民秦焉得誘之
　仁勝不仁如春融冰泮故曰仁者無敵(若璩按商鞅/四句出杜氏)
　(通典為/君卿語)
蓋大夫王驩漢泰山郡盖縣故城在沂州沂水縣西北
趙氏春秋論曰五伯者三王之罪人謂其三代而春秋
　之也齊桓其作俑也今之諸侯五伯之罪人謂其春
　秋而戰國之也晉定其作俑也今之大夫今之諸侯
　之罪人謂其戰國而七國之也晉之韓趙魏其作俑
　也
止齋曰人多言常平出漢耿中丞顔師古以夀昌為權
　道豈知常平為古法孟氏言狗彘食人食而不知檢
　塗有餓莩而不知發今文作檢班氏食貨志作斂是
　也夫豐嵗不斂饑嵗不發豈所謂無常平乎(若璩按/古雖豐)
　(穰未有以人食供狗彘者狗彘食人食二語即下章/庖有肥肉四語意集注所謂厚斂於民以養禽獸耳)
　(殊不必/泥班志)
陳烈讀求其放心而悟曰我心不曽收如何記書遂閉
　門静坐不讀書百餘日以收放心然後讀書遂一覽
　無遺(前賢之讀/書如此)
若民則無恆産因無恆心孟子言戰國之民也周之盛
　時以井牧授田以鄉遂設教攸介攸止烝我髦士士
　亦田野之秀民也不惟士有常心民亦有常心矣故
　曰文武興而民好善
　　小學
爾雅注漢武帝時得豹文鼮鼠孝廉郎終軍知之賜絹
　百匹文選注引竇氏家𫝊以為竇攸世祖詔諸侯子
　弟從攸受爾雅二説不同
爾雅西至於邠國謂之四極朱文公曰邠國近在秦隴
　非絶逺之地愚按説文引爾雅曰西至汃國謂四極
　汃西極之水也(府巾/切)
爾雅疏案尸子廣澤篇云墨子貴兼孔子貴公皇子貴衷
　田子貴均列子貴虚料子貴别囿其學之相非也數
　世矣而己皆弇于私也天帝皇后辟公𢎞廓宏溥介
　純夏幠冢晊昄皆大也十有餘名而實一也若使兼
　公虚均衷平易别囿一實則無相非也仁意篇述太
　平之事云燭於玉燭飲於醴泉暢於永風春為青陽
　夏為朱明秋為白藏冬為𤣥英四氣和正光照此之
　謂玉燭甘雨時降萬物以嘉髙者不少下者不多此
　之謂醴泉其風春為發生夏為長嬴秋為方盛冬為
　安静四氣和為通正此之謂永風(四氣和正光照元/板作四氣和為正)
　(光/)
爾雅疏引舎人云按經典序録爾雅有犍為文學注二
　卷一云犍為郡文學卒史臣舎人漢武帝時待詔
白虎通引親屬記即爾雅釋親也通典顔延之曰伯叔
　有父名則兄弟之子不得稱姪從母有母名則姊妹
　之子不可言甥且甥姪惟施於姑舅耳雷次宗曰姪
　字有女明不及伯叔甥字有男見不及從母劉共父
　刋二程先生集改姪為猶子朱文公謂古人固不謂
　兄弟之子為姪亦無云猶子者(記禮者言/猶己之子)但云兄之
　子弟之子然從俗稱姪亦無害於義理也(若璩按顔/氏家訓云)
　(爾雅喪服經左𫝊姪名雖通男女並是對姑之稱晉/世已来始呼叔姪余謂呂氏春秋黎丘部有竒鬼焉)
　(喜效人之子姪昆弟之狀先秦已/稱兄之子弟之子為姪見於此)
傅負版郭璞注未詳即栁子所為作蝜蝂傳者也(西京/賦戎)
　(葵懐羊爾雅䕇懷/羊璞亦曰未詳)
陸璣為詩草木疏劉杳為離騷草木疏王方慶有園庭
　草木疏李文饒有山居草木記君子所以貴乎多識
　也然爾雅不釋蔝蔜字書不見栮榿學者恥一物之
　不知其可忽諸(若璩按蔝蔜璞注雖云未聞其實爾/雅以蔜釋蔝蔜即上文之􁫔􁓾璞注)
　(今蘩􁓾或曰鷄腸草是/也王氏千慮亦有一失)
檟苦荼注今呼早采者為荼晩取者為茗一名荈説文
　茗荼芽也東坡詩周詩記苦荼茗飲出近世(若璩按/三國志)
　(韋曜傳曜初見禮異或密賜/茶荈以當酒茶事見史始此)
急就篇注牡蒙一名黄昬後山詩黄昬湯疑即此也
終軍之對鼮鼠盧若虚之辯鼨鼠江南進士之問天雞
　劉原父之識六駁可謂善讀爾雅矣蔡謨不識彭蜞
　人謂讀爾雅不熟田敏不知日及學之陋也(若璩按/木槿花)
　(朝開暮落故名曰及不知日及/改為白及見宋史儒林敏本傳)
唐𤣥度十體書曰周宣王太史籀始變古文著大篆十
　五篇秦焚詩書惟易與史篇得全逮王莽亂此篇亡
　失建武中獲九篇章帝時王育為作解説所不通者
　十有二三按説文多引王育説如天屈西北為无蒼
　頡出見禿人伏禾中因以制字
説文敘尉律試八體(大篆小篆刻符蟲書/摹印署書殳書隷書)亡新使甄豐
　等改定古文時有六書(古文竒字篆書佐書繆/篆鳥蟲書佐即隷也)書正
　義亦云秦有八體亡新六書(去大篆刻符殳書/署書加古文竒字)藝文
　志謂漢興蕭何草律著其法曰太史試學童以六體
　試之(古文竒字篆書/隷書繆篆蟲書)律即尉律也六體非漢興之法
　當從説文敘改六為八(若璩按説文序漢興試八體/八字實誤辨見余濳丘剳記)
急就篇長樂無極老復丁顔氏解為蠲其子孫之役非
　也即參同契所謂老翁復丁壯(朱文公詩自慶樽前/老復丁黄庭經亦有)
　(此三/字)
董彦逺(若璩按彦逺名逌東平人徽猷閣待/制即撰廣川書跋十卷畫跋六卷者)除正字謝
　啓敘字學涉獵該洽其畧云殘經不悟於郭亡(董疏/莊公)
　(二十有四年郭公胡傳曰此郭公也/先儒或以為郭亡郭亡之説本新序)闕文徒存於夏
　有(閔疏成二年衛侵齊與齊師遇石子欲還孫/子曰不如戰也夏有杜注闕文失新築戰事)馬不
　足一者既失其全(閔疏萬石君傳建為郎中令書奏/事事下讀之曰誤書馬者與尾當)
　(五今乃四不足/一上譴死矣)虎多於六者自乖其數(閔疏顏氏家/訓後漢書酷)
　(吏樊曅為天水郡守民歌曰寜見乳虎穴不入冀府/寺而江南書本穴皆誤作六夫虎豹穴居事之較者)
　(所以班超云不探虎穴安/得虎子寧當論其六七乎)書殘武殪(閔疏宣六年周/書曰殪戎殷殪)
　(即壹衣即殷也中庸壹戎衣而有天下鄭注衣讀如/殷齊人言殷聲如衣某按壹戎衣武成文啓指為殘)
　(似據/康誥)頌亂湯齊(閔疏長發至于湯齊毛傳齊如字禮/記孔子閒居注音躋詩孔疏言三家)
　(詩有讀為躋者下文聖敬日/躋間居躋作齊音齋故曰亂)烏寫混淆(閔疏海録碎/事古語云字)
　(經三寫烏焉成馬則本文寫/字似有誤董疏寫當作馬)魚魯雜糅(閔疏張鷟云/魯之與魚淄)
　(澠莫辨枹朴子云以/魚為魯以帝為虎)増河南之邑為雒減漢東之國
　為隋(閔疏事文類聚漢以火行忌水故洛字去水而/加佳隋以周齊不遑寧處故隨字去辵而從隋)
　避上則辠不從辛(閔疏説文辠字從辛從自言辠人/蹙鼻苦辛之狀秦以辠似皇字改)
　(為/罪)絶下則對因去口(董疏古對字本從口説文云/漢文帝以口多非實改從土)棗
　合而棘氏微足省而踈姓絶(閔疏晉書棗據傳本姓/棘其先避仇改焉束晳)
　(傳漢踈廣之後王莽末廣曽孫孟達避難自/東海徙居沙鹿山南因去踈之足遂改姓馬)定文於
　六穗之禾訓同於導(閔䟽顔氏家訓封禪書導一莖/六穗於庖犧雙觡共抵之獸此)
　(導訓擇光武詔云非徒有豫養導擇之勞是也説文/云䆃禾名引封禪書為證無妨自當有禾名䆃但非)
　(相如所用禾一莖六穗於庖豈成文乎縱强為此語/則下句當云麟雙觡共抵之獸不得云犧也某按史)
　(記載此書道下從禾漢書/文選俱從寸顏注導擇也)分序於八寸之策埶異為
　宗(董疏北史徐遵明𫝊見鄭𤣥論語序云書以八/寸䇿誤作八十宗因曲為之説其僻也皆如此)丁
　尾亂真(董疏莊子云丁子有尾李頤注夫萬物無定/形形無定稱在上為首在下為尾世人謂右)
　(行曲波為尾今丁子二字雖左行曲波亦是/尾也按説文丁字作□是無尾也故曰亂真)鉤須失
　實(閔疏荀子不茍篇鉤有須注即丁子有尾也丁之/曲者為鉤須與尾皆尾類是同也董疏按説文鉤)
　(曲也丁之曲者為鉤今/鉤曲而丁直故曰失實)書立書肖而既謬國名(閔疏/劉向)
　(戰國策序本字多誤脱為/半字以趙為肖以齊為立)為卷為端而遂乖服制(董/疏)
　(玉藻龍卷以祭𤣥端而朝日於東門之外聽朔於南/門之外注卷或作衮字之誤也孔疏禮記本或作卷)
　(字其正經司服及覲禮皆作衮字故鄭注王制云卷/俗讀其通則曰衮是也又注端當為冕字之誤也孔)
　(疏知端當為冕者以下諸侯皮弁聽朔朝服視朝是/視朝之服卑於聽朔今天子皮弁視朝若𤣥端聽朔)
　(則是聽朔之服卑於視朝與諸侯不類/且聽朔大視朝小故知端當為冕也)篆形誤偽誰
　正雲興之祁祁(閔疏顔氏家訓詩云有渰萋萋興雲/祁祁毛傳渰隂雲貌萋萋雲行貌祁)
　(祁徐貌按渀已是隂雲何勞復云/興雲祁祁耶雲當為雨俗寫誤耳)隸體散亡共守鑾
　聲之鉞鉞(閔疏説文鉞車鑾聲從金戉聲呼㑹切詩/曰鑾聲鉞鉞俗作鐬以鉞作斧戉之戉非)
　(是按今庭/燎作噦噦)鎖定銀鐺之名(閔疏顔氏家訓後漢書囚/司徒崔烈以銀璫鏁鋃鐺)
　(大鏁也世多誤作金銀字武烈太/子亦誤嘗作詩云銀鎖三公脚)車改金根之目(閔/疏)
　(事文類聚退之子昶性閣劣為集賢校/理史傳有金根車悉改根字作銀字)知一束二縫
　之為來(閔疏説文來周所受瑞麥來麰一束二縫/象芒束之形天所來也故為形來之來)指
　二首六身之為亥郡章立信救時惟正於四羊(閔疏/東觀)
　(漢記馬援上書成皐令印皐字為白下羊丞印四下/羊尉印白下人人下羊即一縣長吏印文不冋恐天)
　(下不正者多符印所以為信也所/宜齊同事下大司空正郡國印章)國史傳疑考義共
　惑於三豕(閔疏家語卜商返衛見讀史志者云晉師/伐秦三豕渡河子夏曰非也己亥耳讀史)
　(志者問諸晉/史果曰己亥)傅㑹作九禾之秀離析為三刀之州(閔/疏)
　(事文𩔖聚光武生濟陽縣舎是嵗縣界有嘉禾生一/莖九穗因名曰秀晉王濬為廣漢太守夜夢三刀懸)
　(于卧室梁工須臾又夢一刀主簿李毅曰三刀為州/字文益一刀春明府其臨益州乎果然董疏按説文)
　(秀字從禾從乃不從九也州字從/川不從刀也故曰傅㑹曰離析)合樂之奏妄加文
　武之為斌(閔疏魏明帝太和初公卿奏歌以詠徳舞/以象事于文文武為斌謹製樂府名章斌)
　(之舞董疏説文本作彬文質備也/從文配武過為鄙淺故曰妄加)定經之名誤合日
　月之為易(閔疏易蜥易蝘蜓守宫也象形從勿秘書/説日月為易象隂陽也徐曰謂下為月字)
　(也見説文及韻補董疏吾衍謂説文引蒼頡易字象/蜥蜴形蜥蜴善變則知古人託之以喻其變不疑也)
　(虞翻曰日月/為易不可從)字失部居改白水真人之兆(閔疏光武/帝紀王莽)
　(纂位忌惡劉氏以錢文有金刀故改為貨泉或以貨/泉字文為白水真人董疏説文泉字象水流出成川)
　(形不從白亦不從水/也故曰字失部居)書忘形象作非衣小兒之謡(閔/疏)
　(朝野僉載裴炎為中書令時徐敬業欲反令駱賓王/為謡曰一片火兩片火緋衣小兒當殿坐教炎莊上)
　(小兒誦之并都下童子皆唱炎遂與合謀内應又唐/書裴度傳張權輿欲傾度作偽謡云非衣小兒坦其)
　(腹天上有口被驅逐據啓非字似用張謡但以儷白/不類惟加系旁始失裴字形象對又較精董疏非當)
　(作/緋)四十八安取於桑(閔疏事文類聚蜀何祇夢井中/生桑以問占夢趙直直曰桑非)
　(井中之物㑹當移植然桑字四十下八夀恐不過此/祗後至犍為太守四十八果卒董疏何祗事見益部)
　(耆舊傳俗□字從四十八按説文從叒/從木不從十從八也故曰安取於桑)三十七未足
　語世(閔疏秦始皇紀㑹稽碑俱四字句獨三十有七/年多一字元申屠駉家藏舊刻□有七年三十)
　(為□速達反退之自謂識字故孔戣志銘亦云孔世/□八□字世字俗俱作世董疏説文世字從􁓂三十)
　(并也音撤三十年為一世七字從一世旁作七似/七字乃從􁓂而曳長之不從七也故曰未足語世)梁
　父七十二家名雖俱在(閔疏漢郊祀志齊桓公欲封/禪管仲曰古者封泰山禪梁)
　(父者七十二家而夷吾所記者十有二焉董疏桓譚/新論泰山之上有八百餘處而可識知者僅七十有)
　(二/)尉律四十九類書盖已亡(閔疏尉律見説文敘徐/鍇曰尉律漢律篇名董)
　(疏藝文志元始中徵天下通小學者以百數各令記/字於庭中揚雄取其有用者作訓纂篇凡八十九章)
　(四十九疑作八/十九未知是否)誤存舟二間之為航(閔疏顔氏家訓/互從二間舟詩)
　(云巫之秬秠是也今之隸書轉舟為日何/法盛中興書乃以舟在二間為舟航字誤)安識門五
　日之為閏(閔疏㐮九年晉復伐鄭十二月癸亥門其/三門閏月戊寅濟于隂阪注此年無閏月)
　(戊寅戊寅是十二月二十日疑閏為門字閏内王為/五字月為日字晉攻鄭門門各五日癸亥去戊寅十)
　(六日以癸亥始攻攻/輒五日凡十五日也)學者徧觀異書而求其事之所
　出亦多識之一也彦逺有古文集類叙云孔安國以
　隸古易科斗故漢人不識古字開元又廢漢隸易以
　今文故唐人不識隸古(今按書叙為隸古定正義謂/就古文體而從隸以定之雖)
　(隸而猶古盖存古則可慕為隸則可識非謂隸書為/隸古也  若璩按今按書序一段似王氏後自較其)
　(説者疏余晚而得董斯張吹景集載與其僚壻閔元/衢合  彦逺此啓曰困學翁所不能詳其出者吾兩)
　(人以數年林纉力始語語分疏之寧非曠世一大快/余故録之於逐句下惟見㐮三十年傳者不録斯張)
　(字遐周元衢字康侯並烏程人為胡朏明鄰邑前輩/朏明嘗稱其學貪竒炫博云  何屺瞻曰閔董果淹)
　(雅其引海録碎事事文類聚而不舉本/書微染俗學與胡𫝊學古編並後出書)
宋景文公云蕭何自題蒼龍白虎二闕後世署書由何
　始説文扁署也从戸冊戸冊者署門戸之文也
夾漈金石畧云祀巫咸大湫文李斯篆愚按方氏跋詛
　楚文以為秦惠文王二十六年石湖(若壉按石湖/范成大號)亦
　謂當惠文王之世後百餘年東巡泰山刻石則小篆
　非出於李斯
古器銘云十有三月十有四月十有九月云正月乙子
　或云丁子吕與叔考古圖謂嗣王踰年未改元故以
　月數乙子即甲子丁子即丙子世質人淳取其同類
　不然殆不可考曽子固謂古字皆重出此文作亖者
　特二字耳
毛伯敦祝下一字劉原父以為鄭曰文武時毛叔鄭也
　而吕與叔以為􁊈簠銘中上一字歐陽公以為張曰
　宣王時張仲也而與叔以為弡周姜敦伯下一字歐
　陽公以為冏曰穆王時伯冏也而與叔以為百古文
　難考幾於郢書燕説
博古圖晉姜鼎銘用蘄綽綰眉夀伯碩父鼎銘用祈丐
　百禄眉夀綰綽孟姜敦銘綰綽眉夀石湖云似是古
　人祝延常語愚謂漢書安世房中歌云克綽永福顔
　氏注綽緩也亦謂延長
張燕公謝碑額表云孔篆呉札之墳秦存展季之壠言
　孔子篆者始見於此
金石録汲縣太公碑云晉太康二年得竹策之書其紀
　年曰康王六年齊太公望卒參考年數盖夀一百一
　十餘嵗今按書顧命云齊侯吕伋則成王之末伋已
　嗣太公為齊侯矣
潏水李氏云古印有文曰祭尊非姓名乃古之鄉官也
　説苑載鄉官又有祭正亦猶祭酒也
秦詛楚文作於惠文王之時所詛者楚懐王也懐五逺屈
　平邇靳尚而受商於之欺致武闗之執非不幸也然
　入秦不反國人憐之如悲親戚積怨深怒發于陳項
　而秦亡也忽焉六國之滅楚最無罪反爾好還天人
　之理也南公曰楚雖三戸亡秦必楚吁秦詛楚耶楚
　詛秦耶(若璩按此亦具/見王氏懐抱)
徐楚金説文繫𫝊有通釋部叙通論祛妄類聚錯綜疑
　義系述等篇吕太史謂元本斷爛毎行滅去數字故
　尤難讀若得精小學者以許氏説文㕘繹恐猶可補
　也今浙東所刋得於石林葉氏蘇魏公本也
説文飲器象爵者取其鳴節節足足也宋符瑞志鳯凰
　其鳴雄曰節節雌曰足足然則爵即鳯凰歟
宣和中陜右人發地得木簡于罋字皆章草檄云永初
　二年六月丁未朔廿日丙寅朱文公答呉斗南書謂
　東漢討羌檄日辰與通鑑長厯不同盖指此也今考
　通鑑目録漢安帝永初二年六月乙未朔(後漢紀五/月有丙寅)
　(七月有戊辰恐當以長厯為正/  何校本云注二十字亦正文)
漢西域傳安息國書革旁行為書記顔氏注今西方胡
　國及南方林邑書皆横行不直下法苑珠林云造書
　凡有三人長名曰梵其書右行次曰佉盧其書左行
　少者蒼頡其書下行夾漈六書畧云梵書左旋其勢
　向右華書右旋其勢向左
韓文公曰凡為文辭宜畧識字杜子美曰讀書難字過
　字豈易識哉李衡識字説曰讀書須是識字固有讀
　書而不識字者如孔光張禹許敬宗栁宗元非不讀
　書但不識字孔光不識進退字張禹不識剛正字許
　敬宗不識忠孝字栁宗元不識節義字此可為學者
　之戒
周越書苑云郭忠恕以為小篆散而八分生八分破而
　隸書出隸書悖而行書作行書狂而草書聖以此知
　隸書乃今真書趙明誠謂誤以八分為隸自歐陽公
　始(庾肩吾云隸書今之正書張懷瓘云隸書云者程/邈造字皆真正亦曰真書千文云杜藁鍾隸王羲)
　(之傳尤/善隸書)
康節邵子之父古字天叟定律吕聲音以正天下音及
　古今文謂天有隂陽地有剛柔律有闢翕吕有唱和
　一隂一陽交而日月星辰備焉一剛一柔交而金木
　水火備焉一闢一翕而平上去入備焉一唱一和而
　開發收閉備焉律感吕而聲生焉吕應律而音生焉
　觀物之書本于此謂闢翕者律天清濁者吕地先閉
　後開者春也純開者夏也先開後閉者秋也冬則閉
　而無聲東為春聲陽為夏聲此見作韻者亦有所至
　也銜凡冬聲也横渠張子曰商角徴羽皆有主出於
　唇齒喉舌獨宫聲全出於口以兼五聲也夾漈鄭氏
　曰聲為經音為緯平上去入四聲也其體縱故為經
　宫商角徴羽半徴半商七音也其體横故為緯
七音三十六字母出於西域豈所謂學在四夷者歟司
　馬公以三十六字母總三百八十四聲為二十圖夾
　漈謂梵人長於音所得從聞入華人長於文所得從
　見入華則一音該一字梵則一字或貫數音(鳩摩羅/什曰天)
　(竺國俗甚重文制其宫商體韻以入管弦為善/凡覲國王必有賛徳佛經中偈頌皆其式也)
諧聲六書之一也聲韻之學尚矣夾漈謂五書有窮諧
　聲無窮五書尚義諧聲尚聲釋文序録云古人音書
　止為譬況之説孫炎始為反語考古編謂周顒始有
　翻切非也(若璩按音書止為譬/況三句出顔氏家訓)
隋陸法言為切韻五卷後有郭知𤣥等九人増加唐孫
　愐有唐韻今之廣韻則本朝景徳祥符重修今人以
　三書為一或謂廣韻為唐韻非也鶴山魏氏云唐韻
　於二十八删二十九山之後繼以三十先三十一僊
　今平聲分上下以一先二僊為下平之首不知先字
　盖自真字而來愚考徐景安樂書凡宫為上平商為
　下平角為入徴為上羽為去則唐時平聲已分上下
　矣米元章云五聲之音出於五行自然之理沈隠侯
　只知四聲求其宫聲不得乃分平聲為二然後魏江
　式曰晉吕静放李登聲類之法作韻集五卷宫商龣
　徴羽各為一篇則韻分為五始於吕静非自沈約始
　也約答陸厥曰宫商之聲有五文字之别累萬以累
　萬之繁配五聲之約高下低昂非思力所學沈存中
　云梵學入中國其術漸密(若璩按曾親見呉彩鸞所/書唐韻次第較鶴山亦不)
　(合以何校本云朱元章/曰  下當自為一條)
潛虚以䒶為天古文也見廣韻而集韻不載(古文韻䒶/字碧落文)
廣韻言姓氏甚詳然充字有充虞(見孟/子)歸字有齊歸(見/左)
　(傳/)其遺闕多矣賁育謂孟賁夏育也廣韻以賁為姓
　古有勇士賁育謬矣(若璩按賁字/為姓者音肥)
顔魯公在湖州集文士摭古今文字為韻海鏡源三百
　六十卷以包荒萬彚其廣如海自末尋源照之如鏡
　崇文總目僅存十六卷今不傳(若璩按宋藝文志顔/真卿韻海鑑源亦僅)
　(十六卷鏡為鑑者/避翼祖嫌名也)
韓非五蠹曰蒼頡之作書也自環者謂之私背私謂之
　公説文云自營為厶背厶為公
宋元憲寳翫佩觿三篇蘇文忠每出必取聲韻音訓文
　字置篋中晁以道晩年日課識十五字
夾漈謂説文定五百四十類為字之母然母能生而子
　不能生誤以子為母者二百十類
呉孫休自制名字以命其子武曌劉龑及圀皆字書所
　無(梁四公/記亦然)
隋志以蒼頡訓纂滂喜為三蒼説文繫𫝊以蒼頡爰厯
　博學為三蒼并訓纂為四篇(若璩按三蒼之名以隋/經籍志為定盖趙髙所)
　(作爰厯篇胡母敬作博學篇并於李斯蒼頡篇已/久而不復可别識矣訓纂揚雄作滂喜賈魴作)
急就篇沐浴揃搣寡合同莊子外物篇皆􁓠可以休老
　亦作揃搣
不字本方久反凡書之不字皆㸃入聲其字本音箕(夜/如)
　(何/其)凡書之其字皆㸃平聲(攻媿/集)
李瀚蒙求以平聲與上去入相間(近世續蒙求者/不知此攻媿云)
　　經説
六經始見于莊子天運篇(孔子曰治詩書禮/樂易春秋六經)以禮樂詩
　書易春秋為六藝始見于太史公滑稽列𫝊(孔子曰/六藝於)
　(治一/也)或云七經(後漢趙典學孔子七經蜀秦/宓謂文翁遣相如東受七經)或以六
　經六緯為十二經(莊子天/道篇)或以五經五緯為十經(南/史)
　(周續/之)或云九經(釋文序録易書詩周禮儀禮禮記春/秋孝經論語唐谷那律𫝊九經庫始)
　(有九經/之名)樂經既亡而有五經自漢武立博士始也邵
　子定以易書詩春秋為四經猶春夏秋冬皇帝王伯
　(若璩按呉文正謂經焚于秦而/易獨存經出於漢而樂獨亡)
漢藝文志云文藝之文樂以和神仁之表也詩以正言
　義之用也禮以明體故無訓書以廣聽知之術也春
　秋以斷事信之符也五者盖五常之道相須而備而
　易為之原白虎通云有五常之道故曰五經樂仁書
　義禮禮易智詩信也二説不同然五經兼五常之道
　不可分也
後漢翟酺曰文帝始置一(若璩按今本作五此云/一於事雖合於文則改)經博
　士考之漢史文帝時申公(按此出楚/元王傳)韓嬰皆以詩為
　博士(所謂魯/詩韓詩)五經列于學官者惟詩而已景帝以轅
　固為博士(所謂/齊詩)而餘經未立武帝建元五年春初置
　五經博士儒林傳賛曰武帝立五經博士書惟有歐
　陽禮后易楊春秋公羊而已立五經而獨舉其四盖
　詩已立于文帝時今并詩為五也(若璩按孟子題辭/孝文皇帝欲廣遊)
　(學之路論語孝經孟子爾雅皆置博士後罷𫝊記博/士獨立五經而已朱子謂此事在漢書無考余謂劉)
　(歆移太常博士書云孝文皇帝尚書初出屋壁詩始/萌芽天下衆書往往頗出皆諸子傳説猶廣立于學)
　(官為置博士非岐説之/所本乎第史文不備耳)
石經有七漢熹平則蔡邕魏正始則邯鄲淳晉裴頠唐
　開成中唐𤣥度後蜀孫逢吉等本朝嘉祐中楊南仲
　等中書髙廟御書(後蜀石經於髙祖太宗/諱皆缺畫唐之澤深矣)
唐儒學𫝊序文宗定五經鑱之石張參等是正訛文按
　文粹劉禹錫國學新修五經壁記云初大厯中名儒
　張參為司業始詳定五經書于論堂東西廂之壁序
　以參為文宗時誤矣參所定乃書于壁非鑱石也(若/璩)
　(按今闗中唐時石刻張參五經文字具在/南渡後𣙜場中無搨本故厚齋未之見耳)舊史紀云
　開成二年十月癸卯宰臣判祭酒鄭覃進石壁九經
　一百六十卷㑹要載是年八月覆定石經字體官唐
　𤣥度狀今所詳覆多因司業張參五經字為準藝文
　志參有五經文字三卷𤣥度有九經字樣一卷文宗
　時是正訛文乃𤣥度非參也
皇覽冢墓記曰漢明帝時公卿大夫諸儒八十餘人論
　五經誤失符節令宋元上言秦昭王與吕不韋好書
　皆以書葬王至尊不韋久貴冢皆以黄腸題湊處地
　高燥未壞臣願發昭王不韋冢視未燒詩書愚謂儒
　以詩禮發冢莊子譏假經以文姦者爾乃欲發冢以
　求詩書漢儒之陋至此(若璩按嘗持論此舉未行秦/漢後遂不獲見六經全文為)
　(終古之恨頗為世人所怪不昭襄王葬茝陽括地志/云在雍州藍田縣西六里  韋冢皇覽云在河南洛)
　(陽北邙道西大冢是魏地/形志云在陽翟縣恐非)
歐陽文忠公筆説云安昌侯張禹曰書必博見然後識
　其真偽當考所出
艾軒云日用是根株文字是注脚此即象山六經注我
　之意盖欲學者於踐履實地用工不但尋行數墨也
虞溥厲學曰聖人之道淡而寡味故學者不好也及至
　期月所觀彌博所習彌多日聞所不聞日見所不知
　然後心開意朗敬業樂羣忽然不覺大化之陶已至
　道之入神也學者不患才不及而患志不立任子曰
　學所以治己教所以治人不勤學無以為智不勤教
　無以為仁愚謂此皆天下名言學者宜書以自儆(若/璩)
　(按晉虞溥𫝊學徒既至溥乃作/誥以奬訓之厲學當名曰學誥)
文中子言聖人述史三焉書詩春秋三者同出于一陸
　魯望謂六籍之中有經有史禮詩易為經書春秋實
　史耳(舜臯陶之賡歌五子之歌皆載於書/則詩與書一也文中子之言當矣)
王微之云觀書每得一義如得一真珠船見陸農師詩
　注
古未有板本好學者患無書桓譚新論謂梁子初楊子
　林所寫萬卷至於白首南齊沈驎士年過八十手寫
　細書滿數十篋梁袁峻自寫書課日五十紙枹朴子
　所寫反覆有字金樓子謂細書經史莊老離騷等六
　百三十四卷在巾箱中後魏裴漢(若璩按後魏書無/裴漢當作後周)
　借異書躬自録本其勤與編蒲緝栁一也國史藝文
　志唐末益州始有墨板多術數字學小書(按考之册/府元龜呉)
　(蜀皆有之蜀中始有板本/文選亦見王明清揮麈録)後唐詔儒臣田敏校九經
　鏤本于國子監國初廣諸義疏音釋令孔維邢昺讐
　定頒布
春秋正義云傅咸為七經詩王羲之寫今按藝文類聚
　初學記載傅咸周易毛詩周官左傳孝經論語詩皆
　四言而闕其一
鄭康成注二禮(若璩按二禮/亦周禮禮記)引易説書説樂説春秋説
　禮家説孝經説皆緯候也河洛七緯合為八十一篇
　河圖九篇洛書六篇又别有三十篇七經緯三十六
　篇易緯稽覽圖乾鑿度坤靈圖通卦驗是類謀辨終備
　書緯琁璣鈐考靈曜刑徳放帝命驗運期授詩緯推
　度災汜厯樞含神務禮緯含文嘉稽命徴斗威儀樂
　緯動聲儀稽耀嘉汁圖徴孝經緯援神契鉤命決春
　秋緯演孔圖元命包文耀鉤運斗樞感精符合誠圖
　考異郵保乾圖漢含孶佑助期握誠圖潛潭巴説題
　辭又有尚書中候論語䜟在七緯之外按李尋有五
　經六緯之言盖起於哀平至光武篤信之諸儒習為
　内學隋焚其書今惟易緯存焉正義多引䜟緯歐陽
　公欲取九經之疏删去䜟緯之文使學者不為怪異
　之言惑亂然後經義純一其言不果行
朱文公謂五經疏周禮最好詩禮記次之書易為下愚
　考之隋志王弼易孔安國書至齊梁始列國學故諸
　儒之説不若詩禮之詳實(若璩按朱子又謂儀禮疏/不甚分明余謂左𫝊疏雖)
　(詳亦/畧)
司馬文正公曰新進後生口𫝊耳剽讀易未識卦爻已
　謂十翼非孔子之言讀禮未知篇數已謂周官為戰
　國之書讀詩未盡周南召南已謂毛鄭為章句之學
　讀春秋未知十二公已謂三傳可束之高閣朱文公
　曰近日學者病在好髙論語未問學而時習便説一
　貫孟子未言梁惠王問利便説盡心易未看六十四
　卦便讀繫辭此皆獵等之病
宋符瑞志云孔子齊戒向北辰而拜告備于天曰孝經
　四卷春秋河洛凡八十一卷謹已備矣(見援/神契)是以聖
　人為巫史也緯書謬妄而沈約取之無識甚矣
家語齊太史子餘歎美孔子云天其素王之乎素空也
　言無位而空王之也董仲舒對䇿云見素王之文賈
　逵春秋序云立素王之法鄭𤣥六藝論云自號素王
　盧欽公羊序云制素王之道皆因家語之言而失其
　義所謂郢書燕説也莊子云𤣥聖素王之道祥符中
　諡孔子為𤣥聖後避聖祖名改至聖
自漢儒至於慶厯間談經者守訓故而不鑿七經小傳
　出而稍尚新竒矣至三經義行視漢儒之學若土梗
　古之講經者執卷而口説未嘗有講義也元豐間陸
　農師在經筵始進講義自時厥後上而經筵下而學
　校皆為支離曼衍之詞説者徒以資口耳聽者不復
　相問難道愈散而習愈薄矣陸務觀曰唐及國初學
　者不敢議孔安國鄭康成況聖人乎自慶厯後諸儒
　發明經㫖非前人所及然排繫辭(若璩按謂/歐陽永叔)毁周禮
　(按謂歐陽永/叔蘇軾轍)疑孟子(按謂李覯/司馬光)譏書之𦙍征顧命(按/謂)
　(蘇/軾)黜詩之序(按謂晁/説之)不難於議經況傳注乎斯言可
　以箴談經者之膏肓(若璩按陸佃𫝊崇政殿説書進/講周官神宗稱善始命先一夕)
　(進藁孫游渭南集按實録元祐五年二月邇英閣講/畢無逸篇詔詳録所講以進今後具講義次日别進)
　(是哲宗又嘗申命之/講義果始農師矣)
西山先生大學衍義後序謂有進姦言於經幄者嘗以
　問西山之子仁甫答云講易乾之文言知進退存亡
　為姦言以罔上
秦有誓而書亡魯有頌而詩亡魯郊禘秦僭畤而禮亡
　大夫肆夏三家雍徹而樂亡
法言曰古之學者耕且養三年通一經藝文志曰古之
　學者耕且養三年而通一藝盖劉歆七畧取法言之
　語
　
　
　
　
　
　
　
　
　
　
　
　
　
　
　困學紀聞卷八
欽定四庫全書
困學紀聞卷九
　　　　　　　　　　　　宋　王應麟　撰
　天道
三五厯紀天去地九萬里淮南子以為五億萬里春秋
　元命包陽極於九周天八十一萬里洛書甄曜度一
　度千九百三十二里天地相去十七萬八千五百里
　孝經援神契周天七衡六閒相去萬九千里八百三
　十三里三分里之一合十一萬九千里從内衡以至
　中衡中衡以至外衡各五萬九千五里關令内傳天
　地南午北子相去九千萬里東卯西酉亦九千萬里
　四隅空相去九千萬里天去地四十千萬里天有五
　億五萬五千五百五十里地亦如之各以四海為脈
　論衡天行三百六十五度積凡七十三萬里天去地
　六萬餘里靈憲自地至天一億萬六千二百五十里
　垂天之晷薄地之儀皆千里而差一寸周髀天離地
　八萬里冬至之日雖在外衡常出極下地上二萬里
　周禮疏案考靈耀從上臨下八萬里天以圓覆地以
　方載河圖括地象西北為天門東南為地戸天門無
　上地戸無下極廣長南北二億三萬一千五百里東
　西二億三萬三千里廣雅天圜南北二億三萬三千
　五百里七十五歩東西短減四歩周六億十萬七百
　里二十五歩從地至天億一萬六千七百八十七里
　半下度地之厚與天高等天度云東方七宿七十五
　度南方七宿百一十二度西方七宿八十度北方七
　宿九十八度四分度之一四方三百六十五度四分
　度之一度二千九百三十二里二十八㝛間相距積
　百七萬九百一十三里徑三十五萬六千九百七十
　里月令正義考靈耀云一度二千九百三十二里千
　四百六十一分里之三百四十八周天百七萬一千
　里是天圓周之里數也以圍三徑一言之直徑三十
　五萬七千里此二十八㝛周迴直徑之數也然二十
　八㝛之外上下東西各有萬五千里是為四遊之極
　謂之四表據四表之内并星㝛内總三十八萬七千
　里天之中央上下正半之處一十九萬三千五百里
　地在於中是地去天之數也安定胡先生云南樞入
　地下三十六度北樞出地上三十六度狀如倚杵此
　天形也一晝一夜之間凡行九十餘萬里人一呼一
　吸謂之一息一息之間天行八十餘里人之一晝一
　夜有一萬三千六百餘息是故一晝一夜而天行九
　十餘萬里致堂胡氏謂天雖對地而名未易以智識
　窺非地有方所可議之比也
河圖括地象云天左動起於牽牛地右動起於畢尸子
　云天左舒而起牽牛地右闢而起畢昴(爾雅注牽牛/斗者日月五)
　(星之所終始/故謂之星紀)
楊倞注荀子云天無實形地之上空虛者盡皆天也其
　說本於張湛列子注謂自地而上則皆天矣故俯仰
喘息未始離天也
黃帝書曰天在地外水在天外水浮天而載地又曰地
　在太虛之中大氣舉之道書謂風澤洞虛金剛乗天
　佛書謂地輪依水輪水輪依風輪風輪依虚空虛空
　無所依風澤洞虛者風為風輪所謂大氣舉之也澤
　為水輪所謂浮天載地也金剛乘天者道家謂之剛
　風岐伯謂之大氣葛稚川云自地而上四千里之外
　其氣剛勁者是也張湛解列子湯問曰太虛無窮天
　地有限朱文公曰天之形雖包於地之外而其氣常
　行乎地之中則風輪依空虛可見矣
三禮義宗天有四和崑崙之四方其氣和暖謂之和天
　道左轉一日一夜轉過一度日月左行於天而轉一
　日一夜帀於四和愚按周髀云天地四極四和注謂
　四和者謂之極子午卯酉得東西南北之中義宗之
　說本此
白虎通曰日月徑千里徐整長厯曰大星徑百里中星
　五十小星三十晉魯勝正天論謂以冬至之後立晷
　測影準度日月星案日月裁徑百里無千里星十里
　不百里未詳其說
月令正義引前漢律厯志二十八㝛之度不載四分度
　之一愚謂天度列為二十八㝛唯斗有餘分續漢志
　斗二十六(四分/退二)晉志斗二十六(分四百/五十五)皆有餘分唐
　一行謂太初厯今赤道星度其遺法也續漢志黃道
　度與前志不同賈逵論云五紀論日月循黃道南至
　牽牛北至東井率日日行一度月行十三度十九分
　度七今史官一以赤道為度不與日月行同而沈存
　中謂二十八㝛度數皆以赤道為法唯黃道度有不
　全度者蓋黃道有斜有直故度數與赤道不等蔡伯
　靜亦謂厯家欲求日月交㑹故以赤道為起算之法
　月令正義引赤道度其以是歟(淮南子天文訓箕十/一四分一與漢晉志)
　(不/同)
日右轉星左轉約八十年差一度漢文帝三年甲子冬
　至日在斗二十二度唐興元元年甲子冬至日在斗
　九度九百六十一年差十三度見李肇國史補裴胄
　問董生云貞觀三年己丑冬至日在斗十二度每六
　十年餘差一度此李淳風之說也漢太初元年丁丑
　冬至日在斗二十度至慶厯甲申崇天厯冬至日在
　斗五度八十四分每八十五年退一度(每年不及/者一分差)見
　武經總要歲差之說不同賈逵云古厯冬至日在建
　星即今斗星太初厯冬至日在牽牛初何承天云堯
　冬至日在須女十度太初厯冬至日在牽牛初四分
　景初厯在斗二十一祖沖之云漢初用秦厯冬至日
　在牛六度太初厯日在牛初四分法日在斗二十二
　晉姜岌以月蝕知冬至在斗十七今參以中星課以
　蝕望冬至日在斗十一通而計之未盈百載所差二
　度沈存中云顓帝厯冬至日㝛斗初今㝛斗六度堯
典日短星昴今日短星東壁
信都芳曰渾天覆觀以靈憲為文蓋天仰觀以周髀為
　法劉智謂黃帝為蓋天顓頊造渾儀春秋文曜鉤謂
　帝堯時羲和立渾儀而本朝韓顯符渾儀法要序以
　為伏羲立渾儀未詳所出
後漢天文志黃帝始受河圖鬬苞授規日月星辰之象
　故星官之書自黃帝始鬬苞似是人名氏當攷
刻之長短由日出之蚤晩景之長短由日行之南北(此/語)
　(蓋出於方/氏禮記解)
觀象賦後魏張淵撰(見後/魏書)初學記云宋張鏡非也
大象賦唐志謂黃冠子李播撰李台集解播淳風之父
　也今本題楊炯撰畢懷亮注館閣書目題張衡撰李
　淳風注薛士龍書其後曰專本巫咸星贊旁覽不及
　隋書時君能致諸蘭臺坐卧渾儀之下其所論著何
　止此耶愚觀賦之末曰有少微之養寂無進賢之見
譽恥附耳以求達方卷舌以幽居則為李播撰無疑
　矣播仕隋高祖時棄官為道士時未有隋志非旁覽
　不及也張衡著靈憲楊炯作渾天賦後人因以此賦
　附之非也
歩天歌唐志謂王希明丹元子今本司天右拾遺内供
　奉王希明撰喬令來注二十八舍歌三垣頌五行吟
　總為一卷鄭漁仲曰隋有丹元子隱者之流也不知
　名氏作歩天歌句中有圖言下見象王希明纂漢晉
　志釋之然則王希明丹元子蓋二人也
沈約宋志五星聚者有三周將伐殷聚房齊桓將霸聚
　箕漢高入秦聚東井周漢以王齊以霸襄陵許氏謂
　恒星不見星隕如雨齊桓之祥也沙鹿崩晉文之祥
　也桓將興而天文隳文欲作而地理決王道之革也
後漢永建初李郃上書曰趙有尹史見月生齒齕畢大
　星占有兵變趙君曰天下共一畢知為何國也下史
　於獄其後公子牙謀殺君如史所言(天文志注/李氏家書)
　按太史公天官書昔之傳天數者趙尹臯又謂臯唐
　甘石因時務論其書傳尹史即臯也其占驗僅見於
　此趙世家不載
星家有甘石巫咸三家太史公謂殷商巫咸攷之書伊
　陟贊于巫咸作咸乂四篇又曰在太戊巫咸乂王家
　孔安國云巫氏也馬融謂殷之巫也鄭康成謂巫官
　孔穎達云咸賢父子並為大臣必不世作巫官言巫
　氏是也後漢天文志乃云湯則巫咸當以書為正(史/記)
　(正義巫咸吳人今蘇州常熟縣西海隅山上有巫咸/巫賢冢併識之以廣異聞郭璞巫咸山賦序巫咸以)
　(鴻術為帝堯之醫/此又一巫咸也)
莊子言傅說乗東維騎箕尾而比於列星古賦有云傅
　說奉中闈之祠注云傅說一星在尾北後河中蓋後
　宫女巫也說為商良相豈為後宫女巫祈子而禱祠
哉此天官之難明者也
春秋繁露云天不剛則列星亂其行君不堅則邪臣亂
其官故為天者務剛其氣為君者務堅其政丁鴻日
食封事天不可以不剛不剛則三光不明王不可以
　不彊不彊則宰牧縱橫其言出於此
元祐末日食不盡如鉤元符末日食正陽之朔此皆有
　陰慝見于祲象志壹之動氣也
元祐七年三月朢月食既王巖叟言漢厯志月食之既
　者率二十三食而復既按元豐八年八月朢食之既
　今未及二十三食而復既則是不當既而既也愚謂月
　食之既猶儆戒如此況日食乎
素問太始天元册文有九星之言王氷(若璩按氷當作/砅砅古厲字)
　注云上古世質人淳九星垂明中古道德稍衰標星
　藏曜故星之見者七焉九星謂天蓬天芮天衝天輔天
　禽天心天任天柱天英此蓋從標而為始遁甲式法
　今猶用焉楚辭劉向九歎云訊九鬿(音/祈)與六神注九
　鬿謂北斗九星也補注謂北斗七星輔一星在第六
　星旁又招搖一星在北斗杓端北斗經疏云不止於
　七而全於九加輔弼二星故也與素問注不同曲禮
招搖在上注招搖星在北斗杓端主指者正義引春
秋運斗樞云北斗七星第一天樞第二旋第三機第
　四權第五衡第六開陽第七搖光搖光則招搖也淮
南時則訓注招搖斗建也楚辭補注以招搖在七星
　之外恐誤(徐整長歴曰北斗七星間相去九千里皆/在日月下其二陰星不見者相去八千里)
　(一若璩按王砅見杜詩即我之曽祖姑爾之高祖母/  首也砅肅宗寳應時人自號啓𤣥子首註素問八)
　(十一篇者精於醫唐人物志云王砅仕至太僕令年/八十餘以夀終近杜註都遺此    素問太始天元)
　(冊文有九星之言元板作醫書素問之中亦嘗有九/星之言又從標而為始下元板缺遁甲式法今猶用)
　(焉八字多所謂九/星者此也七字)
王介甫云雲陰中之陽風陽中之陰朱文公云緯星陰
　中之陽經星陽中之陰按素問天元紀大論天有陰
　陽地亦有陰陽故陽中有陰陰中有陽
顔之推歸心篇孔毅父星說皆倣屈子天問之意然天
　問不若莊子天運之簡妙巫咸祒之言不對之對過
　柳子天對矣(傅𤣥擬天問/見太平御覽)
古詩黃姑織女時相見之句此所云黃姑即河鼔也吳
音訛而然
黃帝風經曰調長祥和天之善風也折揚奔厲天之怒
　風也(見御/覽)周官小祝寧風旱漢代田之法能風與旱
此昌黎所以訟風伯也
太平御覽以五色雲列於咎徵宋景平元年有雲五色
　如錦而徐羨之廢帝韓魏公五色雲見之事不見於
　國史疑家傳之增飾也(元板空/此條)
龍城録月落參橫之語容齋隨筆辨其誤然古樂府善
哉行云月沒參橫北斗闌干親交在門忘寢與餐龍
城録語本此而未嘗考參星見之時也
天經紹興三十年(若璩按高宗在位/三十四年庚辰)王及甫(按及甫同/州進士)
　上朱文公謂類集古今言天者極為該備
星始則見於辰終則伏於戌自辰至戌正於午中於未
　堯典舉四時之正以午為中月令舉十二時之中以
未為中(以火星論之以午為正故堯典言日永星火/以正仲夏以未為中故月令言季夏昏火中)
　(至申為流故詩曰七月流火以辰為見以戌為伏故/傳曰火見於辰火伏而蟄者畢諸星亦然詩定之方)
　(中亦以十月中於未也朱子曰堯時昏旦星中於午/月令差於未漢晉以來又差今比堯時似差及四分)
(之/一)
後魏天象志曰班史以日暈五星之屬列天文志薄蝕
彗孛之比入五行說七曜一也而分為二志故陸機
　云學者所疑
凡星皆出辰沒戌故五星為五辰十二舍亦為十二辰
弧與建星非二十八㝛而昏明舉之者由弧星近井建
　星近斗(月令/正義)二十八㝛連四方為名者唯箕斗井壁
　四星(詩正/義)
唐天文志咸通中熒惑鎮太白辰星聚於畢昴在趙魏之
　分詔鎮州王景崇被衮冕軍府稱臣以厭之衰世之
　政其怪如此是謂人妖何以弭變(元板空/此條)
月令凡二儺一以季春一以仲秋鄭康成謂陰氣右行
　季春之中日行歴昴陽氣左行仲秋之月㝛直昴畢
昴有大陵積尸之氣氣佚則厲鬼隨而出行於是索
室敺疫以逐之王居明堂禮曰季春出疫于郊以攘
春氣仲秋九門磔攘以發陳氣禦止疾疫然則民之
　疾係乎日星之行度古者聖君範圍於上賢相燮理
　於下是為天地之良醫皇建有極五福錫民莫不夀
　考且寧儺所以存愛民之意而已
唐天文志測景在浚儀岳臺按宋次道東京記宣德門
　前天街西第一岳臺坊今祥符縣西九里有岳臺圖
　經云昔魏主遙祀霍山神築此臺禱於其上因以為
　名
太初歴以前歴上元泰初四千六百一十七歲至於元
　封七年復得閼逢攝提格之歲孟康注此為甲寅之
　歲大事記解題按通鑑目録皇極經世太初元年歲
　次丁丑當考愚按大衍厯議云洪範傳曰厯記始於
　顓頊上元太始閼䝉攝提格之歲畢陬之月朔日己
　巳立春七曜俱在營室五度秦顓頊厯元起乙卯漢
　太初厯元起丁丑推而上之皆不值甲寅猶以日月
　五緯復得上元本星度故命曰閼䝉攝提格之歲而
實非甲寅(其說可以補/解題之遺)
大衍厯議曰考靈曜命厯序皆有甲寅元其所起在四
　分厯庚申元後百十四歲緯所載壬子冬至則其遺
　術也按漢志魯釐公五年正月辛亥朔旦冬至殷厯
　以為壬子隋志春秋緯命厯序云僖公五年正月壬
　子朔旦冬至然則緯與殷厯同故劉洪曰甲寅厯於
　孔子時效即命厯序所謂孔子修春秋用殷厯也晉
　志姜岌曰考其交㑹不與殷厯相應春秋分記曰周
　正皆建子也今推之厯法積之氣候驗之日食則春
　秋隱桓之正皆建丑莊閔僖文宣之正建子及丑者
　相半至成襄昭定哀之正而後建子間亦有建亥者
　非一代正朔自異尚也厯亂而不之正也
厯有小厯有大厯唐曹士蒍七曜符天厯一云合元萬
　分厯本天竺厯法以顯慶五年庚申為厯元雨水為
　歲首世謂之小厯行于民間石晉調元厯用之後周
　王朴校定大厯削去符天之學為欽天厯
劉貺曰歴動而右移律動而左轉
劉洪曰厯不差不改不驗不用未差無以知其失未驗
　無以知其是失然後改之是然後用之李文簡以為
　至論(若璩按李燾傳乾道四年新厯成燾/引劉洪此論於疏乞申飭厯官討論)
蓂莢謂之厯草田俅子曰堯為天子蓂莢生於庭為帝
　成厯而大戴明堂篇謂朱草日生一葉至十五日生
　十五葉十六日一葉落終而復始(唐律賦有/朱草合朔)古有云
　梧桐不生則九州異注謂一葉為一月有閏十三葉
　(平園閏月表用梧桐之葉十/三  若璩按平園周必大號)
納甲之法朱文公謂今所傳京房占法見於火珠林者
　是其遺說參同契借以寓行持進退之候虞翻云日
　月垂天成八卦象三日暮震象月出庚八日兌象月
　見丁十五日乾象月盈甲壬十六日旦巽象月退辛
　二十三日艮象月消丙三十日坤象月滅乙晦夕朔
　旦坎象水流戊日中離象火就己虞與魏伯陽皆㑹
　稽人其傳蓋有所自漢上朱氏云乾納甲壬坤納乙
　癸震納庚巽納辛坎納戊離納己艮納丙兌納丁庚
　戊丙三者得於乾辛己丁三者得於坤始於甲乙終
　於壬癸而天地五十五數具焉又有九天九地之數
　乾納甲壬坤納乙癸自甲至壬其數九故曰九天自
　乙至癸其數九故曰九地九天九地之說者九天之
　上六甲子也九地之下六癸酉也
五運六氣一歲五行主運各七十二日少陰君火太陰
　溼土少陽相火陽明燥金太陽寒水厥陰風木而火
　獨有二天以六為節故氣以六期為一僃地以五為
　制故運以五歲為一周左氏載醫和之言曰天有六
　氣降生五味即素問五六之數易洪範月令其致一
　也楊退脩謂五運六氣通之者唯王砅然遷變行度
　莫知其始終次序程子曰氣運之說堯舜時十日一
　雨五日一風始用得
朱文公嘗問蔡季通十二相屬起於何時首見何書又
　謂以二十八宿之象言之唯龍與牛為合而他皆不
　類至於虎當在西而反居寅雞為鳥屬而反居西又
　舛之甚者韓文考異毛穎傳封卯地謂十二物未見
　所從來愚案吉日庚午既差我馬午為馬之證也季
　冬出土牛丑為牛之證也蔡邕月令論云十二辰之
　㑹五時所食者必家人所畜丑牛未羊戌犬酉雞亥
　豕而已其餘虎以下非食也月令正義云雞為木羊
　為火牛為土犬為金豕為水但陰陽取象多塗故午
　為馬酉為雞不可一定也十二物見論衡物勢篇(若/璩)
　(案獨不及/辰之禽龍)說文亦謂巳為蛇象形
自帝堯元年甲辰至宋德祐丙子(若璩按瀛國/公在位二年)凡三千
　六百三十三年帝堯而上六閼逢無紀致堂云有書
　契以來凡幾鴻荒幾至德矣廣雅自開闢至獲麟二
　百七十六萬歲分為十紀蓋茫誕之說劉道原疑年
　譜謂大庭至無懐氏無年而有總數堯舜之年衆說
　不同三統歴次夏商西周與汲冢紀年及商歴差異
　況開闢之初乎王質景文云渾淪以前其畧見於釋
　氏之長含經開闢以後其詳見於邵氏之皇極經世
以十一星行厯推人命貴賤始於唐貞元初都利術士
　李彌乾(聿斯經/本梵書)程子謂三命是律五星是厯晁氏謂
　泠州鳩曰武王伐殷歲在鶉火月在天駟日在析木
　之津辰在斗柄星在天黿五星之術其來尚矣
定之方中公劉之詩擇地之法也我辰安在論命之說
　也傳云不利子商則見姓之有五音詩吉日維戊庚
　午則見支幹之有吉凶
五代史馬重績傳刻漏之法以中星考晝夜為一百刻
　六十分刻之二十為一時時以四刻十分為正此自
　古所用也今攷五代㑹要晉天福三年司天臺奏漏
　刻經云晝夜一百刻分為十二時每時有八刻三分
　之一十六分為一刻一時有八刻二十分四刻十分
　為正前十分四刻為正後二十分中心為時正上古
　以來皆依此法歐陽公作史於六十分之上闕八刻
　二字不若㑹要之明白(若璩按五代史記馬重績傳/正有八刻二字則王氏所見)
　(本不如/今本矣)
數術記遺云世人言三不能比兩乃云捐悶與四維甄
鸞注藝經曰捐悶者周公作先布本位以十二時相
　從徐援稱捐悶是奇兩之術御覽引藝經作悁悶三
　不能比兩者孔子所造布十干於其方戊已在西南
　四維東萊子所造布十二時四維
桓譚新論曰老子謂之𤣥揚子謂之太𤣥石林謂太𤣥
　皆老子緒餘老氏道生一一生二二生三三之為九
　故九而九之為八十一章太𤣥以一𤣥為三方自是
　為九而積之為八十一首(金樓子云揚雄有太/𤣥經楊泉有太元經)
潛虛心學也以元為首心法也人心其神乎潛天而天
　潛地而地温公之學子雲之學也先天圖皆自中起
　萬化萬事生乎心豈惟先天哉連山始艮終而始也
　歸藏先坤闔而闢也易之乾太極之動也𤣥之中一
陽之初也皆心之體一心正而萬事正謹始之義在
其中矣邵子曰𤣥其見天地之心乎愚於虛亦云虛
　之元即乾坤之元即春秋之元一心法之妙也張文
　饒衍義以養氣釋元似未盡本旨
管子幼官篇冬十二始寒盡刑十二小榆賜予十二中
　寒收聚十二中榆大收十二寒至靜十二大寒之陰
　(若璩按有十二大/寒終句不宜漏)注云陰陽之數日辰之名盤洲(按/盤)
　(洲洪/适號)於閏十一月用中榆立閏蓋出於此
國史志云厯為算本治厯之善積算逺其驗難而差遲
　治厯之不善積算近其驗易而差亦速
厯元始於冬至卦氣起於中孚豳詩於十月曰為改歲
　周以十一月為正蓋本此(曰為改歲用周正/何以卒歳乃夏正)
　
　
　
　
　
　
　
　
　
　困學紀聞卷九
欽定四庫全書
　困學紀聞卷十
　　　　　　　　　　　　宋　王應麟　撰
　　地理
三禮義宗引禹受地記王逸注離騷引禹大𫝊豈即太
　史公所謂禹本紀者歟
鹽鐵論大夫曰鄒子推終始之運謂中國天下八十分
　之一名赤縣神州而分為九州絶陵陸不通乃為一
　州有大瀛海圜其外所謂八極而天下際焉故秦欲
　達九州方瀛海朝萬國文學曰鄒衍怪説熒惑諸侯
　秦欲達瀛海而失其州縣愚謂秦皇窮兵胡粤流毒
　天下鄒衍迂誕之説實啓之異端之害如此
管子曰齊之水道躁而復故其民貪麤而好勇楚之水
　淖弱而清故其民輕果而賊越之水濁重而洎故其
　民愚疾而垢秦之水泔最而稽􁒾滯而雜故其民貪
　戾㒺而好事晉之水枯旱而運􁒾滯而雜故其民諂
　諛而葆詐巧佞而好利燕之水萃下而弱沉滯而雜
　故其民愚戇而好貞輕疾而易死宋之水輕勁而清
　故其民間易而好正是以聖人之化世也其解在水
　故水一則人心正水清則民心易此即漢志所謂繫
　水土之風氣也杜牧亦云山東之地程其水土與河
　南等常重十三故其人沈鷙多材力重許可能辛苦
太史公班孟堅謂禹釃二渠以引其河一貝丘一漯川
　李垂導河書曰東為漯川者乃今泉源赤河北出貝
　丘者乃今王莽故瀆而漢塞宣房所行二渠葢獨漯
　川其一則漢決之起觀城入蒲臺所謂武河者也晁
　補之河議曰二渠於禹貢無見(若璩按兗州之漯即/禹厮二渠之一渠)
　禹時河入海葢在碣石地理志碣石在北平驪城縣
　西南計勃海北距碣石五百餘里而河入勃海葢漢
　元光三年河徙東郡所更注也而言禹時河入勃海
　何哉(若璩按齊都賦海旁出為勃不獨今天津衛之/海名勃碣石之海亦名勃或曰抑别有證乎余)
　(曰莫玅于太史公天官書中國山川東北流其維首/在隴蜀尾没于勃碣班固增其文曰尾没于勃海碣)
　(石益明/顯矣)
蔡氏禹貢𫝊曰鳥鼠地志在隴西郡首陽縣西南今渭
　州渭源縣西也此以唐之州縣言若本朝輿地當云
　今熙州渭源堡又曰朱圉地志在天水郡冀縣南今
　秦州大潭縣也按九域志建隆三年秦州置大潭縣
　熙寧七年以大潭隷岷州今為西和州當云今西和
　州大潭縣朱文公詩𫝊曰秦德公徙雍今京兆府興
　平縣按輿地廣記鳯翔府天興縣故雍縣秦德公所
　都也興平乃章邯為雍王所都之廢丘也當云雍今
　鳯翔府天興縣
吕氏春秋禹南至九陽之山羽人裸民之處不死之鄉
　此屈子逺遊所謂仍羽人於丹丘兮畱不死之舊鄉
　朝濯髪於湯谷兮夕晞余身兮九陽
朱文公謂漢之尋陽縣在江北今之江州非古九江地
　其説明矣然漢柴桑縣屬豫章郡而莽以豫章郡為
　九江柴桑縣為九江亭則九江之名其誤久矣以九
　江為洞庭本於水經而胡晁曾氏因之
國語注姑蔑今太湖當作大末甬句東今句章東海口
　外洲當作浹口葢傳寫之誤(唐盧潘引地理志浙江/出黟縣南率山東入海)
　(今漢志云/蠻夷中)
戰國䇿田單為棧道木閣迎齊王與后於城陽山中非
　但蜀有棧閣也(若璩按淮南本經訓延/樓棧道即宫室亦有之)
楚北有甘魚之口鮑氏注疑為濟隂高魚非也左氏昭
　十三年𫝊次于魚陂注云竟陵縣城西北有甘魚陂
大事記解題沈黎郡汶山郡地理志不載按輿地廣記
　漢武帝置郡既而罷之愚按黄霸傳入榖沈黎郡後
　漢莋都夷𫝊武帝所開以為莋都縣元鼎六年以為
　沈黎郡至天漢四年并蜀為西部置兩都尉一居旄
　牛主徼外夷一居青衣主漢人冉駹夷𫝊武帝所開
　元鼎六年以為汶山郡至地節三年省并蜀郡為北
　部都尉靈帝時復分蜀郡北部為汶山郡(宣帝紀地/節三年十)
　(二月省汶/山郡并蜀)
荀卿為蘭陵令縣在漢屬東海郡今沂州承縣誠齋延
　陵懐古有蘭陵令一章葢誤以南蘭陵為楚之蘭陵
　也古靈(若璩按古/靈陳㐮號)詩亦誤(若璩按魏地形志蘭陵郡/蘭陵縣有荀卿冢與史記)
　(卒因葬/蘭陵合)
文中子父曰銅川府君(隆為銅/川令)阮氏注上黨有銅鞮縣
　龔氏注隋初置銅川縣今忻州秀容是愚考隋地理
　志定襄(若璩按當作樓/煩始統秀容)郡秀容縣開皇初置新興郡
　銅川縣十八年置忻州龔注是也(若璩按龔氏名/鼎臣明道間人)
中説同州府君龔氏本作司州注云宋武置司州於虎
　牢西魏始改華州為同
子夏居西河在汾州文中子之教興於河汾(若璩按宋/史地理志)
　(汾州治西河縣即今更名汾陽縣非/古子夏設教地也詳見余博湖掌錄)
漢地理志言風俗多取太史公貨殖𫝊然太史公語尤
　竒峻可以參觀
地理志禹貢桐柏大復山在平氏東南淮水所出東南
　至淮陵(若璩按陵/似當作浦)入海禹貢集解云淮陵晉猶存不
　知何代廢省今其地當在楚州界愚攷宋州郡志淮
　陵郡本淮陵縣(漢屬臨淮後漢屬下邳/晉永寧元年為淮陵國)輿地廣記泗
　州招信縣本淮陵縣漢屬臨淮郡宋曰睢陵置濟隂
　郡今按漢晉有淮陵睢陵二縣宋濟隂郡有睢陵縣
　而淮陵郡無淮陵縣葢宋之睢陵即漢之淮陵也(廣/記)
　(漢睢陵故城在/淮陽軍下邳縣)寰宇記古淮陵城在招信縣西北二
　十五里然則禹貢解以淮陵在楚州非也
志謂齊俗彌侈織作氷紈綺繡純麗之物號為冠帶衣
　履天下臨淄有服官説苑墨子曰錦繡絺紵亂君之
　所造其本皆興於齊景公喜奢而忘儉幸有晏子以
　儉鐫之然猶㡬不能勝齊俗之侈葢自景公始
琅邪郡靈門縣壺山浯水所出(音/吾)元次山名浯溪亦有
　所本非自造此字也
溝洫志史起引漳水溉鄴出呂氏春秋先識覽以賢令
　為聖令舄鹵為斥鹵(若璩按河渠書以引漳水溉鄴/為西門豹余謂西門豹當魏文)
　(侯時史起當㐮王時皆為鄴令皆鑿十二渠利民故/左思魏都賦西門溉其前史起灌其後括地志亦云)
　(爾/)
史記貨殖𫝊南陽西通武關鄖關正義云地理志宛西
　通武關而無鄖關鄖當為洵洵水上有關在金州洵
　陽縣愚按漢志漢中郡長利縣有鄖關長利今商州
　上津縣武關在商洛縣正義失之
古公事獯鬻而商不與晉拜戎不暇而周不知封建之
　效也唐以幽鎮扞契丹及幽鎮亡而契丹之患始熾
　方鎮之效也郡縣削弱則夷狄之禍烈矣
九域志滄州有漢武臺唐太宗紀貞觀十九年伐高麗
　班師次漢武臺刻石紀功臺餘基三成燕齊之士為
　漢武求仙之處
李太白蜀道難云蠶叢及魚鳧開國何茫然爾來四萬
　八千歲不與秦塞通人煙其説本揚雄蜀記愚謂岷
　嶓載于禹貢庸蜀見于牧誓非至秦始通也
水經引天下之水百三十七江河在焉酈氏注引枝流
　一千二百五十二通典謂晉郭璞注三卷後魏酈道
　元注四十卷皆不詳撰者名氏不知何代之書云濟
　水過壽張則前漢壽良縣光武更名又東北過臨濟
　則狄縣安帝更名荷水過湖陸則湖陵縣章帝更名
　汾水過永安則彘縣順帝更名故知順帝以後纂序
　也愚按經云武侯壘又云魏興安陽縣注謂諸葛武
　侯所居魏分漢中立魏興郡(若璩按王禕水經序於/立魏興郡下有又云江)
　(水東逕永安宫南則昭烈託孤於武侯之地也又其/言北縣名多曹氏時置南縣名多孫氏時置是又若)
　(三國以後人所為也一段似王氏原文/為今刋夲鈔本所遺殊可惜特補於此)又云改信都
　從長樂則晉太康五年也然則非後漢人所撰隋志
　云郭璞注而不著撰人舊唐志云郭璞撰愚謂所載
　及魏晉疑出於璞也新唐志始以為桑欽而又云一
　作郭璞撰葢疑之也經云河水又北薄骨律鎮城注
　云赫連果城也乃後魏所置其酈氏附益歟按前漢
　儒林傳古文尚書塗惲授河南桑欽君長晁氏讀書
　志謂欽成帝時人意者欽為此書而後人附益如山
　海經禹益所記有長沙零陵桂陽諸暨之名本草神
　農所述有豫章朱崖趙國常山奉髙真定臨淄馮翊
　之稱爾雅作於周公而云張仲孝友蒼頡篇造於李
　斯而云漢兼天下皆非本文顔之推嘗論之矣通典
　又謂景純注解疎畧多迂怪今郭注不𫝊(若璩按漢/地理志班)
　(固自注引桑欽言者七是欽通地理學有撰著故後/人以水經歸之與至作郭璞撰可一言以折曰璞注)
　(山海經引水經者八/此豈經出璞手哉)
三輔黄圖所載靈金内府及天禄閣青藜杖皆王嘉拾
　遺記譎誕之説程泰之謂黄圖葢唐人增續成之(水/經)
　(注引黄圖今本所無正若璩按王氏/弟應鳳字仲儀有訂  三輔黄圖)
殷芸小説云諸葛武侯躬耕於南陽南陽是襄陽墟名
　非南陽郡也(若璩按南陽為墟名出/異苑註杜者不甚遵之)
素問云天不足西北左寒而右凉地不滿東南右熱而
　左温
漢袁良碑云帝御九龍殿引對飲宴集古録䟦謂九龍
　殿名惟見於此愚按張平子東京賦曰九龍之内寔
　曰嘉德注九龍本周時殿名門上有三銅柱柱有三
　龍相糺繞故曰九龍嘉德殿在九龍門内非但見於
　此碑也
武后在洛陽不歸長安此通鑑所載也張柬之等舉兵
　至后所寢長生殿又遷后於上陽宫皆在洛陽程泰
　之雍録乃謂長安宫殿誤矣
馮衍賦云臯陶釣於雷澤兮頼虞舜而後親未詳所出
　水經注引墨子曰舜漁濩澤今墨子尚賢篇曰舜漁
　雷澤堯得之服澤之陽服字疑即濩字
漢王嘉傳為南陵丞顔注南陵縣名屬宣城按漢無宣
　城郡南陵縣(宣城縣屬/丹陽郡)南陵屬京兆文帝七年置顔
　注不攷地理志何邪
禹貢冀州治梁及岐先儒皆以為雍州之山晁氏謂冀
　州之吕梁狐岐山也蔡氏集傳從之(朱文公曰梁山/證據不甚明白)
　(甚若璩按朱子不/  分明之言最精)
賈誼書曰所謂建武關函谷臨晉關者大抵為備山東
　諸侯也武關在商州商洛以限南諸侯函谷在陜州
　靈寳以限北諸侯臨晉在同州朝邑以限東諸侯
鮑明遠登大雷岸與妹書云棧石星飯結荷水宿旅客
　貧辛波路壯闊其詞竒麗超絶翰墨畦逕可以諷誦
　明遠妹令暉有文才能詩見鍾嶸詩品大雷在舒州
　望江縣水經注所謂大雷口也晉有大雷戌陳置大
　雷郡庾亮報温嶠書無過雷池一歩(積雨為池謂之/雷池東入于江)
　(為大雷口元/和郡縣志云)
余仕于呉郡(若璩按仕呉郡乃淳祐登第/初差監平江百萬東倉也)嘗見長洲宰
　其圃扁曰茂苑葢取諸呉都賦余曰長洲非此地也
　問其故余曰呉王濞都廣陵漢郡國志廣陵郡東陽
　縣有長洲澤呉王濞太倉在此東陽今盱眙縣故枚
　乘説呉王云長洲之苑服䖍以為呉苑韋昭以為長
　洲在呉東葢謂廣陵之呉也曰它有所据乎曰隋虞
　綽撰長洲玉鏡葢煬帝在江都(按時贈諸葛穎亦有/叅翰長洲苑之句)
　所作也長洲之名縣始於唐武后時(元和郡縣志苑/在長洲縣西南)
　(七十里未足據也當從郡國志書若璩按萬歳通天/元年析呉縣置長洲葢取越絶  走犬長洲以名亦)
　(非無/其地)
殺胡林在欒城縣(唐屬趙州後屬真定府紀異録云林/内射殺狐因以名之續通典云唐天)
　(后時襲突厥羣胡/死於此故以名之)
隋牛𢎞封竒章公僧孺其後也竒章巴州之縣梁普通
　六年置取縣東八里竒章山為名隋唐志通典九域
　志輿地廣記皆云其章誤也續通典作竒章
　　諸子
漢志曾子十八篇今世所傳視漢亡八篇矣十篇見於
　大戴禮景迂云世知讀曾子者殆未見其人也朱文
　公云所記雖或甚疎亦必切於日用躬行之實
太史公序歴書曰律居隂而治陽歴居陽而治隂律歴
　更相治間不容翲忽出曾子天圓章(曽子云其/間不容髪)
通鑑載子思言茍變於衛侯在安王二十五年大事記
　云去孔子没百有三年子思逮事孔子未必至是時
　尚存薛常州亦云子思之年毋乃過於壽考乎(若璩/按言)
　(茍變事出孔叢/子自不足信)
家語荀子謂孔子觀於魯桓公之廟有敧器焉韓詩外
　𫝊説苑皆云觀於周廟有敧器焉晉杜預𫝊云周廟
　敧器至漢東京猶在御坐當以周廟為是(若璩按南/史祖冲之)
　(傳亦云造敧器獻竟陵/王子良與周廟不異)
皇覽記隂謀黄帝金人器銘武王問尚父曰五帝之誡
　可得聞乎尚父曰黄帝之戒曰吾之居民上也揺揺
　恐夕不至朝故為金人三封其口曰古之慎言按漢
　藝文志道家有黄帝銘六篇蔡邕銘論黄帝有巾机
　之法皇覽撰集於魏文帝時漢七畧之書猶存金人
　銘葢六篇之一也
胡文定銘龜山楊公曰孰能識車中之狀意欲施之韓
　詩外傳云孔子出衛之東門逆姑布子卿曰二三子
　引車避有人將來必相我者也孔子下歩姑布子卿
　曰羸乎若喪家之狗子貢以告孔子曰丘何敢乎子
　貢曰何足辭也子曰汝獨不見夫喪家之狗歟既歛
　而椁布器而祭顧望無人意欲施之上無明王下無
　賢方伯王道衰政教失强陵弱衆暴寡百姓縱心莫
　之綱紀是人固以丘為欲當之者也丘何敢乎文定
　蓋用此以比二程
荀卿非十二子韓詩外傳引之止云十子而無子思孟
　子愚謂荀卿非子思孟子蓋其門人如韓非李斯之
　流託其師說以毁聖賢當以韓詩為正
荀卿曰盜名不如盜貨田仲史鰌不如盜也陳仲子猶
　可議直哉史魚以為盜名可乎非十二子史鰌與子
　思孟軻皆在焉豈有法仲尼而非三子者乎
楚辭漁父吾聞之新沐者必彈冠新浴者必振衣安能
　以身之察察受物之汶汶者乎荀子曰新浴者振其
　衣新沐者彈其冠人之情也其誰能以己之僬僬受
　人之掝掝者哉荀卿適楚在屈原後豈用楚辭語歟
　抑二子皆述古語也(僬僬元板/作潐潐)
荀子曰非其人而教之齎盜糧借賊兵也獨不知李斯
　韓非乎
成相曰禹敷土平天下躬親為民行勞苦得益臯陶橫
　革直成為輔注云橫革直成未聞韓侍郎云此論益
　臯陶之功橫而不順者革之直者成之也愚嘗攷吕
　氏春秋云得陶化益真窺橫革之交五人佐禹故功
　績銘乎金石著於盤盂陶即臯陶也化益即伯益也
　真窺即直成也(真與直/字相類)橫革即橫革也皆禹輔佐之
　名(之交未詳世本化益/作井宋衷云伯益)
王霸篇睪牢天下而制之馬融傳注作臯牢猶牢籠也
孟子三見齊王不言事曰我先攻其邪心楊倞注云以
　正色攻去邪心乃可與言也此莊子所謂正容以悟
　之使人之意也消
荀子曰千人萬人之情一人之情是也阿房宫賦之語
　本此
勸學篇青出之藍作青取之於藍聖心循焉作備焉玉
　在山而木潤作草木潤君子如嚮矣作知響矣賦篇
　請占之五泰作五帝監本未必是建本未必非餘不
　勝紀(今監本乃唐與政台州所栞熙寧舊本亦未為/善當竢詳攷  五泰注云五泰五帝也監本改)
　(為五帝而/刪注文)
河間獻王之言惟見於說苑謂堯存心於天下加志於
　窮民痛萬姓之罹罪憂衆生之不遂也有一民飢則
　曰此我飢之也有一人寒則曰此我寒之也一民有
　罪則曰此我陷之也仁昭而義立德博而化廣故不
　賞而民勸不罰而民治先恕而後教是堯道也又曰
　禹稱民無食則我不能使也功成而不利於人則我
　不能勸也故疏河以導之鑿江通於九派釃五湖而
　定東海民亦勞矣然而不怨苦者利歸於民也又曰
　湯稱學聖王之道譬如日焉靜居獨思譬如火焉夫
　捨學聖王之道若捨日之光獨思若火之明也可以
見小未可用大知惟學問可以廣明德慧也又曰管
　子稱倉廪實知禮節衣食足知榮辱夫穀者禮義所
　以行而人心所以安也尚書五福以富為始子貢問
　為政孔子曰富之既富乃教之此治國之本也司馬
　公為獻王贊謂用其德施其志帝王之治復還其必
　賢於文景逺矣(若璩按欲以河間獻王德代杜子朱/春祀兩廡以有功周禮為最先)
　(子云胡氏言使河間獻王為君董仲舒為相汲黯為/御史大夫則漢治必盛某謂如此差除那裏得來)
　(河間獻王之言亦見春秋繁露謂衣服容貎者所以/說目也聲言應對者所以說耳也好惡去就者所以)
　(說心也故君子衣服中而容貎恭則目說矣言理應/對遜則耳說矣好仁厚而惡淺薄就善人而逺僻圖)
　(則心/說矣)
法言序舊在卷後司馬公集注始寘之篇首詩書之序
　亦然
老泉太𤣥論曰疑而問問而辯問辯之道也揚雄之法
　言辯乎其不足問也問乎其不足疑也求聞於後世
　而不待其有得君子無取焉東坡亦謂太𤣥法言雕
　蟲而變其音節謂之經可乎
法言末篇稱漢公斯言之玷過於美新矣司馬公雖曲
　為之辯然不能滌莽大夫之羞也
五兩之綸半通之銅注云半通闕(今按仲長統昌言曰/身無半通青綸之命)
　(注十三州志曰有秩嗇夫/得假半章印半通半章也)
美靈根閉朋牖太𤣥之心學也
中說前述云隋文帝坐太極殿召見因奏太平之䇿十
　有二焉按唐㑹要武德元年五月改隋大興殿為太
　極殿隋無此名
詩失於齊魯當從龔氏本云論失於齊魯謂論語也上
　文已言齊韓毛鄭詩之末也不當重出
封禪秦漢之侈心此河汾篤論也房魏學於河汾而議
　封禪之禮不以為非安在其為守師說乎梁有許懋
　而唐無人焉曾謂房魏不如懋乎
龔氏注中說引古語云上士閉心中士閉口下士閉門
　愚按楚辭橘頌云閉心自謹終不過失兮王逸注閉
　心捐欲也
中說於文取陸機於史取陳夀自魏晉而下言之也
記註興而史道誣矣註當作注記注謂漢晉以後起居
　注之類虛美隱惡史無直筆故曰誣阮逸謂若裴松
　之注三國志恐非
張𤣥素問禮注云史傳未見𤣥素蒲州人唐書有傳注
　以為未見非也
戎狄之德黎民懷之三才其舍諸此叔恬之言也(元魏/之君)
　(唯稱孝文然治家無法佳兵不已/再傳而遂亂安在其黎民懷之也)
文中子遊馬頰之谷遂至牛首之谿龔氏本云子遊黃
　頰之谷遂至白牛之溪注云王績嘗題詩黃頰山壁
　愚按負苓者傳文中子講道於白牛之溪當從龔本
仲長子光中說稱之王無功為傳云著獨遊頌及河渚
先生傳以自喻文中子比之虞仲夷逸又為祭文云
　明道若昩進道若退鳥飛知還龍亢靡悔藏用以密
　養正以䝉不見其始孰知其終
無功荅馮子華書曰吾家三兄生於隋末傷世擾亂有
　道無位作汾亭之操蓋孔氏龜山之流也吾嘗親受
　其調頗謂曲盡近得裴生琴更習其操洋洋乎覺聲
　品相得又曰吾往見薛收白牛溪賦韻趣高奇詞義
　曠逺嵯峨蕭瑟真不可言壯哉邈乎揚班之儔也高
　人姚義常謂吾曰薛生此文不可多得登太行俯滄
　溟高深極矣(可附中/說注)
李百藥曰分四聲八病按詩苑類格沈約曰詩病有八
　平頭上尾蜂腰鶴膝大韻小韻旁紐正紐唯上尾鶴
　膝最忌餘病亦通
杜淹文中子世家二子長福郊少福畤龔氏本載前述
　長子福奬劉禹錫撰王質碑云文中子生福祚福祚
　生勉勉生怡怡生潛質潛之季子為諫議大夫給事
　中終宣歙觀察使唐書有傳福畤之子見於文藝傳
　者勔勮勃助劼勸(太原府君召三子而教焉龔氏注/云文中子三子福奬福祚福畤按)
　(福奬疑即/福郊也)書此以補世家之闕
王無功遊北山賦序云余周人也本家于祁永嘉之際
　扈遷江左地實儒素人多高烈穆公銜建元之恥歸
　于洛陽同州悲永安之事退居河曲始則晉陽之開
　國終乃安康之受田其賦云白牛溪裏岡巒四峙信
　兹山之奥域昔吾兄之所止許由避地張超成市察
　俗刪詩依經正史組帶青衿鏘鏘儗儗階庭禮樂生
　徒杞梓山似尼丘泉疑泗涘又注云此溪之集門人
　常以百數河南董恒南陽程元中山賈瓊河南薛收
　太山姚義太原温彥博京兆杜淹等十餘人稱為俊
　穎而姚義慷慨同儕方之仲由薛收以理達方莊周
　門人多至公輔而文中之道未行然無功不及房杜
　魏何哉鄭毅夫論中說之妄謂李德林卒於開皇十
　二年通時年八九歲未有門人而有德林請見歸而
　有憂色援琴鼓蕩之什門人皆霑襟關子明太和中
　見魏孝文如存于開皇間亦一百二三十歲矣而有
　問禮於子明是二者其妄不疑晁氏讀書志謂薛道
　衡仁夀二年出襄州通仁夀四年始到長安其書有
　内史薛公見子於長安用此推之則以房杜為門人
　抑又可知也
世說其言清以浮有天下分裂之象中說其言閎以實
　有天下將治之象
張巨山讀管子曰讀心術白心内業諸篇知其功業之
　所本然後知世之知管子者殊淺也書多古字如況
　作兄釋作澤此類甚衆召忽曰百歲之後吾君下世
　犯吾君命而廢吾所立奪吾糾也雖得天下吾不生
　也兄與我齊國之政也而注乃謂召忽謂管仲為兄
　澤命不渝而注乃以為澤恩之命甚陋不可徧舉愚
　謂管子乃尹知章注今本云房𤣥齡非也(若璩按張/巨山名嵲)
　(襄陽人官敷文閣待制見宋/史列傳第二百四文苑七)
地員篇云管仲之正天下也其施七尺(施者大/尺之名)瀆田悉
　徙五種無不宜其立后而手實(謂立君以主之手/常握此地之實數)手
　實之名始見於此吕惠卿因以行手實之法蘇文忠
　論管仲之無後利不與民爭也蓋有激云
傅子謂管子書過半是後之好事者所加輕重篇尤鄙
　俗古史謂多申韓之言以智欺其民以術傾鄰國有不
貲之寳石璧菁茅之謀使管仲信然何以霸哉
管仲曰決獄折中臣不如賓胥無請立為大理吕氏春
　秋云臣不如弦章按說苑弦章在景公時當以管子
　為正
黃帝六相一曰蚩尤通鑑外紀改為風后
弟子職漢志附于孝經朱子謂疑是作内政時士之子
　常為士因作此以教之(若璩按馬公驌以為蓋古塾/師教條管子之作内政用以)
　(教士之/子者爾)
晁景迂云王弼注老子知佳兵者不祥之器至於戰勝
　以䘮禮處之非老子之言不知常善救人故無棄人
　常善救物故無棄物獨得諸河上公而古本無有也
　傅奕能辯之
老子曰治人事天莫若嗇夫唯嗇是謂早復早復謂之
重積德司馬公謂不逺而復不離於德可以修身朱
　文公謂能嗇則不逺而復重積德者先已有所積復
飬以嗇是又加積之也(王弼注本作早服而注/云早服常也亦當為復)
方伯謩文公高弟也其言曰老子之言蓋有所激者生
　於衰周不得不然世或黜之以為申韓慘刻原於道
　德亦過矣又曰釋氏固夷也至於立志堅決吾亦有
　取焉似與師說背馳(若璩按何屺瞻曰朱子與黃直/卿手畢云伯謩不幸未去時亦)
　(安靜明了但可惜後來一向廢學身後但有詩數篇/耳據此則方之所造可見其安靜明了或得之二氏)
　(者也王氏以為高弟蓋據陸放翁所作墓誌而云此人/條議論亦具載墓誌中伯謩名士繇一名伯休莆陽)
生之徒十有三韓非解老云四肢與九竅
首章以有無字下斷句自王介甫始(朱文公謂名可名/有名無名皆一義)
　(常無欲是/說無欲)
惟無以天下為者可以有天下此即舜禹有天下而不
　與之意湯武之征伐非利天下也無利天下之心而
　與天下同其利然後可以得天下
谷神一章養生者宗焉春秋繁露謂養生之大者在愛
　氣閑欲以平意平意以靜神靜神以養氣古之道士
　有言曰將欲無陵固守一德此言神無離形則氣多
　内充董子亦有得於此
文子者老子弟子也(序曰亦曰計然姓/辛名研字文子)其書稱平王問
　道(老子與孔子同時又云范蠡師之去平/王之時逺矣序謂周平王時人非也)其言曰玉
　在山而草木潤珠生淵而岸不枯荀子取之譬若積
　薪燎後者處上汲黯取之再實之木其根必傷明德
　后取之用兵有五有義兵有應兵有忿兵有貪兵有
　驕兵義兵王應兵勝忿兵敗貪兵死驕兵滅魏相取
　之臨河欲魚不如歸而織網董仲舒取之孔子無黔
　突墨子無暖席班固杜甫韓愈取之心欲小志欲大
　智欲圓行欲方孫思邈取之德均則衆者勝寡力敵
　則智者制愚陸抗取之欲治之主不世出王吉取之
　寸而度之至丈必差銖而解之至石必過石稱丈量
　徑而寡失枚乗取之山有猛獸林木為之不斬園有
　螫蟲葵藿為之不採國有賢臣折衝千里鄭昌取之
　文之所加者深則權之所服者大德之所施者博則
　威之所制者廣班固刑法制取之人之將疾必先厭
　魚肉之味國之將亡必先惡忠臣之語越絶劉子取
　之乳犬之噬虎伏雞之搏貍何休注公羊取之又曰
　士有一定之論女有不易之行同言而信信在言前
　同令而行誠在令外狡兎得而獵犬烹高鳥盡而良
　弓藏皆見此書其見於列莊淮南子者不可縷數
文子曰虛無因循常後而不先譬若積薪燎後者處上
　汲長孺學黃老言故用文子之語顏注云積薪之言
　出曾子當攷
戰國策云不聞老萊子之教孔子事君乎示之其齒之
　堅也六十而盡相靡也孔叢子云老萊子謂子思曰
　子不見夫齒乎雖堅剛卒盡相摩舌柔順終以不敝
　漢藝文志老萊子與孔子同時(若璩按史記老/子傳亦云爾)當從
　國䇿
壺丘子林列子之師也呂氏春秋云子產相鄭往見壺
丘子林與其弟子坐必以年然則與子產同時
列子以仕衛為嫁於衛從一而終之死靡它是之謂正
列子言西方之聖人西極之化人佛已聞於中國矣
狐父之盜史記正義括地志狐父亭在宋州碭山縣東
南三十里
東坡欲去莊子盜跖漁父篇而邵子觀物外篇謂盜跖
　言事之無可奈何者雖聖人亦莫如之何漁父言事
　之不可强者雖聖人亦不可强
五峯云莊子之書世人狹隘執泥者取其大畧不為無
　益若篤行君子句句而求字字而論則其中無真實
　妙義不可推而行也愚謂此讀莊子之法(伊川一生不/曾看莊列)
韓詩外傳楚成王讀書於殿上而輪扁在下作而問曰
　不審主君所讀何書也與莊子同而小異(漢古今人/表作輪邊)
大宗師曰道可傳而不可受屈子逺遊曰道可受兮不
　可傳敢問其所以異曰莊子所謂傳傳以心也屈子
　所謂受受以心也目擊而存不言而喻耳受而口傳
　之離道逺矣
朱文公謂庚桑楚一篇皆是禪
天運篇孔子見老耼歸三日不談弟子問曰夫子見老
　耼亦將何規哉孔子曰吾乃今於是乎見龍龍合而
　成體散而成章乗乎雲氣而養乎陰陽予口張而
　不能嗋予又何規老耼哉太平御覽引莊子曰云云
　孔子曰吾與汝處於魯之時人用意如飛鴻者吾走
　狗而逐之用意如井魚者吾為鉤繳以投之吾今見
　龍云云余口張不能噏舌出不能縮又何規哉與今
　本異
初寮(若璩按初寮/王安中號)謂莊子之言風其辭若與風俱鳴於
　衆竅掩卷而坐猶覺翏翏之逼耳
齊物論女以妄聽之奚(張文潛銘商瑶曰造/物則奚句法本此)
飾小說以干縣令疏云縣高也謂求高名令聞(有進士/程文用)
　(此犯聖/祖名)
謂惠子曰儒墨楊秉四與夫子為五列子釋文公孫龍
　字子秉(秉謂公/孫龍也)
魯雞固能矣注云大雞也今蜀雞爾雅雞大者蜀韓文
　公守戒曰魯雞之不期蜀雞之不支是以蜀雞為小
　也未詳(若璩按昌黎熟/于莊蜀本越字)
荆公曰古之善事親者非事其親之謂也事其心而已
　矣事其心出人間世
呂吉甫曰聖人之所以駴天下神人未嘗過而問焉蓋
　孔氏與老氏同生於衰周莊子與孟子俱遊於梁惠
　其書之言未嘗相及以此而已
以恬養知者主靜而識益明以知養恬者致知而本益
　固
向秀注莊子而郭象竊之郗紹作晉中興書而何法盛
　竊之二事相類
支離疏鼓筴播精文選注作播糈
郭象注曰聖人之在天下煖然若陽春之自和故蒙澤
　者不謝凄乎若秋霜之自降故彫落者不怨李太白
　云草不謝榮於春風木不怨落於秋天其語本此注
　又曰世有假寐而夢經百年者則無以明今之百年
　非假寐之夢者也邯鄲枕南柯守之說皆原此意幽
　求子曰當其夢時覩山念木或志在舟楫因舟念水
　因水念魚東坡夢齋銘意出於此
莊子稱墨翟禽滑釐聞其風而悅之則滑釐墨者也史
　記儒林傳謂田子方段干木吳起禽滑釐之屬皆受
　業於子夏之倫為王者師豈滑釐逃儒而入於墨亦
　若吳起之言兵歟(說苑載禽滑/釐問墨子)
庖丁解牛行其所無事也管子云屠牛坦朝解九牛而
　刀可以莫鐵則刃游間也賈誼疏云解十二牛胡子
　知言云一目全牛萬隙開橫渠詩語也
王坦之著廢莊論而其論多用莊語胡文定春秋綱領
　有取於莊子之言其可廢乎
豫且事有二說苑吳王欲從民飲伍子胥曰昔白龍下
　清泠之淵化為魚豫且射中目白龍不化豫且不射
　張平子東京賦所謂白龍魚服見困豫且者也史記
龜䇿傳褚先生曰宋元王二年江使神龜使於河至
　於泉陽漁者豫且舉網得而囚之置之籠中夜半龜
　來見夢於宋元王莊子所謂神龜能見夢於元君而
　不能避余且之網者也
郭象注云喜懼戰於胸中固已結冰炭於五臟矣韓文
　公聽穎師琴詩無以冰炭置我腸本於此
齊物論非欲齊物也蓋謂物論之難齊也是非毁譽一
　付於物而我無與焉則物論齊矣邵子詩謂齊物到
　頭爭恐誤張文潛曰莊周患夫彼是之無窮而物論
　之不齊也而託之於天籟其言曰吹萬不同而使其
　自已也此言自以為至矣而周固自未離夫萬之一
　也曷足以為是非之定哉雖然如周者亦畧稅駕矣
莊子逸篇
　陸德明序録曰莊生宏材命世辭趣華深正言若反
　故莫能暢其𢎞致後人増足漸失其真故郭子𤣥云
　一曲之才妄竄奇說若閼奕意修之首危言游鳬子
　胥之篇凡諸巧雜十分有二漢書藝文志莊子五十
　二篇即司馬彪孟氏所注是也言多詭誕或似山海
　經或類占夢書故注者以意去取其内篇衆家並同
　自餘或有外而無雜唯子𤣥所注特會莊生之旨(北/齊)
　(杜弼注莊子惠施篇今無此篇亦逸篇也若/璩按𢎞致元板私致意修之首作意修之旨)
閼奕之𨽻與殷翼之孫遏氏之子三士相與謀致人於
　造物共之元天之上元天者其高四見列星(司馬彪/曰元天)
　(山/名)
游鳬問雄黃曰今逐疫出魅擊鼓呼噪何也雄黃曰黔
　首多疾黃帝氏立巫咸使黔首沐浴齊戒以通九竅
　鳴鼓振鐸以動其心勞形趨步以發陰陽之氣飲酒
　茹葱以通五藏夫擊鼓呼噪逐疫出魅鬼黔首不知
　以為魅祟也
插桃枝於户連灰其下童子入不畏而鬼畏之是鬼智
　不如童子也
童子夜嘯鬼數若齒
小巫見大巫拔茅而弃此其所以終身弗如
尹儒學御三年而無所得夜夢受秋駕明日往朝師師
　曰今將教子以秋駕(司馬彪曰秋/駕法駕也)
空閱(一作/門)來風桐乳致巢此以其能苦其性者(司馬彪/曰門戸)
　(孔空風善從之桐子似乳著其葉/而生其葉似箕鳥喜巢其中也)
紼謳所生必於斥苦(司馬彪曰斥疏緩也苦用力也引/紼所以有謳歌者為人用力不齊)
　(故促急/之也)
庚市子肩之毁王也
孔子病子貢出卜孔子曰汝待也吾坐席不敢先居處
　若齊食飲若祭吾卜之久矣
老子見孔子從弟子五人問曰前為誰對曰子路勇且
　多力其次子貢為智曾子為孝顏回為仁子張為武
　老子歎曰吾聞南方有鳥名為鳯凰之所居也積石
　千里河水出下鳯鳥居上天為生食其樹名瓊枝高
　百仞以璆琳琅玕為寳天又為生離珠一人三頭遞
　起以飼琅玕鳯鳥之文戴聖嬰仁右智左賢　(居上/元板)
　(作居/止)
善卷堯聞其得道之士乃北面而師事之蒲衣八歲而
　舜師之
廉者不食不義之食不噉不義之水
仲尼讀春秋老耼踞竈觚而聽(觚竈/額也)
羊溝之雞三歲為株相者視之則非良雞也然數以勝
　人者以狸膏塗其頭(羊溝鬭雞處株魁/帥也雞畏狸也)
惠子始與莊子相見而問乎莊子曰今日自以為見鳯
　凰而徒遭燕雀耳坐者俱笑
豫樟初生可抓而絶
鵲上高城之垝而巢於高榆之顛城壞巢折凌風而起
　故君子之居世者得時則義行失時則鵲起
金鐵蒙以大緤載六驥之上則致千里
孔子舍於沙丘見主人曰辯士也子路曰夫子何以識
　之曰其口窮踦其鼻空大其服博其睫流其舉足也
　高其踐地也深鹿與而牛舍
青鵽愛子忘親(司馬彪曰鵽鳥專愛/其子而忘其母也)
聲氏之牛夜亡而遇䕫止而問焉我有四足動而不善
　子一足而超踊何以然䕫曰以吾一足王於子矣
市上之人有善戴尊者累十尊而行人有與之更者行
　道未半而以其尊顛(酒尊/也)
亡羊而得牛斷指而得頭
羌人死燔而揚其灰
子張見魯哀公不禮士也託僕夫而去曰臣聞君好士
　故不逺千里而見君之禮士也有似葉公子高之好
　龍室彫文盡寫以龍於是天龍下之窺頭於牖施尾
　於堂葉公見之弃而還走失其魂魄五色無主是葉
　公非不好龍也好夫似龍而非龍也今君非不好士
　也好夫似士而非士者也
流脈並作則為驚怖陽氣獨上則為癲病
以十鈞射者見天而不見雲以七鈞射者見鵠而不見
　鶬以五鈞射者見鶬而不見雀
函牛之鼎沸蟻不得措一足焉(喻聖主之法明/奸至不敢蹈也)
趙簡子出田鄭龍為右有一野人簡子曰龍下射彼使
　無驚吾馬三命鄭龍鄭龍不對簡子怒鄭龍曰昔吾
　先君伐衛克曹退為踐土之盟不戮一人吾今一朝
　田而曰必為我殺人是虎狼殺人故將救之簡子愀
　焉曰不愛其身以活人者可無從乎還車輟田曰人
　之田也得獸今吾田也得士
梁君出獵見白雁羣集梁君下車彀弩(一作/弓)欲射之道
　有行者不止白雁羣駭梁君怒欲射行者其御公孫
　龍下車撫其心梁君忿然作色而怒曰龍不與其君
　而顧與他人何也公孫龍對曰昔者齊景公之時(齊/一)
　(作/宋)天旱三年卜之曰必以人祠乃雨景公下堂頓首
　曰吾所以求雨者為民也今必使吾以人祠乃且雨
　寡人將自當之言未卒而天大雨方千里者何為有
　德於天而惠施於民也今主君以白雁之故而欲射
　殺人無異於虎狼梁君援其手與上車歸入郭門呼
　萬歲曰樂哉今日獵也人獵皆得禽獸吾獵獨得善
　言而歸
人而不學命之曰視皮(一作/肉)學而不行命之曰輒囊(輒/繫)
　(者也一/作撮)
秋禽之肥易牙和之非不美也彭祖以為傷夀故不食
　之
祝牧謂其妻曰天下有道我韍子佩天下無道我負子
　戴
易姓而王封於泰山禪於梁父者七十有二代其有形
　兆垠堮勒石凡千八百餘處
槐之生也入季春五日而兔目十日而䑕耳更旬而始規
　二旬而葉成(鷂為鸇鸇為布穀布/穀為鷂此物變也)
盧敖見若士深目鳶肩
禮若亢鋸之柄(亢舉也禮有所斷割猶/舉鋸之柄以斷物也)
叔文相莒三年歸其母自績謂母曰文相莒三年有馬
　千駟今母猶績文之所得事皆將弃之已母曰吾聞
　君子不學詩書射御必有博塞之心小人不好田作
　必有竊盜之心婦人不好紡績織絍必有滛泆之行
　好學為福也猶飛鳥之有羽翼也(若璩按余孫/名學翼取此)
漢七畧所録若齊論之問王知道孟子之外書四篇
　今皆亡傳莊子逸篇十有九淮南鴻烈多襲其語唐
　世司馬彪注猶存後漢書文選世說注藝文類聚太
　平御覽間見之斷圭碎璧亦足為篋櫝之珍博識君
　子或有取焉(若璩按漢嚴遵老子指歸引莊子甚多/皆不見今莊子書其為逸篇可知備載)
　(之以補王氏之漏焉不任車未虧僮子行之及其傾/覆也顛高墮谷千人  能安卵之未剖也一指麾之)
　(及其為飛鴻也奮翼凌雲罾繳不能達也胎之能乳/也一繩制之及其為牡也羅網不能禁也虎也執羣)
　(獸食牛馬劒㦸不能難也故漣滴之流久久而成江/海小蛇不死化為神龍積微之善以至吉祥小惡不)
　(止乃至滅亡之我之所以為我者豈我也哉我猶為/身者非身身  所以為身者以我存也而我之所以)
　(為我者以有神也神之所以留我者道使然也存道/之所生天之所興始始于不始生生于不生存  于)
　(不存亡亡于不亡奢夫起福生利成功遂事備物致/用使人大富天下  僭財貨不足民人愈醜福滿山)
　(澤金玉成積國愈不安民益少利飾智相愚以詐相/要防隄邪滛姦宄之路密分别同異是非之變衆則)
　(國家昬而政事衰作方遂伎彫琢文采奇變異怪以/裦有德以别尊卑巧故滋起俊出愈奇令速賞深罰)
　(峻刑嚴斲肌膚斷四支疏逺不隱親近不和罪至夷/滅賞至封侯天地振慄盜賊愈多  夫飢而倍食渴)
　(而大飲熱而投水寒而入火所若雖除其身必死胸/中有瘕不可鑿喉中有疾不可剥也蟁䖟著面不可)
　(射也蟣蝨著身不可斫也分夫日月之出入也同明/人之死生也同形春秋之  也同利𤣥聖之與野人)
　(也同容通者之與閉塞也同事道士之與赤子也同/功凡此數者其中異而外同非有聖人莫之能明)
　(夫陰而不陽萬物不生陽而不陰萬物不成天地之/道始必有終終必有始  夫嬰兒未知而忠信于仇)
　(讐及其壯大有識欺紿兄嫂三軍得意則下亡/虜窮谿之獸不避兕虎其事非易事理然也)
太平御覽引蘇子曰蘭以芳自燒膏以明自焫翠以羽
　殃身蚌以珠致破蘇秦能為此言而不能保其身漢
　書楚老父之言本於此(文子引老子曰鳴鐸以/聲自毁膏燭以明自煎)
尸子曰孝己事親一夜而五起視衣厚薄枕之高下也
　又曰蒲衣生八年舜讓以天下周王太子晉生八年
　而服師曠漢書稱孝己莊子稱蒲衣子其事見此(太/子)
　(晉事見/周書)
鄒陽曰里名勝母曾子不入尸子謂孔子至於勝母暮
　矣而不宿過於盜泉渴矣而不飲惡其名也
尸子曰舜兼愛百姓務利天下其田也荷彼耒耜耕彼
　南畝與四海俱有其利雷澤也旱則為耕者鑿瀆狩
　則為獵者表虎故有光若日月天下歸之若父母文
　心雕龍舜之祠田云荷此耒耜耕彼南畝四海俱有謂
　之祠田豈它有所据乎(狩元板/作儉)
程子見家語子華子見莊子近有子華子之書謂程本
　字子華即孔子傾蓋而語者後序謂鬼谷子之師水
　心銘鞏仲至所謂程子即此書也朱文公謂詞艱而
　理淺近世巧於模擬者所為決非先秦古書
韓子内儲說謂叔向讒萇𢎞按左傳哀三年周人殺萇
　𢎞叔向之没乆矣
韓子曰殷之法刑弃灰於街者子貢以為重問之仲尼
　仲尼曰知治之道也以商鞅之法為殷法又託於仲
　尼法家侮聖言至此
五蠹曰周去秦為從朞年而舉衛離魏為衡半歲而亡
　是周滅於從衛亡於衡也按史記赧王倍秦與諸侯
　約從衛為衡之事未詳
說疑曰有扈氏有失度讙兜氏有孤男三苖有成駒桀
　有侯侈紂有崇侯虎晉有優施此六人者亡國之臣
　也崇侯優施事甚著古今人表桀時有雅侈餘皆闕
　呂氏春秋云夏桀染於羊辛岐踵戎殷紂染於崇侯
　惡來周厲王染於虢公長父榮夷終幽王染於虢公
　鼓祭公敦此四王者所染不當古今人表桀時有干
　辛榮夷終即榮夷公虢公鼓即虢石父(墨子云夏桀哆/染於干辛推)
韓子曰商君教秦孝公燔詩書而明法令愚按史記商
　君傳不言燔詩書蓋詩書之道廢與李斯之焚之無
　異也
又云吳起教楚悼王損不急之枝官注謂非要急若樹
　之枝也養樹者必披落其枝為政者亦損其閒宂宋
　景文詩何言漢樸學正似楚枝官(枝官二字前/未有用者)
又云儒服帶劒者衆而耕戰之士寡堅白無厚之詞章
　而憲令之法息愚謂堅白公孫龍之言也無厚鄧析
　之言也
漁者持鱣婦人拾蠶利之所在皆為賁諸呂太史西漢
　手筆曰利之所激深宮之女皆儀秦也文法本此
叔瞻宮之奇亦虞鄭之扁鵲也後魏崔浩謂王猛之經
　國苻堅之管仲也慕容恪之輔少主慕容暐之霍光
　也劉裕之平逆亂司馬德宗之曹操也筆墨畦逕皆
　有自來
必恃自直之箭百世無矢恃自圜之木千世無輪劉夢
　得用此語(恃字/作俟)
距孱之費金璧西門豹之納璽戰國之時官邪賂章毁
　譽決於左右之口於此可見若阿即墨之斷者幾何
　人哉(趙之郭開齊之后勝皆受秦間金魏信陵/之以毁廢亦以萬金為間三國遂墟矣)
人主以二目視一國一國以萬目視人主此名言也鄭
　長者之書見漢藝文志(若璩按人主二句見韓非子/為齊宣王之語宣玉聞之鄭)
　(長者有言夫虛靜無為而無見也方/為長者語王氏漢藝文志攷證却合)
吏者民之本綱也聖人治吏不治民斯言不可以韓非
　廢(若璩按韓搖木者拊/其本張網者引其綱)
韓子謂趙襄子賞有功者五人高赫(若璩按史記作共/呂氏春秋作赦淮)
　(南人間訓/與韓子同)為賞首仲尼聞之曰善賞哉襄子賞一人
　而天下為人臣者莫敢失禮事在孔子後孔鮒已辨
　其妄然傳記若此者衆說苑周威公問於寗子曰取
　士有道乎甯子曰楚平王有士曰楚傒胥丘負客出
　亡之晉晉人用之是為城濮之戰城濮在楚成王時
　以為平王謬矣(甯子/甯越)又曰晉平公好樂多賦斂治城
　郭有咎犯者見門大夫以樂見平公内之對曰臣不
　能為樂臣善隱又曰石乞侍坐於屈建屈建曰白公
　其為亂乎又曰介子推行年十五而相荆仲尼聞之
　使人往視又曰晉靈公造九層臺荀息聞之上書求
　見曰臣能累十二博棊加九雞子其上按犯建子推
　息四人事蹟皆在前劉子政博極羣書何述紀之誤
　也新序楚共王逐申侯晉文公遇欒武子葉公諸梁
　問樂王鮒皆不同時
韓子云趙襄子召延陵生令將車騎先至晉陽戰國䇿
　云延陵王誤也鮑氏改王為君亦未之攷
韓子云吳起欲攻秦小亭置一石赤菽東門外令人能
　徙此於西門外者賜之上田宅人爭徙之乃下令曰
　明日攻秦能先登者仕之大夫賜之上田宅於是攻
　之一朝而拔呂氏春秋云吳起治西河欲諭其信於
　民夜日置表於南門之外令於邑中曰明日有人能僨
　南門之外表者仕長大夫明日日晏矣莫有僨表者
　民相謂曰此必不信有一人曰試往僨表不得賞則
　己何傷往僨表來謁吳起起自見而出仕之長大夫
　自是之後民信吳起之賞罰愚按商鞅入秦在吳起
　死後二十一年徙木予金其祖吳起之遺智歟(赤菽/元板)
　(作赤/黍)
說文古者宿沙初作煑海鹽魯連子曰古善漁者宿沙
　瞿子使漁于山則雖十宿沙子不得一魚焉又曰宿
　沙瞿子善煑鹽使煑漬沙雖十宿沙不能得也
鶡冠子博選篇用戰國策郭隗之言王鈇篇用齊語管
　子之言不但用賈生服賦而已柳子之辯其知言哉
戰國䇿鄭璞之說亦見尹文子
諺云不聰不明不能為王不瞽不聾不能為公見慎子
吳子曰承桑氏之君修德廢武以滅其國柳子佩韋賦
　桑𢎞和而却武兮渙宗覆而國舉桑謂承桑氏也(一/本)
　(改桑為/乗誤)
程子曰韓信多多益辦是分數明按孫子治衆如治寡
　分數是也杜牧注謂韓信多多益辦
漢景帝後二年詔曰雕文刻鏤傷農事者也錦繡纂組
　害女紅者也農事傷則飢之本也女紅害則寒之原
　也夫飢寒並至而能亡為非者寡矣本李克對魏文
　侯之言(見說/苑)藝文志儒家李克七篇
韓子謂鍾鼎之銘皆番吾之跡華山之博也蔡邕謂唯
　郭有道無愧昌黎猶不免諛白樂天立碑詩曰豈獨
　賢者嗤仍傳後代疑(若璩按番音婆番吾趙地名漢/為番吾縣今之平山縣也李吉)
　(甫言周武帝時除天下/碑唯林宗碑詔特留)
鬼谷子午合篇伊尹五就桀五就湯然後合於湯呂尚
　三入殷朝三就文王然後合於文王(孫子用間篇當/參攷伊呂聖人)
　(之耦豈詭遇求獲者此戰國辯士之誣聖賢也伊尹/三聘而起太公辟紂海濵當取信於孟子  若璩按)
　(王氏竟忘伊尹/事出孟子)
尹知章序鬼谷子曰蘇秦張儀往事之受捭闔之術十
　有二章復受轉丸胠篋三章然秦儀用之裁得温言
　酒食貨財之賜秦也儀也知道未足行復往見具言
　所受於師行之少有口吻之驗耳未有傾河填海移
　山之力豈可更聞至要使弟子深見其閫奥乎先生
　曰為子陳言至道齋戒擇日而往見先生乃正席而
　坐嚴顏而言告二子以全身之道文心雕龍云轉丸
　騁其巧辭飛鉗伏其精術(程子曰秦儀學於鬼谷其/術先揣摩然後捭闔捭闔)
　(既動然後/用鉤鉗)
蒯通善為長短說主父偃學長短從橫術邊通學短長
　史記索隱云戰國䇿亦名長短書
鬻熊為周文王師著書二十二篇諸子之最先者今存
　十四篇列子天瑞篇引運轉無已天地密移力命篇
　引語文王曰自長非所増自短非所損賈誼書引文
　王武王成王問皆今書所無
呂氏春秋曰老耼貴柔孔子貴仁墨翟貴亷關尹貴清
　子列子貴虛陳駢貴齊楊朱貴己孫臏貴勢王廖貴
　先兒良貴後荀子曰慎子有見於後無見於先老子
　有見於詘無見於信墨子有見於齊無見於畸宋子
　有見於少無見於多墨子有見於齊兼愛也陽朱貴
　己為我也呂氏以孔子列於老氏之後秦無儒故也
迂齋云梓人傳規模從呂氏春秋來愚按呂氏分職篇
　云使衆能與衆賢功名大立於世不予佐之者而予
　其主其主使之也譬之若為宫室必任巧匠奚故曰
　匠不巧則宮室不善夫國重物也其不善也豈特宫
　室哉巧匠為宮室為圓必以規為方必以矩為平直
　必以準繩功已就不知規矩繩墨而賞匠巧也巧匠
　之宮室已成不知巧匠而皆曰善此某君某王之宮
　室也栁子立意本於此
劉向論起昌陵疏自古及今未有不亡之國也本於呂
　氏春秋
說苑晉太史屠餘見晉平公之驕以其國法歸周周威
　公見而問焉曰天下之國孰先亡對曰晉先亡居三
　年晉果亡愚謂平公後三年晉未亡也是時兩周未
　分亦無周威公呂氏春秋晉太史屠黍見晉公之驕
　高誘注以為晉出公當從呂覽然晉政在大夫乆矣
　非以驕亡也屠黍不可謂知幾
孔叢子公孫龍臧三耳呂氏春秋作藏三牙
賈誼疏壹動而五業附新書云五美附(見五/美篇)業字當作
　美
六韜曰冠雖弊禮加之於首履雖新法踐之於地賈誼
　之言本此韓非子亦云冠雖穿弊必戴於頭履雖五
　采必踐之於地黃帝曰日中必熭操刀必割顏注此
　語見六韜主上之操也語出尉繚子
淮南詮言訓曰禹決江河因水也后稷播種樹榖因地
也湯武平暴亂因時也故天下可得而不可取也霸
　王可受而不可求也張夫人諫苻堅之言本於此
賈誼書云德渥澤洽調和大暢則天清澈地富煴物時
　熟吳斗南謂漢郊祀歌后土富媪昭明三光媪當作
　煴
鹽鐵論文學曰臧文仲治魯勝盜而自矜子貢曰民將
　欺而況民盜乎文仲子貢不同時斯言誤矣
仲長子昌言曰北方寒其人夀南方暑其人夭此寒暑
　之方驗於人也均之蠶也寒而餓之則引日多温而
　飽之則引日少此寒温飢飽之為修短驗於物者也
　論養生者盍於此觀之(韓子蒼醫說用此意物理論/曰道家則尚冷以草木用冷)
　(生醫家則尚温以血脉以煗通墜若璩/按暑氣多夭寒氣多夀出淮南  形訓)
淮南子曰春貸秋賦民皆欣春賦秋貸衆皆怨得失同
　喜怒為别其時異也為魚德者非挈而入淵為蝯賜
　者非負而縁木縱之其所而已亦見文子此柳子種
　樹傳之意
文子聾蟲雖愚不害其所愛注云鼈聾無耳淮南子曰
　狂馬不觸木猘狗不自投於河雖聾蟲而不自陷又
　況人乎又曰馬聾蟲也注云喻無知孝皇問王季海
　(若璩按季海名淮金/華人孝宗朝丞相)曰聾字何以從龍從耳對曰山
　海經龍聽以角不以耳(山海經檢/此語未見)
傅子曰人之學者猶渴而飲河海也大飲則大盈小飲
　則小盈伊川謂如羣飲於河各充其量
抱朴子論仙篇按董仲舒所撰李少君家録仲舒儒者
　豈肯為方士家録蓋依託也
又按漢禁中起居注即西京雜記所謂葛洪家有漢武
　帝禁中起居注一卷漢武故事二卷通典云漢武帝
　有禁中起居注馬后撰明帝起居注則漢起居似在
　宮中為女史之任荀悅申鑒曰先帝故事有起居注
　動靜之節必書焉(若璩按隋經籍志謂穆天子傳體/制與今起居正同蓋周時内史所)
　(記王命/之副也)
祛惑篇有古强者云孔子常勸我讀易云此良書也丘
　竊好之韋編三絶鐵擿三折今乃大悟史記世家韋
　編三絶鐵擿三折見於此(擿一作撾此/方士寓言也)
魏李蕭逺運命論張良受黃石之符誦三畧之說言三
　畧者始見於此(漢光武詔引黄石公/記未有三畧之名)含神霧云風后
　為黃帝師又為禹師化為老子授張良書今有素書
　六篇謂黃石公圮上授子房世人多以三畧為是荆
　公詩云素書一卷天與之
太平御覽引鄒子曰朱買臣孜孜修學不知雨之流粟
　此鄒子之書非戰國時之鄒子也
慎子曰禮從俗政從上使從君國有貴賤之禮無賢不
　肖之禮(見初/學記)曲禮曰禮從宜使從俗言事不可常也
　謂禮從俗則非
尸子曰鄭簡公謂子產曰飲酒之不樂鐘鼓之不鳴寡
　人之任也國家之不乂朝廷之不治與諸侯交之不
　得志子之任也子無入寡人之樂寡人無入子之朝
　自是已來子產治鄭城門不閉國無盜賊道無餓人
　孔子曰若鄭簡公之好樂雖抱鐘而朝可也愚謂為
　邦必放鄭聲此孔子之言也豈有抱鐘而朝之言哉
　程子謂未有心蠹而能用管仲者於鄭簡公亦云
論衡蓋蔡中郎所祕玩而劉氏史通譏之曰充自紀述
　其父祖不肖為州閭所鄙而答以瞽頑舜神鯀惡禹
　聖盛矜於己而厚辱其先何異證父攘羊學子名母
　名教之罪人也葛文康公(若璩按文康名勝仲字魯/卿丹陽人見文苑傳)
　亦曰充刺孟子猶之可也至詆訾孔子以繫而不食
　之言為鄙以從佛肸公山之召為濁又非其說驂舊
　館而惜車於鯉又謂道不行於中國豈能行於九夷
　若充者豈足以語聖人之趣哉即二說觀之此書非
　小疵也呂南公謂充飾小辯以驚俗蔡邕欲獨傳之
　何其謬哉
家語問舜冠魯哀公問於孔子尚書大傳以為成王問
　周公
子思子曰東戸季子之時道上雁行而不拾遺餘糧宿
　諸畝首(餘糧棲畝/本於此)
劉邵人物志曰易以咸為德以謙為道老子以無為德
　以虛為道愚謂咸言虛而不言無與老氏異
宋咸注法言云天地不常泰亦不常否聖人不常出亦
　不常絶
或問賢曰顏淵黔婁四皓韋𤣥成王介甫曰出乎顏淵
　則聖人矣出乎韋𤣥成則衆人矣
奔車之上無仲尼覆舟之下無伯夷此韓非語也余襄
　公謹箴用之
杜牧注孫子序云孫武著書數十萬言魏武削其繁剰
　筆其精切凡十三篇因注解之攷之史記本傳闔廬
　曰子之十三篇吾盡觀之矣(非筆削為十三篇也正文/何校夲云注八字亦)
莊子楚狂之歌所謂迷陽人皆不曉胡明仲云荆楚有草
　叢生修條四時發穎春夏之交花亦繁麗條之腴者
大如巨擘剥而食之其味甘美野人呼為迷陽其膚
多刺故曰無傷吾行無傷吾足(若璩按問楚中人亦/云不識迷陽草但有)
(一種花名刺子其抽條可食兒/童呼為陽馬菶恐即迷陽草)
　
　困學紀聞卷十
欽定四庫全書
　困學紀聞卷十一
　　　　　　　　　　　　宋　王應麟　撰
　　考史
戰國策張儀説秦王曰世有三亡而天下得之姚氏云
　韓非子第一篇初見秦文與此同鮑氏失於攷證(呂/成)
　(公麗澤集/文取此篇)
鄒忌不如徐公美新序云齊有田巴先生行修於外王
　聞其賢聘之將問政焉田巴改製新衣拂飭冠帶顧
　謂其妾妾曰佼將出門問其從者從者曰佼過於湽
　水自照視醜惡甚焉遂見齊王齊王問政對曰今者
　大王召臣臣問妾妾愛臣諛臣曰佼問從者從者畏
　臣諛臣曰佼臣至臨湽水而觀然後知醜惡也今王
　察之齊國治矣與鄒忌之言畧同洪景盧謂孟子所
　書齊景公問晏子與管子内言戒篇相似蓋傳記若
　是者多矣
齊負郭之民有狐咺者正議閔王斮之檀衢按呂氏春
　秋貴直論狐援説齊涽王曰殷之鼎陳於周之廷其
　社蓋於周之屏其干戚之音在人之遊亡國之音不
　得至於廟亡國之社不得見於天亡國之器陳於廷
　所以為戒王必勉之其無使齊之大呂陳之廷無使
　太公之社蓋之屏無使齊音充人之遊齊王不受狐
　援出而哭國五日其辭曰先出也衣絺紵後出也滿
　囹圄吾今見民之洋洋然東走而不知所處齊王問
　吏曰哭國之法若何吏曰斮王曰行法狐援乃言曰
　有人自南方來鮒入而鯢居使人之朝為草而國為
　墟殷有比干吳有子胥齊有狐援已不用若言又斮
　之東閭每斮者以吾參夫二子者乎漢古今人表作
　狐爰注即狐咺也愚謂殺諍臣者必亡狐援其洩冶
　之類乎
齊威王封即墨大夫燕取齊七十餘城唯莒即墨不下
　田單以即墨破燕齊王建將入秦即墨大夫入見畫
　臨晉武關之策建不聽而亡吁何即墨之多君子也
　建能聽即墨大夫之謀則齊可以勝秦矣國未嘗無
　士也
太平御覽引戰國策曰吳子問孫武曰敵人保山據險
　擅利而處糧食又足挑之則不出乗間則侵掠為之
　奈何武曰分兵守要謹備勿懈潛探其情密侯其怠
　以利誘之禁其牧採乆無所得自然變改待離其故
　奪其所愛今本無之
樂間入趙燕王以書謝焉新序以為惠王遺樂毅書
新序樂毅書君子絶交無惡言去臣無惡聲
戰國有兩公孫𢎞一在齊為孟嘗君見秦昭王一在中
　山言司馬憙招大國之威求相與漢平津侯為三韓
　子云公孫𢎞斷髮而為越王騎是又一人也
禹貢正義鄭康成云戰國策碣石在九門姚宏云戰國
　策遺逸如司馬正引馬犯謂周君徐廣引韓兵入西
　周李善引呂不韋言周三十七王歐陽詢引蘇秦謂
　元戎以鐵為矢史記正義引九門本有宮室而居今
　本所無
晏元獻論秦穆公以由余為賢用其謀伐戎夫臣節有
　死無貳戎使由余觀秦終竭謀慮滅其舊疆豈鍾儀
　操南音樂毅不謀燕國之意哉秦穆之致由余而闢
　戎土也失君君臣臣之訓矣元獻之論有補世教故
　録之
唐太宗問褚遂良曰舜造漆器禹彫其爼其事見韓子
　由余對秦穆公曰舜作食器流漆墨其上國之不服
　者十三禹作祭器墨染其外朱畫其内國之不服者
　三十三
薛士龍曰齊威之霸不在阿即墨之斷而在毁譽者之
　刑今按毁譽者乃佞臣周破胡見列女傳(若璩按士/龍名季宣)
　(永嘉人即前所謂薛常州也齊威之霸/三語乃使還言於孝宗以攻其左右者)
大事記魏以田文為相解題曰田文與孟嘗君姓名適
　同而在前呂氏春秋審分覽作商文所載吳起問荅
　與史記畧同西山讀書乙記謂田文游俠之宗主以
　主少國疑自任未知其可也誤以為孟嘗君
王逸云屈原為三閭大夫三閭之職掌王族三姓曰昭
　屈景屈原序其譜屬率其賢良以厲國士漢興徙楚
　昭屈景於長陵以强幹弱支則三姓至漢初猶盛也
　莊子曰昭景也著戴也甲氏也著封也非一也説云
　昭景甲三者皆楚同宗也甲氏其即屈氏歟秦欲與
　楚懷王㑹武關昭睢屈平皆諫王無行襄王自齊歸
　齊求東地五百里昭常請守之景鯉請西索救於秦
　東地復全三閭之賢者忠於宗國所以長乆
陳軫𫝊卞莊子刺虎戰國策作管莊子索隱引戰國策
　作館莊子館謂逆旅舍其人字莊子
晉楚之爭霸在鄭秦之爭天下在韓魏林少穎謂六國
　卒并於秦出於范雎逺交近攻之策取韓魏以執天
　下之樞也其逺交也二十年不加兵於楚四十年不
　加兵於齊其近攻也今年伐韓明年伐魏更出迭入
　無寧歲韓魏折而入於秦四國所以相繼而亡也秦
　取六國謂之𧖟食蓋𧖟之食葉自近及逺古史云范
　雎自為身謀未見有益於秦愚謂此策不為無益然
　韓不用韓玘魏不廢信陵則國不亡(若據按韓玘亡/韓事不經見僅)
　(李斯上書短趙高云宋子罕劫君齊田常取國繼以/信高之志若韓玘為韓安相也斯與同時事定有據)
　(而王氏用此/亦新矣哉)
周赧王卒於乙巳明年丙午秦遷西周公而東周君猶
　存也壬子秦遷東周君而周遂不祀作史者當自丙
　午至壬子繫周統于七國之上乃得春秋存陳之義
　大事記周赧後即繫秦(若璩按通/鑑已然)朱子以為未當綱
　目以七國如楚漢並書之
七國齊魏趙韓皆大夫篡楚為黄秦為呂唯燕為舊國
　召公之澤逺矣惠王不用樂毅太子丹乃用荆軻其
　能國乎(若璩按楚為黄者僅幽王悍十年悍卒而猶/立是為哀王仍考烈王所親生也秦長安君)
　(亦爾惜讀史者/不能析别之)
老泉謂秦之憂在六國蜀最僻最小最先取楚最彊最
　後取非其憂在蜀也愚謂取蜀則楚在掌中矣白起
　所以再戰而燒夷陵也
魯仲連書富比乎陶衛延篤注戰國策云陶朱公子荆
　王邵云魏冉封陶商君封衛今按商君封於商非封
　衛也
李文叔書戰國策曰為是説者非難而載是説者為不
　易得使秦漢而後復有為是説者必無能載之者矣
　愚觀董晉之荅回紇語李懷光譚(若璩按文苑/英華作談)忠之
　説劉總詞氣雄健有先秦風韓杜二公之筆力足以
　發之也(董晉行狀燕將録使若璩按董晉行狀曰先/皇帝時公副李涵  回紇回紇之人來曰唐)
　(之復土壃取回紇力焉約我為市馬既入而歸我賄/不足我於使人乎取之涵懼不敢對視公公與之言)
　(曰我之復土壃爾信有力焉吾非無馬而與爾為市/為賜不既多乎爾之馬歲至吾數皮而歸資邊吏請)
　(致詰也天子念爾有勞故下詔禁侵犯諸戎畏我大/國之爾與也莫敢校焉爾之父子寧而畜馬蕃者非)
　(我誰使之於是其衆皆環公拜李懷光反公知其謀/與朱泚合也患之造懷光言曰公之功天下無與敵)
　(公之過未有聞於人某至上所言公之情上寛明將/無不赦宥焉乃能為朱泚臣乎彼為臣而背其君茍)
　(得志於公何有且公既為太尉矣彼雖寵公何以加/此彼不能事君能以臣事公乎公能事彼而有不能)
　(事君乎彼知天下之怒朝夕戮死者也故求其同罪/而與之比公何所利焉公之敵彼有餘力不如明告)
　(之絶而起兵襲取之清宮而迎天子庶人服而請罪/有司雖有大過猶將揜焉如公則誰敢議語已懷光)
　(拜曰天賜公活懷光之命三燕將録曰元和十四年/春趙人獻城十二冬誅齊  分其地忠因説總曰凡)
　(天地數窮合必離離必合河北與天下相離六十年/矣此亦數之窮也必與天下復合且建中時朱泚摶)
　(天子狩畿甸李希烈僭于梁王武俊稱趙朱滔稱冀/田悦稱魏李納稱齊郡國徃徃㺯兵者抵目而視當)
　(此之時可謂危矣然天下卒為無亊自元和以來劉/闢守蜀棧道劒閣自以為子孫世世之地然甲卒三)
　(萬數月見羈李錡横大江撫石頭全吳之兵不得一/戰反束帳下田季安守魏盧從史守潞皆天下之精)
　(甲駕趙為騎鼎立相視可為强矣然從史繞塹五十/里萬戟自護身如大醉忽在檻車季安死墳杵未收)
　(家為逐客蔡人被重葉之甲圓三石之弦持九尺之/刃突前跳後卒知摶鶚一可支百者累數萬人四歲)
　(不北二三可為堅矣然夜半大雪忽失其城齊人經/城數千里倚渤海墻太山壍大河精甲數億鈐劒其)
　(阨可為安矣然兵折於潭趙首竿於都市此皆君之/自見亦非人力所能及蓋上帝神兵下來誅之耳今)
　(天子巨謀纖計必平章於大臣鋪樂張獵未嘗戴星/俳倡顐翫之臣顔澀不展縮衣節口以賞戰士此志)
　(豈須臾忘於天下哉今國兵駸駸北來趙人已獻城/十二助魏破齊唯燕未得一日之勞為子孫夀後世)
　(其能帖帖無亊乎吾深為君憂之總/泣且拜曰今幸枉大教吾心定矣)
秦昭王五十一年滅周是歲漢高祖生於豐沛天道之
　倚伏可畏哉(史記昭王五十一年赧王卒皇甫謐曰/高祖生  若璩按臣瓚以高帝為漢王)
　(年四十二則生於秦莊襄王/四年甲寅是亦秦亡之歲哉)
秦莊襄王元年滅東周三年(若璩按秦本紀為/四年此從六國表)始皇立
　而柏翳之秦亦滅二世元年廢衛君是歲諸侯之起
　者五國三年而秦亡然則滅人之國乃所以自滅也
秦皇欲以一至萬新莽推三萬六千歲厯紀宋明帝給
　三百年期其愚一也漢世祖曰日復一日安敢逺期
　十歲乎真帝王之言哉
魏公子退讓而口不忍獻五城尹翁歸不私而不敢見
　其邑子是以君子正容以悟之使人之意也消
箝語燔書秦欲愚其民而不能愚陳涉指鹿束蒲高欲
　愚其君而不能愚子嬰
韋昭洞厯記紂無道比干知極諌必死作秣馬金闕歌
　(古歌尚質必無秣馬/金闕之語蓋依託也)
賈生過秦曰秦孝公據殽函之固春秋時殽桃林晉地
　非秦有也(若璩按秦孝公/亦非春秋時)
　　史記正誤(索隠正義史剡通鑑考異古史/大事記解題所攷正者皆不著)
五帝本紀列黄帝顓辛堯舜謂孔子所告宰予儒者或
　不傳及春秋國語發明五德繫姓章矣書缺有間乃
　時見於他説五峰胡氏曰仲尼繫易厯敘制器致用
　兼濟生民者獨稱犧農黄帝堯舜氏蓋以是為五帝
　也而顓辛無聞焉太史公所載特形容之虚語爾朱
　文公曰易大傳孔聖之言八卦文字之祖何故遺而
　不録
舜年二十以孝聞年三十堯舉之年五十攝行天子事
　年六十一代堯踐帝位踐帝位三十九年書正義曰
　舜年六十二為天子大禹謨朕宅帝位三十有三載
　乃求禪禹孟子云舜薦禹於天十七年是在位五十
　年明矣史記皆謬
夏本紀太康崩弟仲康立仲康崩子相立相崩子少康
　立左傳正義曰太康失邦及少康紹國尚有百載乃
　滅有窮本紀不言羿浞之亊是遷説之疎(若璩按左/傳正義與)
　(史記索隱/正義正同)
殷本紀祖乙遷於邢書正義曰鄭𤣥云祖乙去相居耿
　而國為水所毁於是修德以禦之不復徙也
小辛立殷復衰百姓思盤庚乃作盤庚三篇與書序違
　非也
太甲既立三年伊尹放之於桐宮居桐宮三年悔過反
　善伊尹乃迎而授之政謂太甲歸亳之歲已為即位
　六年遷説妄也(若璩按孟子敘太甲亦兩三年字蓋/凡六年而後復歸亳與仐孔書異詳)
　(尚書古文疏證/卷四第六十條)
祖己嘉武丁之以祥雉為德立其廟為高宗遂作高宗
　肜日及訓與書序相違
帝陽甲之時殷衰自中丁以來廢適而更立諸弟子弟
　子或爭相代立比九世亂皇王大紀曰以其世攷之
　自沃丁至陽甲立弟者九世中丁之名誤也
太戊為太甲之孫三代表云太戊小甲弟則亦是沃丁
　弟太甲子書正義謂本紀世表必有一誤
周本紀不窋末年夏氏政亂去稷不務不窋以失其官
　而奔戎狄之間周語云不窋自竄于戎狄之間韋昭
　云不窋去夏而遷于豳詩正義按公劉之篇公劉避
　亂適豳公劉者不窋之孫(若璩按竄戎狄者不窋適/豳者公劉乃二事一當太)
　(康一當/桀也)
古公有長子曰大伯次曰虞仲大姜生季厯左傳正義
　曰如史記之文似王季與大伯别母遷言疏繆大伯
　虞仲辟季厯適荆蠻若有適庶不須相辟知其皆同
　母也
詩人道西伯蓋受命之年稱王而斷虞芮之訟歐陽公
　以為妄説五峰胡氏曰詩人言文王受命指其至誠
　動天得天人之助耳李子思曰以虞芮質成之年為
　文王興王業之初則可而謂文王於是自稱王則不
　可朱文公謂武成有惟九年大統未集之説若以在
　位五十年推之不知九年當從何處數起亦未見史
　遷全不是歐公全是不若兩存之(劉道原曰遷不見/古文尚書以文王)
　(受命七年而崩孔安國見武成篇故泰誓𫝊曰周自/虞芮質厥成諸侯並附以為受命之年至九年文王)
　(卒劉歆三統厯以為九年疏若璩按九年大統未/集出孔書辨見尚書古文  證卷二第二十六條)
武王祭于畢觀兵盟津歐陽公曰伯夷傳又載父死不
　葬之説皆不可為信程子曰觀兵必無此理今日天
　命絶則紂是獨夫豈容更待三年林氏曰漢儒以觀
　政轉為觀兵而為周師再舉之説(若璩按觀政亦出/孔書辨見同上)
武王追思先聖乃裦封神農之後於焦封黄帝之後於
　薊封帝堯之後於祝封帝舜之後於陳禮記正義曰
　追思先聖乃封之與樂記未及下車義反當以記為正
襄王母早死後母曰惠后生叔帶左傳曰母弟俱是惠
　后所生正義曰史記謬也
周召二相行政號曰共和呂成公曰古史案汲冡紀年
　共伯和干王位故諡其和左𫝊㠪子朝告諸侯曰諸
　侯釋位以間王政宣王有志而後效官推是而言則
　厲宣之間諸侯有去其位而代王為政者莊子曰其
　伯得之於丘首
舜封棄於邰號曰后稷詩正義曰稷之功成實在堯世
　其封於邰必是堯之封故箋傳皆以為堯本紀以后
　稷之號亦起舜時其言不可信也
武王伐紂卜龜兆不吉羣公皆懼惟太公强之書正義
　曰太公六韜云卜戰龜兆焦筮又不吉太公曰枯骨
　朽蓍不踰人矣彼言不吉者六韜之書後人所作史
　記又採用六韜好事者妄矜太公非實事也
穆王即位春秋已五十矣立五十五年書正義曰孔傳
　云穆王即位過四十矣不知出何書遷若在孔後或
　當各有所據
秦本紀晉獻公虜虞君與其大夫百里奚以為秦穆公
　夫人媵於秦百里奚亡秦走宛楚鄙人執之穆公以
　五羖羊皮贖之范太史曰商鞅傳又載趙良之言曰
　五羖大夫荆之鄙人也自鬻於秦客被褐食牛期年
　穆公知之舉之牛口之下而加之百姓之上史記所
　𫝊自相矛盾如此朱文公曰按左氏媵秦穆姬者乃
　井伯非百里奚也(若璩按孟子言百里奚先去虞自/不至為晉所虜益知井伯者另一)
　(人且史載繆公四年乙丑迎婦於晉左/則僖五年丙寅以媵秦穆姬亦差一年)
賜襄公岐以西之地襄公生文公於是文公遂收周餘
　民有之地至岐岐以東獻之周詩正義曰鄭氏詩譜
　言横有周西都宗周畿内八百里之地則是全得西
　畿與本紀異按終南之山在岐之東南大夫之戒襄
　公已引終南為喩則襄公亦得岐東非唯自岐以西
　也如本紀之言文公獻岐東於周則秦之東境終不
　過岐而春秋之時秦境東至於河明襄公救周即得
　之矣本紀之言不可信也
呂后本紀夾漈鄭氏曰遷遺惠而紀呂無亦奬盜乎(若/璩)
　(按漢書有惠帝紀帝崩即紀/高后不紀兩少帝豈無因)
樂書得神馬渥洼水中為太一之歌後伐大宛得千里
　馬為歌中尉汲黯進曰云云丞相公孫𢎞曰黯誹謗
　聖制説齋唐氏曰按漢書武帝紀元鼎四年秋馬生
　渥洼水中作天馬之歌太初四年春貳師將軍廣利
　斬大宛王首獲汗血馬來作西極天馬之歌而元狩
　二年春三月丞相𢎞薨則先元鼎四年已八年矣汲
　黯傳渾邪王降之歲汲黯坐法免官隱田園者數年
　至更立五銖錢復起為淮陽太守居淮陽十歲而卒
　按武紀昆邪之降在元狩二年而行五銖錢在五年
　又十歲則元封四年也其去太初四年尚六年則汲
　黯之卒亦乆矣今樂書乃云得大宛馬而作天馬之
　歌汲黯嘗有言而公孫𢎞又從而譖之不亦厚誣古
　人哉況黯在武帝時始為謁者遷滎陽令稱疾歸乃
　召為中大夫又出為東海太守又召為主爵都尉又
　公孫𢎞請徙為右内史數歲而免官又數歲而起為
　淮陽太守則未嘗為中尉也假使黯之言在馬生渥
　洼之年則𢎞之死固已乆矣漢書司馬遷傳言史記
　十篇有録無書而注言樂書亦亡則此非遷之作明
　矣使遷在當時而乖舛如此不亦繆乎
天官書東宮蒼龍南宮朱鳥西宮咸池北宮𤣥武吳氏
　曰蒼龍朱鳥𤣥武各總其方七宿而言咸池别一星
　名晉天文志所謂天潢南三星曰咸池魚囿者是已
　豈所以總西方七宿哉又列參白虎於昴畢之後何
　其類例之駮也
十二諸侯年表敬王四十一年孔子卒四十三年敬王
　崩周本紀敬王崩子元王立八年崩子定王立六國
　年表定王元年左傳盡此左傳正義曰杜世族譜云
　敬王三十九年魯哀公十四年獲麟之歲也四十二
　年而敬王崩敬王子元王十年春秋之𫝊終矣與史
　記不同史記世代年月亊多舛錯故班固以文多牴
　牾按世本敬王崩貞王介立貞王崩元王赤立宋忠
　注引太史公書云元王仁生貞王介與世本不相應
　不知誰是則宋忠不能定也帝王世紀敬王三十九
　年春秋經終四十四年敬王崩子貞定王立貞定王
　崩子元王立是世本與史記參差不同書籍乆逺亊
　多紕繆杜違史記亦何怪焉
吳世家以光為諸樊之子僚為夷昧之子左傳正義曰
　世本云夷昧及僚夷昧生光服䖍云夷昧生光而廢
　之僚者夷昧之庶兄夷昧卒僚代立故光曰我王嗣
　也是用公羊為説也杜言光吳子諸樊子用史記為
　説也班固云遷采世本為史記而今之世本與遷言
　不同世本多誤不足依馮故杜以史記為正
傳言大伯端委仲雍斷髮史記云二人皆文身斷髮示
　不可用文身斷髮自辟害耳逺適荆蠻則周人不知
　其處何以須示不可用也皆遷之謬(石林葉氏曰以/春秋𫝊考之斷)
　(髮文身蓋仲雍太伯無與焉民若璩按近益辨論語/虞仲亦非仲雍蓋虞仲乃逸  非繼世有土之君也)
越王滅吳誅太宰嚭通鑑外紀曰左傳哀二十四年閏
　月哀公如越季孫懼因太宰嚭而納賂焉在吳亡後
　二年也嚭入越亦用事安得吳亡即誅哉
宋世家武王克殷微子肉袒面縛左牽羊右把茅書正
　義曰面縛縛手於後故口銜其璧又安得左牽羊右
　把茅也
燕世家成王既幼周公攝政當國踐阼召公疑之作君
　奭書正義曰此篇是致政之後言留輔成王之意其
　文甚明遷妄為説爾
衛世家莊公娶齊女為夫人而無子又娶陳女為夫人
　生子早死陳女女娣生完完母死莊公命夫人齊女
　子之詩正義曰禮諸侯不再娶且莊姜仍在左傳唯
　言又娶於陳不言為夫人左傳言莊姜以為己子云
　完母死亦非也
武公殺兄篡國呂成公曰武公在位五十五年國語又
　稱武公年九十有五猶箴儆于國計其初即位其齒
　蓋已四十餘矣使果弑共伯而篡立則共伯見弑之
　時其齒又加長於武公安得謂之蚤死乎髦者子事
　父母之飾諸侯既小斂則脱之史記謂釐侯已葬而
　共伯自殺則是時共伯已脱髦矣詩安得猶謂之髧
　彼兩髦乎是共伯未嘗有見弑之亊武公未嘗有篡
　弑之惡也(若璩按東萊此論亦本之小司馬索隠而/援證至為精詳王魯齋猶作騎墻之見者)
　(何/與)
初宣公愛夫人夷姜左傳正義曰烝淫而謂之夫人謬也
鄭桓公世家云宣王庶弟年表云宣王母弟詩正義曰
　世家年表自乖異
虢鄶果獻十邑桓公竟國之詩正義曰詩譜武公卒取
　十邑如世家則桓公皆自取十邑馬遷見國語有史
　伯為桓公謀取十邑之文不知桓身未得故傅㑹為
　此説耳外𫝊云皆子男之國虢鄶為大則八邑各為
　其國非虢鄶之地無由得獻之桓公也(左傳正義曰/案鄭語桓公)
　(始謀未取之也武公始國非桓公也全滅虢鄶非獻遷/邑也遷之言皆謬  若璩按詩集𫝊􁎥下誤亦同馬)
齊世家胡公始徙都薄姑周夷王之時獻公因徙薄姑
　都治臨菑詩正義曰詩烝民云仲山甫徂齊𫝊曰古
　者諸侯逼隘則王者遷其邑而定其居蓋去薄姑遷
　於臨菑以為宣王之時始遷臨菑與世家異毛公在
　遷之前其言當有據
頃公十一年晉初置六卿賞鞌之功頃公朝晉欲尊王
　晉景公景公不敢當晉世家景公十二年齊頃公如
　晉欲上尊景公為王景公讓不敢左傳正義曰此時
　天子雖微諸侯並盛晉文不敢請隧楚莊不敢問鼎
　又齊弱於晉所較不多豈為一戰而勝便即以王相
　許準時度勢理必不然齊侯朝于晉將授玉遷之意
　所以有此説者當讀此傳將授玉以為將授王遂飾
　成為此謬亂耳
魯世家哀公奔越國人迎哀公復歸卒於有山氏左傳
　正義曰𫝊稱國人施罪於有山氏不得復歸而卒於
　其家也遷妄耳
齊世家周西伯昌與呂尚隂謀修德以傾商政其事多
　兵權與竒計故後世之言兵及周之隂權皆宗太公
　為本謀石林葉氏曰其説蓋出六韜夫太公賢者也
　其所用王術也其所事聖人也則出處必有義而致
　君必有道自墨翟以太公於文王為忤合而孫武謂
　之用間且以嘗為文武將兵故尚權詐者多並縁自
　見説齋唐氏曰三分有二而猶事商在衆人必以為
　失時三后協心而後道洽在常情必以為無功二聖
　人信之篤守之固至誠惻怛之心寛厚和平之政浹
　於斯民固結而不可解此豈矯拂而偽為亦出於自
　然而已彼太史公曾不知此乃曰周西伯昌囚羑里
　歸與呂尚隂謀修德以傾商政又曰周公聞伯禽報
　政遲乃歎曰魯後世其北面事齊矣此特戰國變詐
　之謀後世荀簡之説殆非文王之事周公之言也遷
　不能辨其是否又從而筆之於書使後人懷欲得之
　心務速成之功者藉此以為口實其害豈小哉
晉世家鄂侯郤立六年當魯隱公五年卒子哀侯光立
　詩正義曰案左傳隱五年曲沃莊伯伐翼翼侯奔隨
　秋王命虢公伐曲沃而立哀侯于翼六年翼九宗五
　正頃父之子嘉父逆晉侯于隨納諸鄂晉人謂之鄂
　侯則哀侯之立鄂侯未卒世家言卒非也
獻公使士蒍盡殺諸公子而城聚都之命曰絳詩正義
　曰案左傳士蒍使羣公子盡殺游氏之族乃城聚而
　處之則城聚以處羣公子非晉都也言命聚曰絳非也
天子使王子虎命晉侯為伯周作晉文侯命夾漈鄭氏
　曰于時去文侯十有五世而誤以文侯為重耳
申生母齊桓女也同母女弟為秦穆夫人夷吾母重耳
　母女弟也左傳正義曰案傳申生之母本是武公之
　妾武公末年齊桓始立不得為齊桓女也虢射惠公
　之舅狐偃文公之舅二母不得為姊妹也皆遷之妄
夢天謂武王曰余命女生子名虞左傳正義曰邑姜方
　震而夢明是邑姜夢矣安得以為武王夢也薄姬之
　夢龍據其心燕姞之夢蘭為己子彼皆夢發於母此
　何以夢發於父是遷之妄
陳世家桓公鮑卒弟佗其母蔡女故蔡人為佗殺五父
　及桓公太子免而立佗是為厲公太子免之三弟長
　者名躍中曰林少曰杵臼與蔡人其殺厲公而立躍
　是為利公詩正義曰案左傳桓五年文公子佗殺大
　子免而代之則是佗自殺免非蔡人為佗殺免也六
　年蔡人殺陳佗莊二十二年傳曰陳厲公蔡出也故
　蔡人殺五父而立之五父與佗一人不得云為佗殺
　五父也六年殺佗十二年陳侯躍卒則厲公即是躍
　躍既為厲公則無復利公矣既誤以佗為厲公又妄
　稱躍為利公世家言佗死而躍立立五月而卒然則
　躍亦以桓六年卒矣而春秋躍卒在桓十二年非徒
　五月皆史記之謬左傳正義曰束晳言遷分一人以
　為兩人以無為有謂此事也(若璩按索隱亦辨其/誤而此援證尤精)
舜居媯汭其後因姓媯氏左傳正義曰世本舜姓姚氏
　虞思猶姓姚也至胡公周乃賜姓為媯謂胡公之前
　已姓媯妄也
楚世家高陽生稱稱生卷章卷章生重黎高辛氏之火
　正能光融天下帝嚳命曰祝融詩正義曰楚語稱顓
　頊命南正重司天以屬神命火正黎司地以屬民則
　黎為火正高陽時也言高辛者以重黎是顓頊命之
　厯及高辛仍為此職故二文不同也黎實祝融重為
　南正而楚世家同以重黎為祝融謬也世家又云帝
　嚳誅重黎而以其弟吳回為重黎後復居火正為祝
　融鄭語以八姓為黎後者以吳回繫黎之後復居黎
　職故本之黎也左傳少暭氏有子曰重顓頊氏有子
　曰黎史記以重黎為一人又言以吳回為重黎皆謬
蚡冒卒弟熊達立是為楚武王左傳正義曰杜注蚡冒
　楚武王父不從史記劉炫以世家規杜云蚡冒是兄
　不得為父
莊王即位三年伍舉入諫曰願進隱愚按莊王時有嬖
　人伍參其子伍舉在康王時康王莊王之孫呂氏春
　秋審應覽云荆莊王立三年不聽而好讔成公賈入
　諫曰願與君王讔新序云士慶然則非伍舉也
燕世家孟軻謂齊王曰今伐燕此文武之時不可失也
　朱文公曰或問勸齊伐燕有諸史記蓋傳聞此説之誤
三代世表稷契皆為帝嚳之子堯亦帝嚳之子左傳正
　義曰世族譜取史記之説又從而譏之案鯀則舜之
　五世從祖父也而及舜共為堯臣堯則舜之三從高
　祖而妻其女此史記之可疑者
把世家其殷後則初封武庚於殷墟復以叛而誅之更
　命微子為殷後詩正義曰書序微子之命是宋為殷
　後成王始命之樂記武王投殷之後於宋其實武王
　之時始封於宋未為殷後也成王命為殷後當爵為
　公地方百里史記以為成王之時始封微子於宋與
　樂記又乖
管蔡世家武王同母兄弟十人蔡叔周公弟也左傳正
　義曰僖二十四年傳富辰言文之昭十六國蔡在魯
　上明以長㓜為次賈逵等皆言蔡叔周公兄故杜從之
聃季載杜云毛叔聃又不數叔振鐸者杜以振鐸非周
　公同母故不數之或杜别有所見不以管蔡世家為
　説(若璩按毛叔鄭見周/本紀杜註名聃非)
魏世家三十六年惠王卒左傳後序曰古書紀年篇魏
　惠王三十六年改元從一年始至十六年而稱惠成
　王卒即惠王也疑史記誤分惠成之世以為後王年
　也朱文公曰惠襄哀之年見於竹書明甚史記蓋失
　其實邵子皇極之書乃從史記而不取竹書(若璩按/此余從)
　(史記詳孟子/生卒年月考)
太史公曰天方令秦平海内其業未成魏雖得阿衡之
　佐曷益乎史通曰論成敗者當以人事為主必推命
　而言則其理悖矣(若璩按索隱引譙周語已辨天之/亡者由有賢而不用不待史通也)
趙世家趙朔娶晉成公姊為夫人左傳正義曰案傳趙
　衰適妻是文公之女若朔妻成公之姊則亦文公之
　女父之從母不可以為妻且文公之卒距此四十六
　年莊姬此時尚少不得為成公姊賈服先儒皆以為
　成公之女故杜從之(若璩按衰内子為/叔隗文公女則妾)
屠岸賈誅趙氏殺趙朔趙同趙括又云公孫杵臼取他
　兒代武死程嬰匿武於山中居十五年左傳正義曰
　欒書將下軍則於時朔已死矣不得與同括俱死也
　晉君明諸臣强無容有屠岸賈輒廁其間如此專恣
　呂成公曰史記失於傳聞之差是時晉室正盛而云
　索莊姬子於宮中晉宮中自有紀綱不容如此趙朔
　已亡而云與同括同時死以二者考之見其誤(若璩/按事)
　(之徴信史不若傳𫝊不若經余嘗以經案此事成公/八年大書晉殺其大夫趙同趙括不聞有趙朔蓋朔)
　(已前死矣朔死而武生於是年已七歲從母畜公宮/無遺腹之説雖收其田以韓厥言輒反之冠而見卿)
　(大夫皆厯厯訓戒無庸有為客匿孤之事趙世家似/得諸傳聞其殆莊生鮒魚之辭賈生鵩鳥之對哉)
孔子世家王文公曰仲尼之才帝王可也何特公侯哉
　仲尼之道世天下可也何特世其家哉處之世家仲
　尼之道不從而大置之列傳仲尼之道不從而小而
　遷也自亂其例潏水李氏曰欲尊大聖人而反小之
　其所以稱夫子者識㑹稽之骨辨墳羊之怪道楛矢
　之異測桓釐之災斯以為聖而已矣何其陋也皇王
　大紀曰遷載孔子言行不得其真者尤多
伯夷𫝊朱文公曰孔子謂求仁得仁又何怨𫝊但見伯
　夷滿身是怨致堂胡氏曰叩馬之諫孔氏未嘗及也
　(程子曰史記所載諫詞皆非也武王伐商/即位已十一年矣安得父死不葬之語)
仲尼弟子傳子貢一出存魯亂齊破吳强晉而霸越通
　鑑外紀曰戰國之時齊魯交兵者數矣一不被伐安
　能存哉田氏弱齊一當吳兵安能亂哉吳不備越而
　亡勝齊安能破哉四卿擅權晉以衰弱修兵休卒安
　能强哉越從吳伐齊滅吳乃强此安能伯哉十年之
　中魯齊晉未嘗有變吳越不為是而存亡遷之言華
　而少實哉
有若狀似孔子共立為師宋景文公曰此鄒魯間野人
　語耳觀孟子書則始嘗謀之後弗克舉安有撤坐之
　論乎
宰予與田常作亂龜山楊氏曰田常為亂於齊齊君蓋
　弗勝也宰予附田常則誰得而殺之使其為齊君而
　死則予何罪焉當是時有闞止字子我死於田常之
　亂是必傳之者誤而為宰我也(若璩按洪景盧曰孟/子載三子論聖人賢)
　(於堯舜等語疑是夫子殁後所談不然師在而各出/意見議之無復質正恐非也然則宰我不死於田常)
　(更可見矣此虚㑹為尤妙云又按因闞止/字子我與宰予字相涉而誤亦索隱之言)
孟子列傳梁惠王謀欲攻趙孟軻稱大王去邠葛氏曰
　於孟子無所見但有對滕文公之語
刺客傳説齋唐氏曰諸侯棄甲兵之讎為盟㑹之禮乃
　於登壇之後奮匕首而劫國君賊天下之禮者非沫
　乎君臣之義有死無隕專諸感公子光之豢養而親
　剚刃於王僚賊天下之義者非諸乎父母全而生之
　子全而歸之政纔終老母之年遂殺身以為仲子賊
　天下之仁者非政乎樊將軍以困窮歸燕丹軻説取
　其首以濟入秦之詐賊天下之信者非軻乎以賊禮
　賊義賊仁賊信之人並列於傳又從而嗟歎其志不
　亦繆哉豫子以不忘舊君殺身而不悔抗節致忠行出
　乎列士乃引而寘諸四子之間不亦薰蕕之共器乎
張叔傳未嘗言案人呂成公曰景帝誅鼂錯時丞相青
　翟中尉嘉廷尉歐劾奏錯之大逆無道錯當要斬父
　母妻子同産無少長皆棄市廷尉歐即張歐也安得
　為不案人哉則歐固謹於細而畧於大也(若璩按何/屺瞻曰此)
　(景帝納袁盎之説自示意於丞相等行之非張叔所/欲案劾也錯之門誅也冤矣或譏其不能如釋之之)
　(守天子法/則可耳)
商君傳趙良曰五羖大夫相秦六七年而東伐鄭三置
　晉君呂成公曰秦穆納晉惠在僖九年納晉文在僖
　二十四年相距十九(若璩按九/當作六)年
司馬相如傳贊揚雄以為勸百而風一江氏(楶/)曰雄後
　於遷甚乆遷得引雄辭何哉蓋後人以漢書贊附益
　之(若璩按此小司/馬固言之矣)
滑稽𫝊韓魏處戰國之時而云其君陪楚莊王葬馬史
　通謂以後為先
貨殖傳子贛廢著鬻財史通曰太史公述儒林則不取
　游夏之文學著循吏則不言冉季之政事至於貨殖
　為𫝊獨以子貢居先成人之美不其缺如
酷吏周陽由傳與汲黯俱為忮司馬安之文惡俱在二
　千石列同車未嘗敢均茵伏(漢書/作馮)呂成公曰吾觀汲
　黯廷折公孫𢎞質張湯揖衛青所謂眼高四海空無
　人者也彼周陽由孤豚腐鼠何足以辱同車而反謂
　黯不敢均茵馮班固之陋至此愚按班史實本於史記
自序桀紂失其道而湯武作周失其道而春秋作秦失
　其政而陳涉發迹夾漈鄭氏曰湯武仗大義平殘賊
　易謂順天應人烏可與陳涉同日而並議哉
獵儒墨之遺文明禮義之統紀絶惠王利端作孟子荀
　卿傳鄭氏曰孟子距楊墨荀卿亦非墨子儒墨固異
　矣豈嘗獵其遺文哉(若璩按何屺瞻曰獵儒墨之遺/文謂附見於傳諸子也明禮義)
　(之統紀謂荀絶惠王利端/謂孟夾漈或讀之不詳)
仁者有乎義者有取焉作游俠傳鄭氏曰游俠之徒未
　足為煦煦孑孑之萬一況能當仁義之重名乎
太史公論六家之要指西山真氏曰列儒者於隂陽墨
　名法道家之間是謂儒者特六家之一爾而不知儒
　者之道無所不該五家之所長儒者皆有之其短者
　吾道之所棄也談之學本於黄老故其論如此
封禪書皇王大紀曰自史遷載管仲言上古封禪之君
　七十有二後世人主希慕之以為太平盛典然登不
　徧於四岳封非十有二山入懷宴安不行五載一巡
　守之制出崇泰侈無納言計功行賞之實鐫文告成
　明示得意而非所以教諸侯德也泥金檢玉遂其侈
　心而非所以教諸侯禮也心與天道相反事與聖人
　相悖故太平之典方舉而天災人禍隨至者多矣梁
　許懋曰燧人之前世質民淳安得泥金檢玉結繩而
　治安得鐫文告成是故攷舜典可以知後世封禪之
　失稽懋言可以知史遷著書之謬
魯世家開金縢書呂子進曰考之於書啟金縢之書在
　周公未薨前而無揃蚤事此蓋一事傳之者不同耳
　(揃元板/作椾)
張釋之傳事孝文帝十歲不得調張廷尉事景帝歲餘
　為淮南王相洪氏曰漢百官公卿表文帝即位三年
　釋之為廷尉至十年書廷尉昌廷尉嘉又二人凡厯
　十三年景帝乃立而張歐為廷尉則是釋之未嘗十
　年不調及未嘗以廷尉事景帝也
匈奴傳夏道衰公劉變于西戎其後三百有餘歲戎狄
　攻大王亶父王氏(逨/)曰自后稷三傳而得公劉自亶
　父三傳而武王滅商則公劉在夏之中衰而亶父宜
　在商之季世不啻五六百年而曰三百歲未知何所據
秦穆公得由余西戎服於秦後百有餘年晉悼公使魏
　絳和戎翟以左氏考之魯文公三年秦始霸西戎(史/記)
　(差一/年)襄公四年晉魏絳和戎裁五十餘歲(若璩按魏絳/和者北戎非)
　(西戎也王/氏未及辨)
田敬仲世家齊人歌之曰嫗乎采芑歸乎田成子史通
　曰田常見存而遽呼以諡此之不實昭然可見(蘇氏/曰田)
　(常之時安知其/為成子而稱之)
周本紀秦取九鼎寶器而遷西周君於􁃕狐秦始皇本
　紀還過彭城齋戒禱祠欲出周鼎泗水使千人没水
　求之弗得潏水李氏曰是時泗水在彭城宋之分九
　鼎何縁而至宋夫取九鼎者秦昭襄王也始皇乃莊
　襄之子也世數年歲相去不逺始皇東遊過彭城於
　泗水欲出周鼎竟不得兩説牴牾如此
宋世家襄公之時其大夫正考父美之故追道契湯高
　宗殷所以興作商頌曹氏曰自戴公至襄公凡一百
　五十有一年正考甫既佐戴公而能至于襄公之時
　作頌何其夀耶朱子曰太史公蓋本韓詩之説頌皆
　天子之事非宋所有其辭古奥亦不類周世之文
殷本紀曰微子數諫紂不聽乃與太師少師謀遂去比
　干强諫而死箕子佯狂為奴而後太師少師挾其祭
　樂器以奔于周武王乗此東伐劉氏(度/)曰以書考之
　太師即箕子也少師即比干也(若璩按周本紀明著/太師名疵少師名疆)
　(皆伶/官)若已殺比干囚箕子則所謂太師少師奔周者
　又何人也宋世家曰箕子不忍彰君之惡乃佯狂為
　奴比干見箕子諫不聽乃直諫而死微子曰義可以
　去矣於是太師勸微子遂行及武王伐商微子遂持
　其祭器造于軍門肉袒面縛以降于周今以論語考
　之微子則先去箕子奴次之比干死又次之聖人之
　言固有次第且微子已行矣則武王伐商之際何反
　歸于國以自取面縛之辱也蔡氏(沈/)曰按左傳微子
　適周乃在克商之後所謂去者特去其位而逃遯於
　外耳
伯夷傳天道無親常與善人若伯夷者可謂善人非邪
　程子曰天道甚大安可以一人之故妄意窺測如曰
　顔何為而夭跖何為而夀皆指一人計較天理非知
　天也
秦廢太后逐穰侯朱文公曰經世書只言秦奪太后權
　蓋實不曾廢(若璩按戰國/策亦是廢)
孔子世家匡人拘孔子益急孔子使從者為甯武子臣
　於衛然後得去致堂胡氏曰穆公末武子之子相已
　與孫良夫將兵侵齊武子非老則卒矣穆公卒厯定
　公獻公(若璩按甯氏/滅於獻公乎)凡三十七年至靈公三十八年
　而孔子來使有兩武子則可若猶兪也其年當百有
　五六十矣何子長之疎也
三年不蜚不鳴楚世家謂伍舉進𨼆於莊王滑稽傳謂
　淳于髠説齊威王此一事而兩見然莊王時嬖人伍
　參見左氏傳舉其子也新序以為士慶呂氏春秋以
　為成公賈不言伍舉
　
　
　
　
　
　
　
　
　
　
　困學紀聞卷十一
欽定四庫全書
　困學紀聞卷十二
　　　　　　　　　　　　宋　王應麟　撰
　　考史
三皇之書伏羲有易神農有本草黄帝有素問易以卜
　筮存本草素問以方技存其天乎新安王晦叔云(程/子)
　(曰素問必出/於戰國之末)
三皇象春五帝象夏三王象秋五伯象冬見于王莽傳
　蓋古之遺言也與邵子觀物同
司馬公詩曰虞舜在倦勤薦禹為天子豈有復南巡迢
　迢度湘水張文潛詩曰重瞳陟方時二妃蓋老人安
　肯泣路旁洒淚留叢筠二詩可以祛千載之惑
天官書云熟五斗米頃李商隠李賀小傳如炊五斗黍
　許時本於此
趙使樂乗代廉頗頗怒攻樂乘使趙葱顔聚代李牧牧
　不受命此非為將之法頗牧特戰國之將爾易之師
　曰行險而順(若璩按樂毅便/有賢將之風)
太史公傳周陽由云與汲黯俱為忮黯之正直所謂仁
　者有勇剛毅近仁者也謂之忮可乎周陽由蝮鷙之
　靡爾其可以與黯並言乎汲鄭同傳猶不可而以由
　與黯俱是鸞梟接翼也
賈生弔屈原曰謂跖蹻廉注楚之大盜曰莊蹻韓非子
　楚莊王欲伐越杜子諌曰莊蹻為盜於境内而吏不
　能禁此政之亂也蹻蓋在莊王時漢西南夷傳莊蹻
　者楚莊王苖裔也以其衆王滇此又一莊蹻也名氏
　與盜同何哉
淮南人間訓曰秦皇利越之犀角象齒翡翠珠璣乃使
　尉屠睢發卒五十萬為五軍一軍塞鐔城之嶺一軍
　守九嶷之塞一軍處番禺之都一軍守南野之界一
　軍結餘干之水三年不解甲弛弩使監禄轉餉又以
　卒鑿渠而通糧道以與越人戰殺西嘔君譯吁宋而
　越人皆入叢薄中與禽獸處莫肯為秦虜置桀駿以
　為將而夜攻秦人大破之殺尉屠睢伏尸流血數十
　萬乃發適戍以備之於是陳勝起於大澤秦擊越之
　事詳見於此大事記在始皇三十三年解題不引鴻
　烈書錄此以補遺(淮南王諫伐閩/越其言畧同)
太史公述楚漢春秋其不載於書者正義云項羽歌美
　人和之楚漢春秋云歌曰漢兵已畧地四面楚歌聲
　大王意氣盡賤妾何聊生是時已為五言矣五言始
　於五子之歌行露
楚漢春秋曰髙帝初封侯者皆賜丹書鐵劵曰使黄河
　如帶太山如礪漢有宗廟爾無絶世(下二句/不同)
又曰惠帝崩呂太后欲為髙墳使從未央宮而見之諸
　將諫不許東陽侯垂泣曰陛下見惠帝冢悲哀流涕
　無已是傷生也臣竊哀之太后乃止東陽侯張相如
　也又曰下蔡亭長詈淮南王曰封汝爵為千乘東南
　盡日所出尚未足黔徒羣盜所邪而反何也(謂英布/史漢不)
　(載/)
漢大啓九國燕代齊趙梁楚荆吳淮南淮陽皆同姓也
　長沙異姓不與焉漢表削淮陽而列長沙當從史記
斷而敢行鬼神避之見末而知本觀指而覩歸秋霜降
　者草花落水揺動者萬物作此戰國諸子之言而趙
　髙誦之爾髙非能為此言也
樂書作十九章索隠云安世房中樂今攷之漢志安世
　房中歌十七章郊祀歌十九章索隠誤
御覽載淳于髠十酒說曰羅襦排門翠笄窺牖蓋好事
　者因滑稽傳而廣之非戰國時語也
鄒陽書齊用越人蒙漢書云越人子臧其事未詳
李斯傳注辯士隠姓名遺秦將章邯書曰云云此書在
　善文中隋志善文五十卷杜預撰
滑稽傳齊使淳于髠獻鵠於楚說苑云魏文侯使舍人
　毋擇獻鵠於齊魯連子云展無所為魯君使遺齊君
　鴻韓詩外𫝊云齊使使獻鴻於楚其事皆同而四書
　所載異
項羽紀說者曰人言楚人沐猴而冠耳法言以為蔡生
　漢書以為韓生
漢髙祖起布衣滅秦楚自後世處之必夸大功業以為
　軼堯舜駕湯武矣其赦令曰兵不得休八年萬民與
　苦甚今天下事畢其赦天下殊死以下言甚簡而無
　自矜之意此所以詒厥子孫享四百年之祚歟
王者莫髙於周文伯者莫髙於齊桓皆待賢人而成名
　此髙帝之詔也宣帝曰漢家自有制度本以霸王道
　雜之蓋已見於此詔矣劉向稱賈誼雖古之伊管未
　能逺過伊管豈可並言哉林少穎論之曰王霸之無
　辨漢世為尤甚儗人之非倫漢儒為尤甚尊王絀霸
　言道義不言功利一董仲舒而已
班固叙武帝名臣李延年桑𢎞羊亦與焉若儒雅則列
　董仲舒於公孫𢎞兒寛之間汲黯之直豈卜式之儔
　哉史筆之褒貶萬世之榮辱而薰蕕渾殽如此謂之
　比良遷董可乎
為呂氏右袒為劉氏左袒軍中皆左袒按儀禮鄉射疏
　云凢事無問吉凶皆袒左是以士喪禮及大射皆袒
　左唯有受刑袒右故覲禮乃云右肉袒注云刑宜施
　於右是也以此攷之周勃誅呂氏之計已定為呂氏
　者有刑故以右袒令之非以覘人心之從違也(若璩/按盧)
　(六以曰國策稱王孫賈入市曰淖齒亂齊國殺王欲/與我誅者袒右市人從者四百人豈戰國時又獨以)
　(袒左為刑乎故知左右不必區分但以覘衆心之從/違蓋自戰國迄漢人習為之故少文者亦復能爾也)
與父老約為句下云法三章耳(唐髙祖入京師約法十/二條蓋倣此語而失之)
　(仍若璩按何屺瞻曰刑法志言約法三章者二似當/  以八字為句余謂此上文吾與諸侯約約句絶先)
　(入關者王之吾當王關中則以父老約約亦當句絶/至約法三章乃班氏組織成文於沛公語氣不相蒙)
淮隂侯羞與樊噲伍然噲亦未易輕諫留居秦宮鴻門
　譙項羽排闥入見一狗屠能之漢廷諸公不及也
吳斗南為漢書刋誤補遺朱文公荅書曰劉氏所斷句
　如項羽傳由是始為諸侯上將軍儒林傳出入不悖
　所聞皆與史記合為原廟渭北見一書廟渭之間有
　於字劉氏所疑亦有誤如溝洫志於楚字本文屬下
　句下文有於齊於蜀字皆是句首而劉誤讀屬之上
　句
通鑑不書符瑞髙帝赤帝子之事失於刪削綱目因之
　(文公語錄以/此事為虛)
文章緣起有漢惠帝四皓碑今攷髙士傳高車山上有
　四皓碑及祠漢惠帝所立(若璩按金石錄右四皓神/位神胙几刻石四在惠帝)
　(陵旁驗其字畫/蓋東漢時書)
武帝年十二而決廷尉獄防年之疑明帝年十二而辨
　陳留吏墾田之牘其英明畧同而武帝之事史策不
　著僅見於通典刑法雜議
武帝紀元朔三年詔曰夫刑罰所以防姦也内長文所
　以見愛也或云古寫本無注漢書作而肆赦所以見
　愛也
魏丁儀周成漢昭論云成王秀而獲實其美在終昭帝
　苖而未秀其得在始必不得已與夫始者
食貨志李悝為魏文侯作盡地力之教貨殖傳云當魏
　文侯時李克務盡地力以藝文攷之李克七篇在儒
　家(子夏弟子為/魏文侯相)李悝三十二篇在法家(相魏文侯/富國強兵)盡
　地力者悝也非克也貨殖傳誤(史記正義云劉向/别錄亦云李悝)
賈誼賦見細德之險㣲顔注云見苛細之人險阨之證
　則㣲當作徴見險證而去色斯舉矣見幾而作
史通述傅𤣥之言曰孟堅漢書實命世竒作及與陳宗
　尹敏杜撫馬嚴撰中興紀傳其文曾不足觀豈拘於
　時乎不然何不類之甚也
陸澄注班史多引史記此缺一言彼摘半句皆采摘成
　句標為異說今其書不傳前輩謂班之於馬時有遺
　失如彘肩之不言生有以起自布衣而去也夫二字
　垓下之戰史載甚詳而孟堅畧不及(若璩按高祖本/紀五年高祖與)
　(項羽決勝垓下淮隂侯將三十萬自當之孔將軍居/左費將軍居右皇帝在後絳侯柴將軍在皇帝後淮)
　(隂侯先合不利却孔將軍費將軍縱楚兵不利淮隂/侯復乘之大敗垓下此韓信用兵全副伎倆也通鑑)
　(本漢遂/忘却史)
梁書劉之遴傳云古夲漢書外戚次帝紀下諸王悉次
　外戚下在陳項傳前新唐書列傳蓋倣此
匡衡傳注今有西京雜記其書淺俗出於里巷多妄說
　段成式云庾信作詩用西京雜記事自追改曰此吳
　均語恐不足用今按南史蕭賁著西京雜記六十卷
　然則依託為書不止吳均也
刑法志獄刑號為平矣酷吏傳序號為罔漏吞舟之魚
　王溫舒傳廣平聲為道不拾遺曰號曰聲謂名然而
　實否也書法婉而直(若璩按罔漏吞舟之魚實言文/法疏非刺時也不當與上下並)
　(舉/)
平當傳云漢興唯韋平父子至宰相愚謂周勃亞夫父
　子為相事業過韋平逺甚班孟堅其忘諸乎
藝文志于長天下忠臣九篇劉向别錄云傳天下忠臣
　愚謂忠臣傳當在史記之錄而列于隂陽家何也七
　畧劉歆所為班固因之歆漢之賊臣其抑忠臣也則
　宜
董公之名不聞魯兩生之氏不著仁義之說如山川出
　雲時雨既降而不有其功禮樂之言如鳯翔千仞非
　燕爵之網所能羅古之逸民也
陳萬年為三公而教其子以讇范滂姜叙之母一婦人
　而勵其子以義二漢風俗以是觀之
一梁以折七國之鋒一琅邪以續典午之緒封建可以
　支變故安平之功以畫邑之王蠋南陽之興以東郡
　之翟義節行可以回人心
辛慶忌之救朱雲張萬福之拜陽城服儒衣冠者亦可
　媿矣
功臣表靡有孑遺秏矣孟康曰秏音毛顔師古曰今俗
　語猶謂無為秏馮衍傳飢者毛食注案衍集毛字作
　无今俗語猶然或古亦通乎
衛綰以戲車為郎鹽鐵論賢良曰戲車鼎躍咸出補史
　累功積日或至卿相鼎躍東方朔所謂鼎官鄒陽所
　謂鼎士也
武紀元狩二年秋匈奴昆邪王降置五屬國以處之注
　不載五屬國之名(表云/三年)攷之地理志屬國都尉安定
　治三水上郡治龜兹天水治勇士五原治蒱澤張掖
　治日勒此武帝初置也若金城西河北地屬國置於
　宣帝時不在五屬國之數(若璩按日勒止注都尉治/不云屬國其西河郡之美)
　(稷乎注可見此胡三省註通鑑地理歸太僕稱曰佳/然於五屬國  等亦不暇細析似遜王氏此余毎悼)
　(惜其通鑑地理攷/一百卷之失傳也)
張良張仲三十代孫張老十七代孫(張氏譜云仲見記/詩老見春秋禮)
　(姬若璩按索隠云王符皇甫謐並以良為韓之公族/  姓也余謂以大父開地父平相韓凢五世則公族)
　(之説當信然代張氏譜亦從唐宰相/世系表來但  數則其所撰出者)
史通云司馬相如始以自叙為傳然其所叙但記自少
　及長立身行事而已今攷之本傳未見其為自叙又
　云相如自叙記其客遊臨卭以春秋所諱特為美談
　恐未必然意者相如集載本傳如賈誼新書末篇故
　以為自叙歟
桓譚新論漢百姓賦斂一歲為四十餘萬萬吏俸用其
　半餘二十萬萬藏於都内為禁錢少府所領園地作
　務八十三萬萬以給宮室供養諸賞賜漢財用之數
　大畧見此
何武曰衛青在位淮南寢謀李尋曰淮南王作謀之時
　其所難者獨有汲黯今人多以淮南寢謀稱黯而不
　及靑才能不若節義也(汲黯在朝淮南寢謀/其語見吳步騭䟽)
西漢末郭欽蔣詡栗融禽慶蘇章曹竟不仕於莽(見龔/鮑傳)
　卓茂與孔休蔡勲劉宣龔勝鮑宣同志不仕莽時(見/卓)
　(茂/傳)王皓王嘉並弃官(見李/業傳)漢史不能表而揚之為淸
　節傳而僅附見其名氏然諸君子淸風肅然立懦夫
　之志於百世之下不待傳而彰
論衡孝明之世讀蘇武傳見武官名曰栘中監以問百
　官百官莫知(若璩按漢蘇武傳監上有廏字如/淳曰栘園中有馬廏武為之監也)
又云司馬長卿為封禪書文約不具子長紀黄帝至孝
　武揚子雲錄宣帝至哀平陳平仲紀光武班孟堅頌
　孝明漢家功德頗可觀見今子雲書不傳平仲未詳
　其人孟堅頌亦亡(若璩按後漢班固傳與陳宗尹敏/孟異共成世祖本紀則平仲乃宗)
　(之字也官/睢陽令)
荀爽對策曰今臣僭君服下食上珍宜畧依古禮尊卑
　之差及董仲舒制度之别注引仲舒對策愚謂制度
　之别必有其書非但正法度别上下之對也春秋繁
　露有度制篇
董仲舒三年不窺園法眞厯年不窺園趙昱厯年潛思
　不窺園門(若璩按謝承/後漢書作圃)桓榮十五年不窺家園何休
　不窺園(按後漢/書作門)者十七年
號萬石者五家漢石奮及四子皆二千石號萬石君馮
　揚為𢎞農太守八子皆為二千石亦號萬石君嚴延
　年兄弟五人至大官母號萬石嚴嫗秦襲為潁川太
　守羣從同時為二千石者五人號萬石秦氏唐張文
　瓘為侍中四子皆至三品號萬石張家(若璩按南宋/廖剛子四人)
　(仕皆秉麾節/號萬石廖氏)
漢丞相再入二人周勃孔光御史大夫再入三人孔光
　何武王崇後漢太尉再入二人劉矩馬日磾三入一
　人胡廣司徒再入二人魯恭胡廣司空三入一人牟
　融唐宰相再入五十七人長孫无忌至裴樞三入十
　二人武承嗣至鄭畋四入三人韋巨源姚元之韋安
　石五入三人蕭瑀裴度崔𦙍
宋禮志云漢文以人情季薄國喪革三年之紀光武以
　中興崇儉七廟有共堂之制魏祖以侈惑宜矯終斂
　去襲稱之數晉武以丘郊不異二至并南北之祀豈
　三代之典不存哉取其應時之變而已愚謂四事唯
　喪紀廟制先儒議其失
揚雄河東賦羲和司日顔倫奉輿注云倫古善御者愚
　嘗攷韓詩外傳孔子云美哉顔無父之御也馬知後
　有輿而輕之知上有人而愛之至於顔倫少衰矣馬
　知後有輿而輕之知上有人而敬之此顔倫善御之
　事也書此以補漢注之闕
秦亡於嬰而莽立嬰以嗣平速漢之亡也
張竦荅陳遵曰學我者易持效子者難工陳無已為秦
　少游字序云行者難工處者易持呂成公書趙忠定
　父行實後云處者易持出者難工皆本張竦之意
楊盈川隰川令誌云代恭王之子郢客為侯周益公刋
　文苑英華校正以為楚元王子郢客為侯今云代恭
　之子未詳愚按漢書王子侯表土軍侯郢客代共王
　子此盈川所用也
嚴延年劾奏霍光擅廢立無人臣禮不道奏雖寢朝廷
　肅焉呂成公曰大哉延年之奏也自夷齊之後一人
　而已沙隨程氏謂延年女羅紨為昌邑王賀妻生子
　女持轡惟漢人風俗之厚故不以為嫌王元石曰宣
　帝時有大議論三延年以不道劾光夏侯勝言武帝
　不宜立廟樂有司諡故太子曰戾皆後世有所不能
　(劉應起時可奏疏謂當使近習畏輔相輔相畏臺諫/若申屠嘉能使近習畏之若嚴延年能使輔相畏之)
鼂錯對策首云平陽侯臣窋等所舉賢良方正太子家
　令臣錯自言所舉之人及其官爵無所隠漢制猶古
　也自後史無所紀唯唐張九齡對策首云嗣魯王道
　堅所舉道侔伊呂科行祕書省校書郎張九齡自糊
　名易書之法密不復見此矣道堅魯王靈夔之孫本
　傳稱其方嚴有禮法是以能舉九齡而秉史筆者不
　書於傳僅見九齡集
皇甫謐高士傳云成公者成帝時自隠姓名常誦經不
　交世利時人號曰成公成帝時出遊問之成公不屈
　節上曰朕能富貴人能殺人子何能逆朕哉成公曰
　陛下能貴人臣能不受陛下之官陛下能富人臣能
　不受陛下之祿陛下能殺人臣能不犯陛下之法上
　不能折使郎二人就受政事十二篇班史逸其事孟
　堅譏太史公之退處士而不為逸民立傳是以有目
　睫之論
高帝紀羣臣曰帝起細㣲撥亂世反之正平定天下為
　漢太祖功最高上尊號曰高皇帝此諡議之始也崔
　駰章帝諡議見太平御覽
歐陽子曰始為朋黨之論者甚於作俑愚攷漢史蕭望
　之周堪劉更生同心謀議𢎞恭石顯奏望之堪更生
　朋黨欲專擅權勢朋黨二字始見於此遂為萬世之
　禍可謂一言喪邦
何武為沛郡太守決富家翁之子之訟奪女財以與子
　謂翁之思慮𢎞逺乖崖(若璩按乖/崖張詠號)斷杭民子壻之事
　其意類此(事見風/俗通)
古今人表許繇巢父為二人譙周古史考許由夏常居
　巢故一號巢父則巢許為一人應休璉又謂之山父
儒林傳毛莫如少路(若璩按杜欽李/尋兩傳並同)宋景文公引蕭該
　音義案風俗通姓氏篇混沌氏太昊之良佐漢有屯
　莫如為常山太守案此莫如姓非毛應作屯字音徒
　本反愚按溝洫志云自塞宣房後河復北決於館陶
　分為屯氏河顔師古注屯音大門反而隋室分析州
　縣誤以為毛氏河乃置毛州失之甚矣(按隋地理志/館陶縣下云)
　(舊置毛州大業初/州廢則非隋置)以此證之則毛屯之相混久矣屯
　之為氏於此可攷廣韻云後蜀録有法部尚書屯度
　(徒渾切與蕭/該音不同)
王式以詩授褚少孫褚氏家傳云即續史記褚先生(沛/人)
　(為博/士)
田何子裝釋文序録作子莊(高士傳/云字莊)
樓護傳云論議常依名節東萊謂居五侯之門而論名
　節猶為盜跖之徒而稱夷齊也陳羣為曹操掾而傳
　云雅仗名義其能免樓護之譏乎
魏志建安二十年始置名號侯裴松之謂今之虛封蓋
　自此始按漢樊噲傳賜爵封號賢成君顔注云楚漢
　之際權設寵榮假其位號或得邑地或空受爵則虛
　封非始於建安也(若璩按杜佑于楚漢字上/増戰國之際尤包得全)
崇文總目史雋十卷漢雋之名本於此
壺關三老茂漢武故事以為鄭茂顔師古曰荀恱漢記
　云令狐茂今漢記本脫令狐茂三字御覽上黨郡記
　令狐徴君隠城東山中
張敞集朱登為東海相遺敞蟹報書曰蘧伯玉受孔氏
　之賜必以及鄉人敞謹分斯貺于三老尊行者曷敢
　獨享之其言有儒者風味
宣帝以刑餘為周召非獨𢎞石也平㤙侯亦刑餘而魏
　相因以奏事戚宦之禍漢自宣帝始也(若璩按何屺/瞻曰霍禹秉)
　(政霍山復領尚書事弱翁不因許伯封事何由得逹/語一不密不特身危而國家亦被其禍矣宣帝起里)
　(閈所倚唯外家舍王史而獨因平恩專欲發/其弑后之謀也從而議之可謂讀吏不熟矣)
宣紀神爵三年益吏百石以下奉十五通典引應劭曰
　張敞蕭望之言倉稟實而知禮節衣食足而知榮辱
　今小吏奉率不足常有憂父母妻子之心雖欲絜身
　為廉其勢不能可以什率增天下吏奉宣帝乃益天
　下吏奉什二與漢紀不同
黄霸傳鶡雀顔氏注當為鳻徐楚金攷說文當為䲸
皇極經世書惠帝崩立無名子為帝(王陵爭非劉氏而/王而宫中已有非)
　(劉氏而帝者矣詳若璩按竊以國既有之家亦宜/然此所以痛也  尚書古文疏證卷二第十七條)
賈捐之上書罷朱崖杜佑云捐之誼之孫高見實類其
　祖
漢之劉歆魏之元韶賣宗國以徼利而身亦不免小人
　可以戒矣(若璩按元韶事不見後魏/書列傳見北齊書及北史)
張文潛文帝論謂絳侯之迹異於韓彭者無㡬文帝所
　以裁之者乃所以深報之也其說太過賈誼體貌大
　臣而厲其節乃正論也
揚雄自比孟子而校獵賦乃曰羣公常伯楊朱墨翟之
　徒學孟子而尊楊墨與法言背馳矣
樓護之執呂寛小人之不義者也不當傳於游俠法言
　獨稱朱家之不德以為長者樓護朱家之罪人也(若/璩)
　(按樓護厚於呂公而薄呂寛豈李西/涯樂府所歎元是五侯門下史者耶)
讓美德也然當審其是非趙充國不歸功於二將軍君
　子以為是顔眞卿歸功於賀蘭進明君子以為非
劉道原曰厯代國史其流出於春秋劉歆叙七畧王儉
　撰七志史記以下皆附春秋荀勗分四部史記舊事
　入丙部阮孝緒七錄記傳録記史傳由是經與史分
漢名臣奏丞相薛宣奏漢興以來深考古義惟萬變之
　備於是制宮室出入之儀故司馬殿省門闥至五六
　重周衛擊刁斗近臣侍側尚不能著鉤帶入房(太平/御覽)
匈奴遺漢文帝書曰天所立匈奴大單于又曰天地所
　生日月所置匈奴大單于突厥致書隋文帝曰從天
　生大突厥天下賢聖天子伊利俱盧設莫何沙鉢畧
　(若璩按沙鉢畧/隋書作始波羅)可汗
西山先生稱天台劉深父每舉史傳數百千言漢許后
　上成帝書於班史為隠僻處學者多不道一日對客
　誦奈何妾薄命端遇竟寧前及設為屏風張某所等
　語無一字差(前輩讀史/精熟如此)
李靖曰張良所學六韜三畧是也韓信所學穰苴孫武
　是也光武詔報臧宮馬武引黄石公記隋志有三畧
　三卷(館閣書目云恐/後人依託為之)近世有素書一卷六章曰原始
　曰正道曰本德宗道曰求人之志曰遵義曰安樂晁
　公武云厖亂無統蓋采諸書成之(謂晉有盜發張良/冢者於玉枕中獲)
　(此書亦/依託也)初學記又引黄石公隂謀祕法
董仲舒在建元初對策願興太學置明師以養天下之
　士數考問以盡其材傳謂立學校之官自仲舒發之
　攷之武帝紀建元五年置五經博士此所謂學校之
　官也元朔五年始有禮官勸學之詔於是丞相𢎞請
　為博士置弟子員儒林傳所載其著功令也詳於取
　而畧於教不過開禄利之途而已明經而志青紫教
　子而擬籝金孰知古者為己之學哉儻以仲舒為相
　使正誼明道之學行於時則學者興於禮義庶㡬三
　代之風豈止彬彬多文學之士乎
韓信無行不得推擇為吏陳湯無節不為州里所稱主
　父偃學從横諸儒排擯不容李陵降匈奴隴西士大
　夫以為愧秦漢之後鄉黨清議猶嚴也是以禮官勸
　學則曰崇鄉里之化
　
　
　困學紀聞卷十二
欽定四庫全書
　困學紀聞卷十三
　　　　　　　　　　　　宋　王應麟　撰
　　考史
翟公㢲(若璩按公㢲名汝文丹陽/人高宗時官參知政事)謂范蔚宗書語近詞
　冗事多注見其自叙云比方班氏非但不愧今叢陋
　乃爾豈筆削未定遂傳之耶乃刪取精要總合傳註
　作東漢通史五十卷(其書/未見)
致堂論馬援曰光武非簡賢者必以其女為太子妃逆
　防未然故不授以重任按馬后紀入太子宮在援卒
　之後防未然之說非
呂成公謂馬援還書王昶戒子舉可法可戒者以教之
　其心固善不知所教者本不欲其言人之過言未脫
　口而已自言人之過何其反也
東觀漢記光武詔曰明設丹青之信廣開束手之路(公/孫)
　(述傳帝與述書陳言禍福以/明丹青之信二句見文選註)
明帝為太子諫光武曰有禹湯之明而失黄老養性之
　福夫禹湯之道堯舜之道也不以聖人之道養性而
　取諸黄老謂之學通尚書可乎以無逸之心明立政
　之體君道盡矣何羨乎黄老
謝承父嬰(若璩按三國志吳主權謝夫人山隂人父煚/漢尚書郎徐令弟承字偉平武陵太守則嬰)
　(當作/煚)為尚書侍郎每讀高祖及光武之後將相名臣
　策文通訓條在南宮祕於省閣唯臺郎升複道取急
　因得開覽(謝承後漢書/見文選注)漢尚書作詔文(見周/禮注)尚書郎
　乃今中書舍人(見通典唐若璩按謝承後漢書一百/三十卷  志有宋志及文獻通考俱)
　(不傳近間人曰有見方少師於史館攜去者問之其/後人不可得陽曲傅山先生聞之笑曰某家即有之)
　(明永樂間揚州刋本初郃陽曹全碑出曾以謝/書考證多所裨大勝范書以寇亂亡失矣惜哉)
鍾離意謂成湯遭旱以六事自責本於荀子黄瓊謂魯
　禧遇旱以六事自讓本於春秋考異郵
郅惲上書王莽云取之以天還之以天莽猶能赦之此
　祖伊之得全於殷紂之世也
魯丕對策見袁宏紀而范史不載
文苑傳自東漢始而文始卑矣
漢政歸尚書魏晉政歸中書後魏政歸門下於是三省
　分矣
為杜密之居鄉猶效陳孟公杜季良也為劉勝之居鄉
　猶效張伯松龍伯高也制行者宜知所擇(若璩按高/忠憲言居)
　(廟堂之上則憂其民處江湖之遠則憂其君此士大/夫實念也居廟堂之上無事不為吾君處江湖之逺)
　(隨事必為吾民此士大夫實事也實念實事在天地/間凋三光敝萬物而常存此蓋荅朱平涵居鄉書余)
　(謂今之居鄉為劉/勝易為杜密難)
東漢有佛書而諸臣論議無述其言者唯襄楷云浮屠
　不三㝛桑下
班固傳西都賦云招白閒下雙鵠揄文竿出比目二句
　為對白閒猶黄閒也註云弓弩之屬御覽引風俗通
　白閒古弓名文選以閒為鷴(非禽/名也)
東都賦正予樂(依讖文改/樂為大予)文選李善注亦引大予五臣
　乃解為正樂今本作雅樂亦誤(蓋五臣本/改為雅)
范氏施御注引括地圖曰夏德盛二龍降之禹使范氏
　御之以行程南方按左傳范宣子曰昔匄之祖在夏
　為御龍氏括地圖之說本於此然蔡墨謂劉累學擾
　龍於豢龍氏以事孔甲賜氏曰御龍非禹也
文選放歌行注引崔元始正論永寧詔曰鐘鳴漏盡洛
　陽城中不得有行者永寧漢安帝年號元始崔寔字
　也後漢紀不載此詔
崔寔四民月令朱文公謂見當時風俗及其治家整齊
　即以嚴致平之意(若璩按范蔚宗己謂潛夫/論足㠯觀見當時風政)
崔寔政論云諺曰一歲再赦好兒喑啞唐太宗之言蓋
　出於此(兒與人同如以可人為可兒嗟若璩按潛夫/論引諺曰一歲載赦奴兒噫  奴恐是好字)
　(之/譌)
剛者必仁佞者必不仁龎萌為人遜順而光武以託孤
　期之不唯失於知人其惑於佞甚矣子陵所以鴻飛
　冥冥也懷仁輔義之言豈特規侯霸哉
東漢三公無出楊震李固之右而始進以鄧梁君子以
　為疵故易之漸曰進以正(若璩按鄧騭梁商雖外戚/皆賢史稱騭辟楊震於幕)
　(府天下復安商辟李固為從事中郎京師翕然/稱良輔未可為二公之疵此論太刻吾不取)
曲禮少儀之教廢幼不肯事長不肖不肯事賢東都之
　季風化何其美也魏昭請於郭泰願在左右供給灑
　掃荀爽謁李膺因為其御范滂之歸鄉人殷陶黄穆
　侍衛於旁應對賓客闕里氣象不過是矣
中平二年昆陽令愍繇役之害結單言府收其舊直臨
　時募顧不煩居民太守丞為之立約見於都鄉正街
　彈碑此募役之始也
孔子曰故者毋失其為故也蘇章借故人以立威其流
　弊遂為于禁源懷忠厚之俗不復見若章者難與並
　為仁矣(若璩按于禁斬平昌豨時豨已降源/懷劾于祚元尼須僅罷官亦似有别)
精廬見姜肱傳乃講授之地即劉淑包咸檀敷傳所謂
　精舍也文選任彥升表用精廬李善注引王阜事五
　臣謂寺觀謬矣
孔北海荅王修教曰掾清身潔己厯試諸難謀而鮮過
　惠訓不倦余嘉乃勲應乃懿德用升爾于王庭其可
　辭乎文辭溫雅有典誥之風漢郡國之條教如此(然/厯)
　(試諸難恐/不可用)
孝女叔先雄水經注以為光終符縣人又引益部耆舊
　傳符有光洛(疑即/終字)僰道有張帛
劉贛父東漢刋誤謂列傳第七十九注最淺陋章懷注
　書分與諸臣疑其將終篇故特草草耳今觀南匈奴
　論棄蔑天公注引前書云老禿翁何為首鼠兩端禿
　翁即天翁也其謬甚矣
曹娥碑云盱能撫節按歌婆娑樂神以五月時迎伍君
　傳云迎婆娑神誤也
蔡邕文今存九十篇而銘墓居其半曰碑曰銘曰神誥
　曰哀讚其實一也自云為郭有道碑獨無愧辭則其
　他可知矣其頌胡廣黄瓊㡬於老韓同傳若繼成漢
　史豈有南董之筆
周舉傳太原舊俗以介子推焚骸有龍忌之禁一月寒
　食按淮南要畧云操舍開塞各有龍忌注中國以鬼
　神之亡日忌北胡南越皆謂之請龍
郭伋為并州牧有童兒騎竹馬史通云晉陽無竹事不
　可信(若璩按無論唐晉陽童子寺有竹日報平安而/騎竹馬童兒乃西河郡之美稷也美稷唐為鄉)
　(在隰城縣/今汾州府)
光武紀建武二十三年陳留太守玉況為大司徒(二十/七年)
　(薨/)虞延傳注引謝承書曰況章和元年為司徒謝承
　書誤也
漢詔令人主自親其文光武詔曰司徒堯也赤眉桀也
　明帝詔曰方今上無天子下無方伯豈代言者所為
　哉
習鑿齒漢晉春秋以蜀漢為正朱文公謂晉史自帝魏
　後賢盍更張然晉人已有此論
三國鼎峙司馬公通鑑以魏為正統(本陳/夀)朱子綱目以
　蜀漢為正統(本習/鑿齒)然稽於天文則熒惑守心魏文帝
　殂(若璩按何屺瞻曰宋書天文志云案三國史並無/熒惑守心之文黄初六年五月十六日壬戌熒惑)
　(入太微至二十七日癸/酉乃出宜是入太微)而吳蜀無他此黄權對魏明
　帝之言也若可以魏為正矣月犯心大星王者惡之
　漢昭烈殂而魏吳無他權將何辭以對
邵公濟謁武侯廟文云公昔高臥隠然一龍鬼蜮亂世
　其誰可從惟明將軍漢氏之宗相挽以起意氣所同
　欲持尺箠盡逐姦雄天未悔禍世豈能容惟史臣夀
　姦言非公惟大夫周誤國非忠廟食故里羞此南充
　置公左右不堪僕童我實鄙之築公之宮春秋之法
　孰敢不恭俾千萬年仰其高風(陳夀譙周皆巴郡人/今果州陸務觀籌筆)
　(驛詩運籌陳迹故依然想見旌旗駐道邉一等人間/管城子不堪譙叟作降賤公濟之文蓋果州作  若)
　(璩按降箋實/出郤正手)
君子小人之夭夀可以占世道之否泰諸葛孔明止五
　十四法孝直纔四十五龐士元僅三十六而年過七
　十者乃奉書乞降之譙周也天果厭漢德哉
諸葛武侯曰勢利之交難以經逺士之相知溫不增華
　寒不改葉貫四時而不衰厯夷險而益固(太平御覽/引要覽云)
武侯不用魏延之計非短於將略也在易師之上六曰
　小人勿用
三國魏有篡弑吳有廢立皆受制強臣蜀漢未亡之前
　庸主尸位而國無内憂昭烈武侯之規模逺矣(若璩/按後)
　(主禪謂亮曰政由葛氏祭則寡人又華陽國志云諸/葛亮卒後主至素服發哀三日李邈上疏比之呂霍)
　(後主怒下獄誅之此豈/他庸主所能及其毫髪)
水經注引武侯與步騭書曰僕前軍在五丈原原在武
　功西十里馬冢在武功東十餘里有高勢攻之不便
　是以留耳武侯表云臣遣虎步監孟琰據武功水東
　司馬懿因水長攻琰營臣作竹橋越水射之橋成馳
　去此可以裨武侯傳之闕晦翁欲傳末畧載瞻及子
　尚死節事以見善善及子孫之義南軒不以為然以
　為瞻任兼將相而不能極諫以去黄皓諫而不聽又
　不能奉身而退以冀主之一悟可謂不克肖矣兵敗
　身死雖能不降僅勝於賣國者耳以其猶能如此故
　書子瞻嗣爵以微見善善之長以其智不足稱故不
　詳其事不足法也此論甚精(若璩按張南軒有/諸葛武侯傳一卷)
昭烈謂武侯之才十倍曹丕以丕之盛終身不敢議蜀
　也司馬懿畏蜀如虎非武侯之敵史通云陸機晉史
　虛張拒葛之鋒又云蜀老猶存知葛亮之多枉然則
　武侯事蹟湮没多矣
八陣圖薛士龍曰圖之可見者三一在沔陽之高平舊
　壘一在新都之八陣鄉一在魚復永安宮南江灘水
　上蔡季通曰一在魚復石蹟迄今如故一在廣都土
　壘今殘破不可考
君子其潛如龍非迅雷烈風不起其翔如鳯非醴泉甘
　露不食司馬德操諸葛孔明俱隠於耕稼而仕止殊
　魏𤣥成徐洪客俱隱於黄冠而出處異如用之易地
　則皆然
鄧艾取蜀行險以徼幸閻伯才陰平橋詩云魚貫羸師
　堪坐縛爾時可歎蜀無人
張文潛梁父吟曰永安受詔堪垂涕手挈庸兒是天意
　渭上空張復漢旂蜀民已哭歸師至堂堂八陣竟何
　為長安不見漢官儀鄧艾老翁誇至計譙周鼠子
　辨興衰其言悲壯感慨蜀漢始終盡於此矣說齋云
　人心思漢王郎假之而有餘人心去漢孔明扶之而
　不足
舜禹有天下而不與焉魏文喜躍於為嗣之初大饗於
　憂服之中不但以位為樂而已其篡漢也哆然自以
　為舜禹可以欺天下乎(曹植拜先君墓與友人宴於/松栢之下為詩云樂至憂復)
　(來又云可不極娛情其末流至於/阮籍禮法之亡自魏文兄弟始)
晉傅𤣥曰魏武好法術而天下貴刑名魏文慕通逹而
　天下賤守節然則放曠之風魏文實倡之程子謂東
　漢之士知名節而不知節之以禮遂至苦節苦節既
　極故魏晉之士變而為曠蕩愚謂東都之季彧附曹
　羣忘漢荃蕙化為茅矣苦節之士安在哉傅𤣥之言
　得之(若璩按竊以鍾/皓之孫繇亦然)
律章句馬鄭諸儒十有餘家魏明帝詔但用鄭氏章句
　范蜀公曰律之例有八以准皆各其及即若若春秋
　之凡宋莒公曰應從而違堪供而闕此六經之亞文
　也(若璩按朱子解曰謂子不從父不義之命及力所/不能養者古人皆不以不孝坐之義當從而不從)
　(力可供而不供然/後坐以不孝之罪)
魏以不仁得國而司馬氏父子世執其柄然節義之臣
　齾巨姦之鋩若王凌以壽春欲誅懿而不克文欽毌
　丘儉以淮南欲誅師而不遂諸葛誕又以壽春欲誅
　昭而不成千載猶有生氣魏為有臣矣鄭漁仲謂晉
　史黨晉凡忠於魏者為叛臣齊史黨齊凡忠於宋者
　為逆黨史通亦云古之書事也令亂臣賊子懼今之
　書事也使忠臣義士羞
學如牛毛成如麟角出蔣子萬機論
司馬孚自謂魏貞士孚上不如魯叔肸下不如朱全昱
　謂之正(若璩按正即/貞宋避諱故)可乎
魏文帝詔曰三世長者知被服五世長者知飲食(言被/服飲)
　(食難暁也俗/語有所本)
管幼安如郭林宗天子不得臣諸侯不得友蘇文定贊
　之曰少非漢人老非魏人何以命之天之逸民
江表傳羣臣以孫權未郊祀奏議曰周文武郊酆鄗非
　必中土權曰文王未為天子立郊于酆見何經典復
　奏曰漢郊祀志匡衡奏言文王郊于酆權曰文王德
　性謙讓處諸侯之位明未郊也俗儒臆說非典籍之
　義不可用權之識見高於羣臣矣漢儒不及也
孫權破荆州而昭烈復漢之志不遂權稱臣於曹操稱
　說天命英雄之氣安在哉故朱子曰權亦漢賊也
諸葛恪傳注虞喜志林曰況長寧以為君子臨事而懼
　好謀而成又曰往聞長寧之甄文偉(亦見/通鑑)文偉謂費
　褘也長寧未詳其人蓋蜀人也廣韻引何氏姓苑有
　況姓廬江人
嚴畯之遜呂蒙有鄭子皮之風陸遜之薦淳于式有晉
　祁奚之風吳安得不興乎
孫堅與策皆以輕敵隕其身權出合肥之圍亦幸而免
孫休之遣李衡有高帝之度其討孫綝有叔孫昭子之
　斷吳之賢君也
孫峻薦諸葛恪可付大事而恪終死於峻之手易曰比
　之无首无所終也漢昭烈託孤於孔明而權乃託孤
　於恪劉孫之優劣於此可見
吳築涂塘晉兵出涂中涂音除即六合瓦梁堰水曰滁
　河南唐於滁水上立清流關(或以涂塘/音塗誤也)元和郡縣志
　滁州即涂中
楚莫敖狃於蒲騷之役將自用也諸葛恪東關之勝亦
　以此敗其失在於自用
史通云晉史所采多小書若語林世說搜神記幽明録
　是也曹干兩紀孫檀二陽秋皆不之取其中所載美
　事遺略甚多(曹嘉之干寶晉紀孫/盛檀道鸞晉陽秋)又云唐修晉書作
　者皆詞人逺棄史班近宗徐庾晁子止亦謂晉史叢
　冗最甚
李華云干寶著論近王化根源(謂晉紀論以民情風/教國家安危之本)
放翁豐城劒賦謂吳亡而氣猶見其應晉室之南遷愚
　謂豐城二劒事出雷次宗豫章記所謂孔章者即雷
　煥也蓋次宗之族此劉知㡬所云莊子鮒魚之對賈
　生服鳥之辭施於寓言則可求諸實録則否而唐史
　官之撰晉史者取之後人因而信之誤矣顔師古注
　漢書凡撰述方志新異穿鑿者皆不録注史猶不取
　況作史乎(豫章記見/藝文類聚)
晉元帝為牛氏子其說始於沈約而魏收島夷傳因之
　唐貞觀史官修晉書亦取焉王劭謂沈約喜造奇說
　以誣前代劉知幾亦以為非而致堂乃謂元帝冒姓
　司馬過矣
演蕃露云晉郭展為太僕畱心於養生而廄馬充多潘
　尼為太僕箴叙列其事皆推養生而致之於馬今按
　郭展事見晉諸公贊潘尼為乘輿箴見晉書非太僕
　箴也蓋誤以二事為一
后妃傳贊持尺威帝庾亮傳論牙尺垂訓帝深念於負
　芒按殷芸小說晉成帝時庾后臨朝諸庾誅南頓王
　宗帝問南頓何在荅曰黨峻作賊已誅帝知非黨曰
　言舅作賊當復云何庾后以牙尺打帝頭云兒何以
　作爾語帝無言惟張目熟視諸庾甚懼
阮嗣宗蘇門歌曰日沒不周西月出丹淵中陽精蔽不
　見陰光代為雄亭亭在須臾厭厭將復隆富貴俯仰
　間貧賤何必終其有感於師昭之際乎然勸進之作
　焉能逭春秋之誅
反鏡索照出夏侯湛抵疑湛贊閔子騫云聖既擬天賢亦
　希聖周子前已有此語矣(元板前字上/無周子二字)
東坡謂劉壯輿曰陶威公忠義之節横秋霜而貫白日
　晉史書折翼事豈有是乎陳忠肅亦曰陶公被誣以
　晉之刑政不行於庾元規也元規以筆札啗王隱折
　翼化鶴之事隱與杜延業共為之也
庾翼謂天公憒憒李文饒曰昔秦得金策謂之天醉豈
　天之常醉哉吁為天者亦難矣詩云民今方殆視天
　夢夢既克有定靡人弗勝有皇上帝伊誰云憎是之
　謂知天(天醉見張衡西京/賦庾信哀江南賦)
何曾荀顗之孝論者比之曾閔夫以孝事君則忠不忠
　於魏又不忠於晉非孝也顗之罪浮於曾曾之驕奢
　禍止及家顗之姦諛禍及天下
山濤欲釋吳以為外懼又言不宜去州郡武備其深識
　逺慮非清談之流也顔延之於七賢不取山王然戎
　何足以比濤猶䃉之於玉也
康節邵子西晉吟有刀難剖公閭腹無木可梟元海頭
　禍在夕陽亭一句上東門嘯浪悠悠考之晉史賈充
　納女以壬辰劉曜陷長安以丙子相去纔四十五年
　姦臣孽女之敗國家吁可畏哉(近世賈妃之冊以壬/辰而宋之禍亦以丙)
　(子悲夫進若璩按壬辰為理宗紹定五年十/二月朔  封才人賈氏為貴妃似道之姊也)
江黙云唐虞三代有疑赦而無大赦漢唐有大赦而無
　郊赦故大赦始於春秋而郊赦始於五代愚謂晉王
　彪之荅簡文云中興以來郊祀往往有赦常謂非宜
　則郊赦東晉有之非始於五代也
通鑑秦兵既盛謝𤣥入問計於謝安安夷然荅曰已别
　有㫖既而寂然𤣥不敢復言乃令張𤣥重請安遂命
　駕出遊山墅與𤣥圍棋賭墅綱目刪𤣥不敢復言乃
　令張𤣥重請二句則圍棋為張𤣥乎謝𤣥乎世說注
　引續晉陽秋曰與兄子𤣥圍棋然二𤣥當如漢書叙
　臣勝臣夏侯勝以姓别之(若璩按綱目刪去二/句則圍棋愈是謝)
王導之孫謐授璽於桓𤣥謝安之孫澹(若璩按澹先已/與謐齎冊詣姑)
　(孰/)持冊於劉裕此朱子所以歎嗣守之難也(無忝乃/祖一陶)
　(淵明而已子若璩按兒子詠有辨一篇附注於此曰/自昭明太  誤讀陶命子詩其五章云桓桓長沙伊)
　(勲伊徳其六章云肅矣我祖惠和千里於皇仁考淡/焉虛止以祖與考繫於陶侃之下遂作淵明傳曰曾)
　(祖侃晉大司馬又曰自以曽祖晉世宰輔耻復屈身/後代若以淵明高隱不出為承其先志也者不知其)
　(實不爾此詩第一章原陶姓出自唐昌于周二章隱/于戰國顯于漢初功臣陶舍三章舍之子青為孝景)
　(丞相四章則言枝分𣲖别直至晉有長沙公出五章/實言長沙勲徳六章方挽到自己祖考細玩自明更)
　(參以贈長沙公詩序云長沙公於予為族族是一句/祖同出大司馬昭穆既逺已為路人經過潯陽臨别)
　(贈此大司馬當作右司馬即漢高時功臣舎丞相青/之父惟誤稱大司馬侃贈大司馬者也昭明認作侃)
　(以此為淵明曾祖果真出於侃此襲公爵者方為吾同/從祖昆弟之子豈得曰昭穆既逺已為路人哉詩云)
　(源分流人易世疎慨然寤歎念兹厥初初正指在漢/初而言且侃廬江郡尋陽人淵明尋陽郡柴桑人其)
　(址貫亦不同或曰陶氏家譜以岱為淵明祖按晉書/陶潛列傳祖茂武昌太守與惠和千里之語合岱則)
　(侃十七子中之一子官㪚騎侍郎非太守也家譜多/不足信余因援正史及所自著詩正之如此或曰朱)
　(子亦稱淵明無忝乃祖賢於王謝後人子必苦辯之/與近日傅占衡永初甲子辯謂陶十題甲子皆是晉)
　(年不著晉號洸約李延壽說並非此古今𫝊陶二段/佳話一切將抹殺乎余曰占衝有言史文本集歲月)
　(炳然前後可考胸次磊落隨意書年陶何必藉此為/佳話乎余亦謂淵明自有祖何必藉侃而後重也哉)
　(詠又曰按淵明孟府君傳君諱嘉娶大司馬長/沙桓公陶侃第十女此豈稱其曽祖之辭耶)
桓𤣥篡逆卞承之謂宗廟祭不及祖知楚德之不長亂
　臣賊子祭及其祖可以長世乎斯言不當汚簡牘
晉史忠義傳可削者三人韋忠不見裴頠辭張華之辟
　初節亦足稱矣而仕於劉聰為之討羌而死非為晉
　死也謂之忠義可乎王育仕於劉淵劉敏元仕於劉
　曜舎順從逆皆失節者也忠義安在哉唐之修晉史
　也許敬宗李義府與秉筆焉是惡知蘭艾鸞梟之辨
陶淵明讀史述夷齊云天人革命絶景窮居述箕子云
　矧伊代謝觸物皆非先儒謂食薇飲水之言銜木填
　海之喻至深痛切讀者不之察爾顏延年誄淵明曰
　有晉徴士與通鑑綱目所書同一意南史立傳非也
策扶老以流憩謂扶老藤也見後漢蔡順傳注
淵明與子儼等疏潁川韓元長謂韓融(韶子後/漢有傳)濟北汜
　稚春謂汜毓(晉書有傳集云范稚春誤南史/汜幼春蓋避唐諱治字之嫌)
朱文公曰陶公栗里前賢題詠獨顔魯公一篇令人感
　慨今考魯公詩云張良思報韓龔勝恥事新狙擊苦
　不就舍生悲拖紳嗚呼陶淵明奕葉為晉臣自以公
　相後每懷宗國屯題詩庚子(若璩按淵明十題/甲子自庚子始)歲自
　謂羲皇人手持山海經頭戴漉酒巾興與孤雲逺辨
　隨還鳥泯見廬山記集不載
樂廣客蛇影與風俗通所載杜宣事同(若璩按風俗通/義劭祖彬為汲)
　(令賜主簿杜宣酒感壁上/弩影而致疾尤詳于晉書)
蒼蠅傳赦異苑以為晉明帝與苻堅載記同
嵇康魏人司馬昭惡其非湯武而死於非辜未嘗一日
　事晉也晉史有傳康之羞也後有良史宜列於魏書
司馬師引二敗以為己過司馬昭怒王儀責在元帥之
　言昭之惡甚於師
劉殷失節於劉聰而戒子孫曰事君當務㡬諫大節已
　虧其言之是非不足論也
干寶論晉之創業立夲固異於先代後之作史者不能
　為此言也可謂直矣
焚石勒之幣江左君臣之志壯矣僭號之國十六而晉
　敗其一(苻/堅)滅其三(李勢慕容/超姚泓)不可以清談議晉(若璩/按此)
　(王氏得毋自/傷其本朝乎)
晉簡文詠庾闡詩云志士痛朝危忠臣憂主辱東魏孝
　静詠謝靈運詩曰韓亡子房奮秦帝魯連恥夲自江
　海人忠義動君子至今使人流涕
祖逖曰晉室之亂非上無道而下怨叛也晉之德澤淺
　矣姚弋仲曰亟自歸於晉王猛曰勿以晉為圖人心
　知義非後世所及也
南豐記王右軍墨池云愛人之善雖一能不以廢愚謂
　右軍所長不止翰墨其勸殷浩内外協和然後國家
　可安其止浩北伐謂力爭武功非所當作其遺謝萬
　書謂隨事行藏與士卒同甘苦謂謝安虛談廢務浮
　文妨要非當世所宜言論風㫖可著廊廟江左第一
　流也不可以藝掩其德謂之一能過矣
慕容恪尚在憂方大耳如得臣猶在憂未歇也覘國者
　以人為輕重
宣帝紀論竊鐘掩耳以衆人為不聞出淮南子
楊盛不改義熙年號其志如陶靖節孰謂夷無人哉(盛/武)
　(都王疑何校夲/云王  作氐)
袁宏以伏滔比肩為辱似知恥矣而失節於桓溫之九
　錫恥安在哉
謝邈傳孝武多賜侍臣文詔辭義有不雅者邈輒焚毁
　之通鑑云帝好為手詔詩章以錫侍臣或文詞率爾
　徐邈應時收斂還省刋削皆使可觀經帝重覽然後
　出之此一事也晉書以為謝邈通鑑以為徐邈必有
　一誤(若璩按通鑑亦本晉書/儒林傳  錫元板作賜)
晉之伐吳杜預曰孫皓或怖而生計則明年之計或無
　所及隋之伐陳文帝投柹於江曰使彼懼而知改吾
　又何求隋文之識若優於預矣以時考之吳猶有死
　守之臣杜預所以詭形而不敢露陳不聞力戰之將
　隋文所以衡行而無所忌預之言近乎實文帝之言
　非其誠也
文心雕龍謂江左篇製溺乎𤣥風續晉陽秋曰正始中
　王何好莊老至過江佛理尤盛郭璞五言始會合道
　家之言而韻之許詢孫綽轉相祖尚而詩騷之體盡
　矣(愚謂東晉𤣥虛之習詩體/一變觀蘭亭所賦可見矣)
梁武帝勅羣臣自太初終齊撰通史六百二十卷元魏
　濟陰王暉業起上古終宋著科録二百七十卷其書
　無傳高氏小史自天地未分至唐文宗為百二十卷
　今雖存而傳者鮮自書契以來未有如通鑑者(若璩/按王)
　(氏似以通史與通鑑同一編年體隋經籍志唐藝文/志並列正史吳均傳武帝使撰通史起三皇訖齊代)
　(均草本紀世家畢唯列傳未就卒史通云其書以史/記為本異者惟無表耳此豈編年體玉海入雜史類)
　(不入編/年得之)
宋周朗有櫝帶寶笥著衣之論司馬文正公有耳視目
　食之說皆足以儆世迷
魏之簒漢晉之簒魏山陽陳留猶獲考終亂賊之心猶
　未肆也宋之簒晉踰年而弑零陵不知天道報施還
　自及也齊梁以後皆襲其跡自劉裕始
徐羨之傅亮謝晦之死猶晉之里克衛之甯喜也文帝
　不失為叔孫昭子
宋文帝魏太武佳兵者也皆不克令終不祥好還之戒
　昭昭矣
葉少蘊云齊武帝欲為裴后立石誌墓中王儉以為非
　古或以為宋元嘉中顏延之為王球作誌墓有銘自
　宋始唐封演援宋得司馬越女冢銘隋得王戎墓銘
　為自晉始亦非是今世有崔子玉書張衡墓銘則墓
　有銘自東漢有之周益公謂銘墓三代有之唐開元
　四年偃師耕者得比干墓銅槃東漢誌墓初猶用甎
　久方刻石
張融風止詭越齊高帝曰此人不可無一不可有二程
　致道贊米元章云是千載人不可無一
南豐序齊書曰蕭子顯之文喜自馳騁其更改破析刻
　雕藻繢之變尤多而其文益下愚謂子顯以齊宗室
　仕於梁而作齊史虛美隱惡其能直筆乎
梁武帝曰應天從人致堂謂易之革曰順天應人未聞
　應天也為是言者不知天之為天矣愚按梁武之父
　名順之故不云順天避諱也後人應天之語蓋襲其
　誤(蕭道成之篡奪順之為/爪距豈知祚移其子乎)
梁武帝時錢陌減始有足陌之名唐末以八十為陌漢
　隱帝時王章又減三錢始有省陌之名
後魏葛榮陷冀州賈景興稱疾不拜每捫膝曰吾不負
　汝偽楚之僭喻汝礪捫其膝曰此豈易屈者哉以捫
　膝自號蓋本於此
宇文泰弑君之罪甚於高歡之逐君乃以周公自擬亦
　一莽也
北齊魏長賢曰王室板蕩彞倫攸斁大臣持禄而莫諫
　小臣畏罪而不言虛痛朝危空哀主辱匪躬之故徒
　聞其語有犯無隱未見其人嫠不恤緯而憂宗周之
　亡女不懷歸而悲太子之少況委質有年安可自同
　於匹庶其言凜然可以立懦夫之志作史者以魏收
　之族與之同傳(若璩按謂北/史非北齊書)蘭艾混殽甚矣(長賢徴/之父也)
高洋之惡浮於石虎苻生一楊愔安能救生民之溺乎
執笏始於宇文周保定四年紫緋綠袍始于隋大業六
　年
蕭方等梁元帝子為三十國春秋以晉為主附列劉淵
　以下二十九國通鑑晉元興三年引方等論綱目但
　云蕭方誤削等字
晉之篡魏以賈充其亡亦以充隋之平陳以楊素其亡
　亦以素(立太子妃易太/子亡之兆也)𤣥感之於素猶李敬業之於
　勣也煬武之立素勣之力也其子(若璩按敬/業勣之孫)欲撲其
　燎可乎
祖君彥檄光武不隔於反支乃明帝事見王符潛夫論
　(反支日用月朔為正戌亥朔一日申酉朔二日午/未朔三日辰巳朔四日寅卯朔五日子丑朔六日)
北史李繪六歲求入學家人以偶年俗忌不許偶年之
　忌見於此
梁武帝策錦被事劉峻以疏十餘事而見忌又問栗事
　沈約以少三事而為悅君之於臣爭名記誦之末燕
　泥庭草於隋煬何議焉
孝仲信(垕/)為南北史世說朱文公謂南北史凡通鑑所
　不取者皆小說也(若璩按語類云南北史除通鑑所/取者其餘只是一部好笑底小説)
　(洵然然則通鑑果專取國家盛衰生民/休戚善可為法惡可為戒以為書云)
隋萬寶常聽樂泣曰樂聲淫厲而哀天下不久將盡隋
　之不乆不待聽樂而知也師尚父曰以不仁得之以
　不仁守之必及其世使隋用寶常之言復三代之樂
　其能乆乎寶常之先見不逮房𤣥齡(若璩按不但房/喬其父彥謙亦)
　(具先見/見隋書)
徐楚金云隨文帝惡隨字為走乃去之成隋字隋裂肉
　也其不祥大焉殊不知隨從辵辵安步也而妄去之
　豈非不學之故
陳無淮無荆襄無蜀而立國三十二年江左猶有人也
魏節閔帝陽瘖避禍至于八年(若璩按魏書北史並/云絶言垂將一紀)終
　身為范粲可也天何言哉之言一出諸口遂以不免
　程子曰節或移於晩守或失於終
寧為袁粲死不作褚淵生宋石頭城之謡也寧為王凌
　死不為賈充生宋沈攸之之言也悲君感義死不作
　負㤙生陳魯廣逹之留名也與其舍恥而存孰若蹈
　道而死秦郭質之移檄也與其屈辱而生不若守節
　而死燕賈堅之固守也寧為南鬼不為北臣則有齊
　新野之劉思忌寧為趙鬼不為賊臣則有趙仇池之
　田崧寧為國家鬼不為賊將則有魏樊城之龐惪寧
　為國家鬼不為羌賊臣則有晉河南之辛恭靖之人
　也英風勁氣如嚴霜烈日千載如生其視叛臣要利
　者猶犬彘也
韋孝寛知兵而不知義尉遲迥之討楊堅所以存周也
　孝寛受周厚恩乃黨堅而滅迥堅之篡也孝寛實成
　之難以逭春秋之誅矣
楊堅以后父篡國亦一莽也以不仁得之以不仁守之
　必及其世堅之謂矣莽堅之女皆節婦也為其父者
　亦少愧哉
顏見逺死節於蕭齊其孫之儀盡忠於宇文周常山平
　原之節義有自來矣(若璩按昔有厯仕梁齊周隋之/之推之推見逺之孫之儀之弟)
　(也父協/亦義士)
　
　
　
　
　困學紀聞卷十三
欽定四庫全書
　困學紀聞卷十四
　　　　　　　　　　　　宋　王應麟　撰
　　考史
唐府兵之數兵志云十道置府六百三十四而關内二
　百六十一百官志凡六百三十三陸䞇云府兵八百
　所而關中五百杜牧云折衝果毅府五百七十四舊
　志六典云天下之府五百九十四㑹要云關内置府
　二百六十一又置折衝府二百八十通計舊府六百
　三十二通典云五百七十四理道要訣云五百九十
　三鄴侯家傳云諸道共六百三十府今以地理志考
　之十道共有府五百六十六關内二百七十三餘九
　道二百九十三參以志傳差互不齊神宗問何處言
　府兵最備王文公對曰李鄴侯傳言之詳備然府數
　與諸書亦不同
了齋(若璩按了/齋陳瓘號)云顔回配饗先聖其初但為立像至開
　元中始與十哲合為一座按唐志開元八年詔十哲
　為坐像(集古錄李陽冰縉雲孔子廟記云換夫子之/容貌增侍立者九人蓋獨顔回配坐而閔損)
　(等九人為立像陽冰修廟在肅宗/上元二年其不用開元之詔何也)
魏徴傳帝謂羣臣曰此徴勸我行仁義既效矣新史潤
　色之語也貞觀政要云太宗謂羣臣曰貞觀初人皆
　異論云當今必不可行帝道王道唯魏徴勸我既從
　其言不過數載遂得華夏安寧逺戎賓服突厥自古
　已來嘗為中國勍敵今酋長並帶刀㝛衛部落皆襲
　衣冠使我遂至於此皆魏徴之力新史於罽賓傳又
　云惟魏徴勸我修文德安中夏以通鑑考之與政要
　所載同一事(或謂太宗以既/效自滿非也)
鄭毅夫(若璩按毅夫名獬安陸人進士/第一官翰林學士宋史有傳)謂唐太宗功業
　雄卓然所為文章纖靡浮麗嫣然婦人小兒嘻笑之
　聲不與其功業稱甚矣淫辭之溺人也神宗聖訓亦
　云唐太宗英主乃學庾信為文(溫泉銘小山/賦之類可見)
新史論張公謹之抵龜曰投機之㑹間不容穟鄭伯克
　段于鄢春秋所以紀人倫之大變也曾是以為投機
　乎晉欒書將弑厲公召士匄韓厥二人皆辭太宗臨
　湖之變問李靖李勣二人皆辭靖勣賢於公謹逺矣
　(若璩按鄭伯以下/乃王氏論新史論)
唐太宗贈堯君素蒲州刺史詔曰雖桀犬吠堯乖倒戈
　之志而疾風勁草表歲寒之心我藝祖贈韓通中書
　令制曰易姓受命王者所以狥至公臨難不茍人臣
　所以明大節大哉王言表忠義以厲臣節英主之識
　遠矣歐陽公五代史不為韓通立傳劉原父譏之曰
　如此是第二等文字(通附傳在建隆實錄袁齊武帝/使沈約撰宋書疑立  粲傳審)
　(之於帝帝曰袁粲自是宋室/忠臣惜乎歐陽子念不及此)
賢臣乆於位則其道行房喬以之成貞觀之治姦臣乆
　於位則其欲肆林甫以之成天寶之亂(若璩按唐房/杜並稱而杜)
　(以貞觀二年正月相三年十二月罷故/止及房房相二十三年李相十九年)
唐史發潛謂武氏之起袁天綱言其貴不可言李淳風
　云當有女主王天下已在宮中此必武氏僭竊之後
　姦佞之徒神其事言天之所啓非由人事也愚謂左
　氏載陳敬仲畢萬之筮太史公載趙簡子之夢皆此
　𩔖
佩魚始於唐永徽二年以李為鯉也武后天授元年改
　佩龜以𤣥武為龜也
治平末年始鬻度牒考之唐史肅宗時裴冕建言度僧
　道士收貲濟軍興此鬻牒之始也(若璩按出裴冕傳/食貨志則前此安)
　(祿山反楊國忠遣侍御史崔衆至太原納錢度僧尼/道士旬日得百萬緡明年御史鄭叔清與宰相裴冕)
　(議度道士僧尼實不始於冕至令祠/部給僧尼牒則天寶六載五月制也)
鍾紹京為宰相而稱義男於楊思勗之父史不載也而
　石刻傳于後世人皆見之惡之不可揜如是臧堅以
　刑人之唁為辱此何人哉林甫國忠因力士以相其
　原見於此李揆當國以子姓事輔國不恥也紹京何
　責焉(若璩按紹京起家錄事耳故王/氏謂不敢望第一人之李揆)
鄭薰傳云宦人用階請蔭子薰却之不肯叙亦庶㡬有
　守矣文苑英華有薰所撰仇士良神道碑云孰稱全
　德其仇公乎其叙甘露之事謂克殲巨孽乃建殊庸
　以七松處士而秉此茟乃得佳傳於新史豈作史者
　未之考歟碑云大中五年念功錄舊詔詞臣撰述不
　敢虛美以元惡為忠賢猶曰不虛美乎宣宗所裦表
　者若此唐之不競有以哉(宣宗召韋澳問内侍權勢/何如對曰陛下威斷非前)
　(朝比上閉目搖手曰尚畏之在士/良之立碑其亦畏昏㭬之黨歟)
席豫未嘗草書曰細猶不謹而況巨耶然豫為黜陟使
　言安祿山公直無私其迷國之罪大矣安在其能謹
　哉唐史立傳裦之未有著其罪者何小人之多幸也
　(席建侯即豫也唐史避代宗諱稱字祿孔光黨王莽/則不言温室樹不足以為謹席豫黨  山則未嘗草)
　(書不足/以為謹)
容齋續筆辯嚴武無欲殺杜甫之説愚按新史嚴武傳
　多取雲溪友議宜其失實也
通鑑載李德裕對杜悰稱小子聞御史大夫之命驚喜
　泣下致堂謂德裕豈有是哉杜悰李宗閔之黨故造
　此語以陋文饒史掇取之以文饒為人大槩觀焉無
　此事必矣愚按此事出張固所撰幽閒鼓吹雜説不
　足信也
李泌傳加集賢殿崇文館大學士泌建言學士加大始
　中宗時及張説為之固辭乃以學士知院事至崔圓
　復為大學士亦引泌為辭而止愚按崔圓相肅宗在
　泌前㑹要貞元四年五月泌奏張説懇辭大字衆稱
　達禮至德二年崔圓為相加集賢大學士因循成例
　望削去大字此乃泌引圓為辭傳誤矣
韋濟試理人策第一致堂謂濟被識擢不聞以循良稱
　是實不副言矣愚考通鑑開元二十二年相州刺史
　韋濟薦方士張果蓋逢君之惡者不但實不副言也
　(少陵贈韋左/丞詩即濟也)
舊史敬宗紀李翶求知制誥面數宰相李逢吉過愚謂
　翶為韓文公之友此逢吉所深忌也面數其過可謂
　直矣求知制誥乃誣善之辭荆公嘗辯之曰世之淺
　者以利心量君子
老學庵筆記云舊制兩省中書在門下之上元豐易之
　愚觀李文簡厯代宰相表云中書門下班序各因其
　時代宗以前中書在上憲宗以後門下在上大厯十
　四年崔祐甫與楊炎皆自門下遷中書不知何時升
　改放翁所記蓋未考此
李靖兵法世無全書略見於通典今問對出阮逸因杜
　氏所載附益之
唐六典太子令書畫諾本朝至道初改為凖此東宮畫
　諾也陸龜蒙説鳯尾諾云東宮曰令諸王曰教其事
　行則曰諾猶天子肯臣下之奏曰可也晉元帝為琅
　邪王批鳯尾諾南齊江夏王學鳯尾諾則諸王亦畫
　諾矣後漢書云南陽宗資主畫諾梁江州刺史陳伯
　之目不識書得文牒辭訟惟作大諾則郡守刺史亦
　畫諾矣
唐六典開元禮宣示中外未有明詔施行見呂溫集南
　豐謂六典本原設官因革之詳上及唐虞以至開元
　其文不煩其實甚備可謂善於述作者
李德裕傳韋𢎞質建言宰相不可兼治錢榖嘉祐六年
　制策(胡武/平撰)錢榖大計也韋賢之言不宜兼於宰相蓋
　𢎞字避諱誤以質為賢(若璩按今欒城應詔/集韋賢賢正作質)
劉秩為祭酒上疏曰士不知方時無賢才臣之罪也元
　稹守同州旱災自咎詩曰上羞朝廷寄下媿閭里民
　秩稹可謂知所職矣其言不可以人廢(若璩按韋應物/詩云身多疾病)
　(思田里邑有流亡愧俸/錢何讀之惻惻動人)
唐宗室表宰相十一人林甫回程石福勉夷簡宗閔適
　之峴知柔傳止云九人蓋不數福宗閔宗室為狀頭
　有李肱(若璩按李肱即開成元年賦霓/裳羽衣曲仄韻長律登第者)
唐制舉之名多至八十有六凡七十六科至宰相者七
　十二人本朝制科四十人至宰相者富弼一人而已
　中興復制科止得李垕一人(若璩按孝宗乾道七年/十一月戊寅錫李垕制)
　(科出身官/終著作郎)
唐宏詞之論其傳于今者唯韓文公顔子不貳過制舉
　之策其書于史者唯劉蕡一篇不在乎科目之得失
　也(若璩按王應麟傳初登第言曰今之事舉子業者/沾名譽得則一切委棄典章制度漫不省非國家)
　(所望於通儒於是閉門發憤誓以博學宏詞科自見/假館閣書讀之寶祐四年中是科後弟應鳯亦中是)
　(科此即昌黎所應之詞科也李燾傳子垕試賢良方/正直言極諫科燾素謂唐三百年不愧此科者惟劉)
　(去華心慕之嘗以所著通論五十篇見蜀帥張燾欲/應詔不果其友晁公遡以書勉之燾答以當修此學)
　(必不從此舉既不克躬試命二子垕塾習焉至是吏/部尚書汪應辰薦垕可應詔故有是命此即劉蕡所)
　(應之制科也人/多混而莫辨)
李泌父承休聚書二萬餘卷誡子孫不許出門有求讀
　者别院供饌(見鄴侯/家傳)鄴侯家多書有自來矣
藝文志員俶太𤣥幽贊十卷開元四年京兆府童子進
　書召試直𢎞文館李泌傳云開元十六年員俶九歲
　升坐詞辯注射帝異之年歲皆不同蓋泌傳所載本
　鄴侯家傳當以志為正
韋應物史逸其傳沈作喆為應物傳叙其家世云夐之
　孫待價仕隋為左僕射封扶陽公蓋據林寶姓纂唐
　書韋待價乃挺之子武后時拜文昌右相豈二人同
　名歟當考(若璩按晉尚清言而晉書無許詢傳唐/尚詩歌而舊新兩唐書無韋應物傳)
劉闢亂于蜀其嫂庾氏棄絶不為親白樂天為詩贈樊
　著作與陽城元稹孔戡並稱欲其著書編為一家言
　而唐史於庾氏無述焉故表而出之
唐六典記南内龍池程泰之雍錄謂諂辭皆出李林甫
　而非張九齡所得知也愚按九齡集有龍池聖德頌則
　誇詡符瑞雖賢者不免
鄭餘慶採士庶吉凶書疏之式雜以當時家人之禮為
　書儀兩卷後唐劉岳等增損其書司馬公書儀本於
　此(若璩按唐藝文志有王儉弔荅書儀十/卷皇室書儀七卷書儀之名又始於此)
唐開元之任將以久任而兆亂其權專也我藝祖之任
　將以乆任而成功其權分也栁氏家學錄謂貞觀故
　事邊將連帥三年一易收其兵權然用得其人御得
　其道不在於數易也
忌日行香始於唐崔蠡奏罷之本朝宋景文公奏云求
　於非福則是諂祭懴於無罪則是誣親其言不行
誠齋易傳云文宗陷於宦寺之險而未能出惟裴度可
　以出之然度自陷於程异元稹浸潤之内愚謂稹在
　穆宗時异在憲宗時非文宗事也
顔魯公為郭汾陽家廟碑云端一之操不以險夷槩其
　懷堅明之姿不以雪霜易其令斯言也魯公亦允蹈
　之
楊綰贈官制云厯官有素絲之節庀家無匹帛之餘史
　臣(若璩按史臣謂/劉昫舊唐書)謂當時秉筆者無愧色
唐時午日揚州江心鑄鏡供進又千秋節進鏡潏水李
　氏收其一乃方鏡背鼻有篆文五日字面徑八寸重
　五十兩盛露囊千秋節戚里皆進華山記云𢎞農鄧
　紹八月曉入華山見童子執五綵囊盛栢露食之又
　荆楚風土記以五綵結眼明囊相傳赤松子以囊盛
　栢露飲之而長生皆八月中事
舊史德宗紀貞元六年岐州無憂王寺有佛指骨寸餘
　先是取來禁中供養二月乙亥詔送還本寺此迎佛
　骨之始也韓愈傳云鳯翔法門寺有護國眞身塔内
　釋迦文佛指骨一節(寺名與/前不同)貞元元和咸通迎佛骨
　者三(若璩按癸丑冬薄游汧隴經過扶風縣北之法/門寺買唐天祐碑始知即無憂王寺扁尚存)
蕭頴士與韋述書欲依魯史編年著厯代通典起漢元
　十月終義寧二年約而刪之勒成百卷於左氏取其
　文榖梁師其簡公羊得其覈綜三傳之能事標一字
　以舉凡然其書今無傳焉略見於本傳而不著通典
　之名
楊文莊公徽之(若璩按徽之字仲猷浦城人眞宗特/置侍讀學士官之本傳不載其諡)好
　言唐朝士族閲諱行錄悉能記之按館閣書目諱行
　錄一卷以四聲編登科進士族系名字行第官秩及
　父祖諱主司名氏(起興元元年/盡大中七年)宋敏求續為後錄五
　卷
溫彥博傳我見其不逮再稘矣出説文引虞書稘三百
　有六旬李密傳敖庾之藏有時而賜(若璩按今/本作儩)出詩
　王赫斯怒鄭箋斯音賜盡也新史尚竒類此
馬總通厯所載公子曰先生曰者皆虞世南帝王略論
　(略論五卷起太吳/訖隋假公子答問)
李翶為史官請作行狀者指事説實直載其詞然我朝
　名公秉筆亦有誤者歐陽公為范文正碑云至日大
　㑹前殿上將率百官為太后壽公上疏其事遂已其
　後老泉編太常因革禮有巳行之明驗質之歐公公
　曰諫而不從碑誤也東坡為張文定銘云神宗問元
　昊初臣何以待之公曰臣時為學士誓詔封冊皆臣
　所草李微之(若璩按微之名心傳井硏人舜/臣之子道傳之兄見儒林傳)考國史
　誓詔在慶厯四年十月封冊在十二月明年二月文
　定始為學士(封冊乃宋/景文撰)朱文公為張忠獻行狀其後
　語門人云向只憑欽夫寫來事實後看光堯(按光堯/髙宗尊)
　(號/)實錄其中多有不相應處以三事觀之罔羅舊聞
　可不審哉
唐配帝皆一后唯睿宗二后昭成明皇之母開元四年
　升祔此失禮之始也(若璩按肅明皇后睿宗之元妃/明皇之嫡母也縱二后並配當)
　(行於開元四年不當遲至二十一年始/祔失禮之中又失禮矣王氏析猶未精)
龍朔改左右散騎常侍曰左右侍極職源誤以左史為
　左侍極而近世制詞多踵其誤
石林序盧鴻一草堂圖云唐舊史鴻一蓋二名與中嶽
　劉眞人碑所書合新史刪去一字不知何據當以舊
　史為正愚按南齊張融曰昔有鴻飛天首積遠難明
　越人以為鳧楚人以為乙人自楚越鴻常一耳鴻一
　之義取於此(若璩按厯代名畫記盧鴻一名浩然高/士也新唐書作盧鴻字顥然亦各有本)
　(異張融語出南史隠逸顧歡傳撰通鑑考/  引中嶽真人劉君碑云廬鴻  無一字)
考古編以通鑑貞觀十三年房𤣥齡請解機務詔斷表
　為今斷來章之祖愚按晉山濤傳手詔曰便當攝職
　令斷章表此斷表之始非昉于唐也(若璩按胡三省/通鑑唐紀註今)
　(之讓官者奉表三讓不許勅斷來章則/閣門不復受其表即唐制之斷表也)
韓栁方駕而其行殊元白齊名而其操異(管華嵇/阮亦然)
唐亦有蔡京(咸通三年嶺南節度使以貪/虐誅京始末見雲溪友議)此姦臣名氏
　之同者吳有桓彞晉亦有桓彞此忠臣名氏之同者
　若兩曾參兩毛遂則賢否分矣(兩毛遂見西京雜記/員半千詩用之  若)
　(璩按名氏之同之奇者莫過王莽之/前有王莽朱買臣之後有朱買臣)
顔魯公為刑部尚書有舉家食粥之帖蓋自元載制禄
　厚外官而薄京官京官不能自給常從外官乞貸楊
　綰既相奏加京官俸魯公以綰薦自湖州召還意者
　俸雖加而猶薄歟
李康運命論曰以一人治天下不以天下奉一人大寳
　箴用之
李方𤣥曰沈約年八十手寫簿書本杜牧所作方𤣥墓
　誌本朝建隆詔亦云沈約為吏手寫簿書愚按理道
　要訣云宋光禄大夫傅隆年過七十手寫籍書梁尚
　書令沈約位已崇高議請寳重蓋誤以傅隆為沈約
　也(若璩按宋書傅隆傳謹於奉公/常手抄書籍梁書沈約傳無)
孝宗問周益公云唐孫樵讀開元録雜報數事内有宣政
　門宰相與百僚廷諍十刻罷徧檢新舊唐史及諸書
　並不載益公奏太平御覽總目内有開元録一書祖宗
　朝此本尚存近世偶不傳耳容臣博加詢訪
蕭遘與其子三兒生日詩曰吾家九葉相盡繼明時出
　唐史云自瑀逮遘凡八葉宰相此云九葉宰相世系
　表梁貞陽侯之後有鄴相宣宗(若璩按俱表所/云齊梁房者也)
姚崇十事見開元升平源通鑑不取(若璩按通鑑不取/非也明王三原應)
　(召至都鄒智見曰三代而下人臣不得見君所以事/事茍且公勿拜官先請見君厯陳時政於上前庶其)
　(有濟一受官職再無可見/之時矣説正與姚元之同)
王起廣五位圖舊史云五運圖
李白上宣唐鴻猷一篇即本傳所謂召見金鑾殿奏頌
　一篇者也今集中闕
緋衣小兒之謡朝野僉載謂裴炎也而張權輿以讒裴度
韓文公子昶雖有金根車之譏而昶子綰衮皆擢第衮
　為狀元君子之澤遠矣
孔戣為華州刺史奏罷明州歲貢淡菜蛤蚶之屬(見昌/黎集)
　元稹為越州復奏罷之(見白樂天集集若璩/按亦見本人  狀中)蓋嘗罷
　於元和而復貢於長慶也(若璩按狀云海味起自元/和四年而九年以一縣令)
　(論罷十五年復令供進至孔戣奏罷則在元和二年/只當云一罷於元和二年孔戣再罷於元和九年某)
　(縣令三罷於長慶二年/元稹也方合鄉邦故實)
畢炕天寶末為廣平太守拒安祿山城陷覆其家唐史
　附于父構傳蓋取韓文公所撰畢坰誌然炕之名不
　書於忠義傳故文公謂廣平死節而子不荷其澤愚
　謂廣平之節如此河北二十四郡不止一顔平原也
　通鑑亦不書其事
廣德元年十一月太常博士栁伉上疏請斬程元振於
　是削元振官爵放歸田里東坡謂及其有事且急也
　雖代宗之庸程元振之用事栁伉之賤且疎而一言
　以人之不終朝而去其腹心之疾愚按登科記伉乾
　元元年進士翰林院故事載寶應已後伉自校書郎
　充學士出鄠縣尉改太常博士兵部員外諫議大夫
　皆充學士新唐史程元振傳云太常博士翰林待詔
　栁伉上疏以翰林故事考之伉是時為學士非待詔
　也伉以博士在禁林職近而親不可謂賤且疏唐史
　不為伉立傳故詳著其事俾覽者知詞臣之獻替不
　獨陸贄李綘也
東坡謂學韓退之不至為皇甫湜學湜不至為孫樵朱
　新仲曰樵乃過湜如書何易于褒城驛壁田將軍邊
　事復佛寺奏皆謹嚴得史法有補治道
林寶元和姓纂十卷自皇族之外各依四聲類集每韻
　之内以大姓為首鄧名世謂稍能是正數十條而齊
　秦之屬亦所未暇至鉏丘茅夷指為複姓又不勝其
　謬鄭樵謂寶不知自姓所由來
劉允濟曰班生受金陳壽求米(受金事未詳班若璩按/文心雕龍云  固述漢)
　(遺親攘美之罪徴賄鬻筆之愆公理辨之究矣公理/仲長統字辨之究猶上文論之詳非辨其誣也而其)
　(實二句純用北史栁虯傳班固致受金之名陳夀有求/米之論  何屺瞻曰文帝即王位誅丁儀丁廙并其)
　(男口安得晉時猶/有子在覓米事誣)
劉知幾領史事言五不可曰孫盛取嫉權門王劭見讎
　貴族文粹云王韶直書見讎貴族宋王韶之為晉史
　序王珣貨殖王廞作亂珣子𢎞廞子華並貴韶之懼
　為所陷深附結徐羨之傅亮等當從文粹為王韶新
　史誤以韶為劭(韶之弑君之賊也身為梟獍而秉史/筆其誰服之傳曰無瑕可以戮人)
　(若璩按晉安帝崩乃劉裕使王/韶之密加酖毒故曰弑君之賊)
李晟每戰必錦裘繡帽自表而晟以勝宋殷孝祖每戰
　常以鼔蓋自隨而孝祖以敗兵豈有定法哉
閩俗比中州化於善也蔡人過夷貊化於惡也
漢黨錮以節義羣而不黨之君子也唐朋黨以權利比
　而不周之小人也漢之君子受黨之名故其俗清唐
　之小人行黨之實故其俗弊
姦臣唯恐其君之好學近儒非獨仇士良也吳張布之
　排韋昭盛沖李宗閔之排鄭覃殷侑亦士良之術
杜佑理道要訣朱文公謂非古是今之書
魏鄭公曰重君子也敬而遠之輕小人也狎而近之武
　帝之於汲黯衛青公孫𢎞明皇之於姚崇宋璟李林
　甫可見矣中庸之尊賢必以修身為本
善言不可離口善藥不可離手孟詵之言也觀物外篇
　取之(若璩按孟詵見/唐書隠逸列傳)
張文潛云節度之强不起於河北之繼襲而起於節度
　之有功愚考方鎮之強始於僕固懷恩用賊黨田承
　嗣李懷仙李寶臣分帥河北非有功之將也
司空圖房太尉詩曰物望傾心乆匈渠破膽頻注謂祿
　山初見分鎮詔書拊膺歎曰吾不得天下矣琯建遣
　諸王為都統節度而賀蘭進明讒於肅宗以司空表
　聖之言觀之則琯建此議可以破逆胡之膽新唐書
　采野史稗説而不載此語唯程致道著論(者璩按見/程俱房太)
　(尉傳/後論)發揚之(晉以琅邪立江左之業我宋以康/王建中興之基琯可謂善謀矣)
通鑑劉蕡不得仕於朝終於使府御史唐鑑云終於栁
　州司户以新史考之當從唐鑑(宦人深嫉蕡誣以/罪貶栁州司戶)
顔眞卿鄭畋以興復為己任倡義討賊其志壯矣眞卿
　權移於賀蘭進明畋見襲於李昌言功不克就故才
　與誠合斯可以任天下之重
常衮與禮官議禮為君斬衰三年漢文帝權制三十六
　日我太宗遺詔亦三十六日羣臣不忍既葬而除略
　盡四月高宗如漢故事𤣥宗以來始變天子喪為二
　十七日(世多以短䘮議漢文帝而不知/二十七日之制自𤣥宗始也)
韓偓自書裴郡君祭文首書甲戌歲銜書前翰林學士
　承㫖銀青光祿大夫行尚書户部侍郎知制誥昌黎
　縣開國男食邑三百户韓某是歲朱氏篡唐已八年
　為乾化四年猶書唐故官而不用梁年號(慶厯中詔/官其四世)
　(孫奕如若璩按王氏晩歲自撰誌銘有曰其仕其止/如偓  圖聞者咸以為實錄偓即韓偓圖則卷二十)
　(之司空表聖丘邇求云始慶厯當作景祐蓋/龐籍為漕時奏上偓詩  得官其裔孫也)
僕固懷恩叛唐李日月為朱泚將而其母皆知逆順之
　理良心不可泯也
李光弼與韋陟論戰守曰辨朝廷之禮我不如公若夫
　軍旅則公不如我陟無以應古者治軍有軍禮焉楚
　得臣以無禮敗晉文公以有禮勝禮莫大於君臣之
　分光弼命召不至愧恨以沒蓋以禮與軍旅為二物
　也
唐鑑曰人君觀史宰相監修欲其直筆不亦難乎房魏
　為相總史事其父彦謙長賢皆得佳傳況不如房魏
　者乎
獨孤及福州新學碑銘云閩中無儒家流成公至而俗
　易(成公李椅也/在大厯八年)家有洙泗户有鄒魯(常衮建中初為/閩人設鄉校李)
　(椅在其前世若璩按唐宗室世系表/蜀王湛五  孫為福建觀察使椅)
王福畤為博士執許敬宗之諡不改無忝河汾之學矣
許敬宗諡繆而更曰恭陳執中諡榮靈而更曰恭二事
　相𩔖
武徳初以隋張衡死非其罪諡曰忠是奬弑君之賊也
　高祖相封德彛宜其以逆為忠也漢大綱正見於戮
　丁公唐無三綱見於贈張衡(若璩按贈張衡乃髙祖/於義寧中事大宗貞觀)
　(二年以裴䖍通弑煬帝猶削爵流驩州父子刑賞/殆判若天淵矣故曰唐之天下太宗之天下也)
朝野雜記曰西漢户口至盛之時率以十户為四十八
　口有奇東漢户口率以十户為五十二口可凖周之
　下農夫唐人户口至盛之時率以十户為五十八口
　有竒可凖周之中次(其説本/程沙隨)
歐陽子書唐六臣於唐亡之後貶其惡也朱子書晉處
　士於晉亡之後表其節也一字之懲勸深矣
五代史周世宗嘗夜讀書見唐元稹均田圖歎曰此致
　治之本也詔頒其圖法使吏民先習知之期以一歲
　大均天下之田考之㑹要世宗見元稹在同州時所
　上均田表因製素為圖賜諸道崔頌傳云世宗讀唐
　元稹均田疏命頌寫為圖賜近臣遣使均諸道租賦
　史謂元稹圖誤也稹集有同州奏均田(續通厯云唐/同州刺史元)
　(稹奏均租賦帝覽文集而/善之寫其辭為圖以賜)
歐陽子之論篤矣而不以天㕘人之説或議其失司馬
　公之學粹矣而王霸無異道之説或指其疵信乎立
　言之難也
歐陽子謂五代禮壞寒食野祭而焚紙錢按紙錢始於
　開元二十六年王璵為祠祭使祈禱或焚紙錢類巫
　覡非自五代始也古不墓祭漢明帝以後有上陵之
　禮蔡邕議以為禮有煩而不可省者舊唐書開元二
　十年寒食上墓編入五禮永為常式寒食野祭蓋起
　於此朱文公謂漢祭河用寓龍寓馬以木為之已是
　紙錢之漸唐范傳正謂惟顔魯公張司業家祭不用
　紙錢本朝錢鄧州(若璩按鄧州/乃錢若水)不燒楮鏹呂南公為
　文頌之
兔園冊府三十卷唐蔣王惲令僚佐杜嗣先倣應科目
　策自設問對引經史為訓注惲太宗子故用梁王兔
　園名其書馮道兔園冊謂此也(若璩按宋藝文志亦/云杜嗣先晁公武以)
　(為虞世/南何也)
天子之廢置出於士卒自唐明宗始也明宗以此得之
　而反爾之報在其後人
後唐天成元年吏部侍郎劉岳奏罷告身綾軸錢本朝
　復納綾紙錢淳熙元年始免
周顯德六年始去符契專以印章為驗
歐陽子司馬公之貶馮道春秋之法也我朝太宗謂范
　質欠世宗一死所以立萬世為臣者之訓(若璩按王/蠋忠臣不)
　(事二君貞女不更二夫之言直至宋代而明一明於/太宗責范質以死一明於程伊川謂餓死事小失節)
　(事大而後為人臣為人婦者之防始嚴故/宋大有功於綱常余聞諸前輩先生云)
唐後主不肯和親而亡石晉父事契丹而興晉之興也
　乃其所以亡也桑維翰之興晉即所以亡晉也
朱溫之兄全昱楊涉之子凝式人心之公是非在其家
　者如此況天下千萬人之心乎(若璩按凝式亦厯事/梁唐晉漢周法書中)
　(所稱楊/風子也)
梁太祖幸河北至内黄顧李珽曰何謂内黄珽曰河南
　有外黄下黄故此名内黄曰外黄下黄何在珽曰秦
　有外黄都尉今在雍丘下黄為北齊所廢今在陳留
　按五代通錄李珽曰河南有外黄小黄漢地理志陳
　留有外黄小黄(五代史記改小黄為/下黄誤也當從通録)
　
　
　困學紀聞卷十四
欽定四庫全書
　困學紀聞卷十五
　　　　　　　　　　　　宋　王應麟　撰
　　考史
孟子曰天下可運於掌又曰以齊王由反手也豈儒者
　之空言哉自唐肅宗之後紀綱不立叛兵逐帥叛將
　脅君習以為常極于五季君如逆旅民墜塗炭我藝
　祖受天眀命澡宇宙而新之一階一級全歸伏事之
　儀發於聖訓著於令甲於是上下之分定朝廷之體
　尊數百年陵犯之習片言而革至若餓狼餒虎肉視
　吾民而咀啖之藝祖用儒臣為郡守以收節度之權
　選文臣為縣令以去鎮將之貪一詔令之下而四海
　之内改視易聽運掌反手之言於是驗矣
高宗之詔曰廷尉天下之平也高柔不以明帝喜怒而
　毁法游肇不以宣武勅命而曲筆況可觀望臣庶而
　容心者乎曹劌謂小大之獄雖不能察必以情為忠
　之屬也可以一戰不其然乎布告中外為吾士師者
　各務仁平濟以哀矜天高聽卑福善禍淫莫遂爾情
　罰及爾身置此座右永以為訓大哉王言幾於典誥
　矣
崔伯易感山賦以皇祐之版書較景德之圖錄雖增田
　三十四萬餘頃反減賦七十一萬餘斛㑹計有錄非
　以增賦也陳君舉奏疏云自建隆至景德四十五年
　南征北伐未嘗無事而金銀錢帛糧草雜物七千一
　百四十八萬計在州郡不㑹藏富於州縣所以培護
　本根也(若璩按亡友顧景范以通鑑地理通釋載感/山賦來問崔何時人余取宋史崔公度傳以)
　(覆曰伯易其字也高郵人歐陽修得其所作感山賦/示韓琦琦上之英宗即宣付史館賦全載宋文鑑卷)
　(之六以伯易為其名感山賦原名太行山賦以太行/近時忌故改曲轅先生作見孫公談圃  有天下者)
　(上之藏富於民次則藏富於州縣至藏/富於國斯下矣宋祖宗時可謂得中策)
眞文忠公言本朝治體曰立國不以力勝仁理財不以
　利傷義御民不以權易信用人不以才勝德恩結乎
　人心富藏乎天下君民相孚而猜忌不作材智不足
　而忠信有餘
袁機仲(若璩按禨仲名樞建安人/即作通鑑紀事本末者)言於孝宗曰威權在
　下則主勢弱故大臣逐臺諫以蔽人主之聰明威權
　在上則主勢強故大臣結臺諫以遏天下之公議機
　仲之言未盡也臺諫為宰相私人權在下則助其搏
　噬以張其威權在上則共為蔽蒙以掩其姦劉時可
　(應起/名)謂臺諫之議論廟堂之風㫖頗或參同夾袋之
　欲汰白簡之所收率多暗合此猶婉而言之也開慶
　(按理宗在位三十/五年己未改元)初邊事孔棘御史有疏云敵雖強
　而必亡之勢己見咸淳(按度宗初即/位乙丑改元)初召洪君疇(按/君)
　(疇名天錫晉江人以待御史召在道為監察/御史張桂劾罷後官端明殿學士諡文毅)長臺端
　御史自造謗詩以尼其來罔上誣善至此豈但參同
　暗合而已哉是以天子之耳目勿用憸人其惟端士
漢高帝三章之約我藝祖陳橋之誓所謂若時雨降民
　大悅者也
周益公云續通鑑長編多采近世士大夫所著如曾子
　宣日記之偏王定國甲申錄之妄咸有取焉然李微
　之舊聞證誤執政不坐奏事以王定國聞見錄為證
　與王沂公筆録不同修長編時未見定國書故專用
　筆錄然則長編所采摭猶有遺也(若璩按李仁父長/編用力四十年而)
　(成明正嘉間人猶見全書天啓中閭學士只于内閣/鈔卷初五大本絳雲樓災遽歸天上近四十年前無)
　(錫顧孝廉始從嘉興高氏購得之凡三易主而歸傳/是樓余假館樓下且讀且鈔窮日夜不少休然止及)
　(治平餘仍放失有勸主人宜集衆以續此編者余極/揺手以戒主人笑以為知言云  李燾傳乾道四年)
　(上續通鑑長編自建隆至治/平凡一百八卷今卷數正合)
晁景迂謂今賦役㡬十倍於漢林勲謂租增唐七倍又
　加夏税錢通計無慮十倍李微之謂布縷之征三榖
　粟之征三力役之征四蓋用其十矣
止齋謂本朝名節自范文正公議論文章自歐陽子道
　學自周子三君子皆萃於東南殆有天意(若璩按王/元美論從)
　(祀欲進仲淹而黜修蓋原知/其以濮議祀非以功同昌黎)
兩朝國史非冦凖而是丁謂託之神宗聖訓蓋蒲宗孟
　之筆也王允謂不可令佞臣執筆諒哉
紹興(若璩按高宗在位/五年辛亥改元)重修哲宗實錄獨元祐八年事
　皆無存者至參取玉牒日厯諸書以足之僅得成書
　中興後事紹興八年至二十五年最為疎畧鶴山謂
　小人為不善於傳世詒後之書必遏絶之自唐許李
　至近世莫不然
李常寧曰天下至大宗社至重百年成之而不足一日
　壞之而有餘(元祐中/對策)劉行簡曰天下之治衆君子成
　之而不足一小人敗之而有餘(紹興中/奏疏)皆至論也
太祖在位十七年四行郊禮太宗二十有三年五講郊
　禮眞宗東封西祀率三年一行仁宗後三歲一郊為
　定制
元城語錄藝祖造熏籠事周益公謂誤以元豐後官制
　為藝祖時官制
呂正獻公書坐右曰不善加已直為受之本後漢張霸
　戒子之語呂居仁雜錄曰少年毋輕議人毋輕説事
　本魏李秉家誡
呂氏童蒙訓云前輩有編類國朝名臣行狀墓誌取其
　行事之善者别錄出之以自警戒亦樂取諸人以為
　善之義朱文公亦云籍溪胡先生教諸生於功課餘
　暇以片紙書古人懿行或詩文銘贊之有補於人者
　粘置壁間俾往來誦之咸令精熟此二事可以為法
周元公生於道州二程子生於眀道元二間天所以續
　斯道之緒也
元祐之黨劉元城謂止七十八人後來附益者非也慶
　元(若璩按寧宗初/即位乙夘改元)之黨黄勉齋謂夲非黨者其多羣
　小欲擠之借此以為名耳
歐陽公為周君墓表云篤行君子孝於其親友於其兄
　弟而集缺其名與字周益公考之舂陵志乃周堯卿
　字子俞東都事略有傳其行事與墓表合而字子餘
　未知事畧據何書而立傳也荆公為征君墓表云淮
　之南有善士三人杜嬰徐仲堅而征君之名字亦缺
　焉三人皆居眞之揚子當求郡志而補之(二表皆載/於文鑑)
宗廟樂有舞建隆初竇儼定太廟四舞僖祖曰大善順
　祖曰大寧翼祖曰大順宣祖曰大慶列聖皆以大為
　名中興後自僖祖基命至欽宗端慶以原廟殿名為
　舞名禮官之失也
長編宣和五年求石晉故疆不思營平灤三州乃劉仁
　恭遺敵敵不肯割按五代史劉仁恭無割地遺敵之
　事四夷附錄云契丹當莊宗明宗時攻陷營平二州
　(唐無灤州武經總要石晉割賂燕薊易定帥王都驅/其民入契丹因以烏灤河為名以居之按賈耽説西)
　(北渡灤河至盧龍鎮唐賈循傳張守/珪北伐次灤河薛訥傳師至灤河)
仁宗時制科十五人天聖何泳富弼景祐蘇紳吳育張
　方平田況慶厯錢明逸彥遠皇祐吳奎嘉祐夏噩陳
　舜俞錢藻蘇軾轍王介東坡詩先帝親收十五人注
　者多誤(若璩按仁宗本紀書䇿制舉人見天聖八年/景祐元年寶元元年慶厯二年六年皇祐元)
　(年五年嘉祐二年四年六年與此亦不甚合惟玉海/科舉所載合又云父子則錢易明逸彥逺兄弟則二)
　(蘇二錢再舉制科則張方平仁/皇親擢卜五人蓋錢易在前故)
乾道(若璩按孝宗在位/三年乙酉改元)元年郊赦文云前事俱捐弗念
　乎薄物細故烝民咸乂靡分乎爾界此疆洪文惠所
　草也朱文公與陳正獻書曰卑辭厚禮乞憐於仇讎
　之戎狄幸而得之肆然以令於天下曰凡前日之薄
　物細故吾既捐之矣孰有大于祖宗陵廟之讎者而
　忍以薄物細故捐之哉
孝皇獨運萬㡬頗以近習察大臣中庸或問敬大臣之
　說大事記大臣從臣之説皆以寓箴諷之意文鑑所
　取如徐鼎臣君臣論文潞公鼂錯論蘇明允任相論
　秦少游石慶論之類皆諫書也
眞文忠公奏疏曰乾道淳熙間有位于朝者以饋遺及
　門為恥受任于外者以苞苴入都為羞然朱文公封
　事言浙中風俗之弊甚者以金珠為脯醢以契券為
　詩文則此習猶未革也
高宗廟號未定有議為光宗寧宗者見周益公思陵錄
　其後兩朝用之高宗陵名嘗擬永阜其後孝宗用之
淳熙皇太子參決庶務手詔洪景盧所草也禮部太常
　官堂白手詔用貞觀天禧事皆非所宜
胡文定言崇寧以來奄寺用王承宗故事而建節旄宗
　字誤當云承休五代史蜀王衍以宦者王承休為天
　雄軍節度使(致堂原亂賦建承/宗之旄纛亦誤)
李微之問勉齋云南軒賜章服兩為胡忠簡繳還而不
　聞引避東萊除職既遭陳叔進行詞醜詆乃復受之
　而不辭皆所未曉勉齋荅云先輩非後學所敢輕議
　然辭受合尚嚴今當嚴者反寛是以不免為具眼者
　勘破學者所當戒也
微之又云東萊之學甚正而優柔細密之中似有和光
　同塵之弊象山之學雖偏而猛厲粗畧之外却無枉
　尺直尋之意
演蕃露明道二年奉安莊獻神御於慈孝寺彰德殿則
　莊獻不入景靈按景靈宮建于祥符五年以奉聖祖
　其為原廟自元豐五年始前此帝后館御寓佛老之
　祠者多矣非止莊獻也
攻媿跋曹子方書以為祐陵時上書論時事靖康至樞
　筦愚謂有兩曹輔其一字子方與蘇黄游若論事為
　樞筦者字載德龜山為銘合為一人非也又淮海樓
　記考國史傳秦少游調定海主簿而文集無一語及
　之愚謂少游為蔡州教授時選人七階未改主簿乃
　初階非厯此官也
律疏與刑統不同疏依律生文刑統參用後敕雖引疏
　義頗有增損天聖中孫奭校定律文及疏為音義
江休復雜志駕頭初即阼所坐王原叔曰此坐傳四世
　矣按國史輿服志駕頭七寶牀也覆以緋羅繡帕内臣
　馬上捧之(嘉祐六年辛睦親宅内侍墮馬駕頭壞遂/以閣門祗候内侍各二員挾駕頭左右次)
　(扇筤又以皇城親從/兵二十人從其後)
景祐二年郊赦梁適上疏論朱全忠唐之賊臣今錄其
　後不可以為勸仁皇是其言記姓名禁中石介亦論
　赦書不當求朱梁劉漢後遂罷不召其言一也而黜
　陟異焉豈遇不遇有命乎
乾道中張説王之奇簽書樞密院事辭免降詔直學士
　院周必大奏唐元和間白居易在翰林奉宣草嚴綬
　江陵節度使孟元陽右羽林統軍制皆奏請裁量未
　敢便撰元祐中師臣避免拜之禮執政辭遷秩之命
　蘇軾當撰荅詔言其不可卒如所請今除用執政非
　節度統軍免拜遷秩比二人辭免不允詔書臣未敢
　具草紹熙(若璩按光宗初/即位庚戌改元)中譙熙載自遥郡觀察使
　除正任辭免降詔倪思封還詞頭亦引蘇軾論不當
　撰辭免不允詔者凡三嘉定中師􁝜知臨安府辭免
　蔡幼學當草詔奏曰不允必有褒語臣無詞以草淳
　祐(按理宗在位十/七年辛丑改元)中别之傑參知政事尤焴不草荅
　詔此禁林繳奏故事也唐末韋貽範起復命韓偓草
　制偓曰腕可斷麻不可草上疏論之明日百官至而
　麻不出此非盛世事故前輩不以為故實
蔣希魯居姑蘇延盧仲甫(秉/)後圃希魯曰亭沼麤適恨
　林木未就仲甫曰亭沼譬爵位時來則有之林木譬
　名節非素修弗成
歐陽公辨尹師魯誌曰若作古文自師魯始則前有穆
　修鄭條輩及有先達甚多不敢斷自師魯始也條之
　名不著館閣書目有鄭條集一卷條蜀人自號金斗
　先生名其文金斗集
祁寛問和静尹先生曰伊川謂歐陽永叔如何先生曰
　前輩不言人短每見人論前輩則曰汝輩且取它長
　處呂成公與朱文公書曰孟子論孟施舍北宮黝曰
　二子之勇未知其孰賢然而孟施舍守約也所以委
　曲如此者以其似曾子子夏而已若使正言聖門先
　達其敢輕剖判乎文公荅曰和静之言當表而出之
劉應起時可淳祐初為太學博士言定大計曰謀之而
　臧則文子文孫宐君宐王謀之不臧則生天王家以
　為大慼此人所難言也
建炎(若璩按高宗初/即位丁未改元)李綱去而潛善伯彥相紹興趙鼎
　張浚去而檜相檜死其黨迭為相隆興(按孝宗初即/位癸未改元)
　至淳熙萬幾獨運而大臣充位慶元後政在侂胄嘉
　定後政在彌遠端平(按理宗在位十/年甲午改元)訖景定更一相
　則曰更化然姦臣弄權之日常多陽淑消而隂慝長
　危亡之證所由來漸矣隂凝氷堅極於似道邵子謂
　禍在夕陽亭一語遂與西晉同轍哀哉
蘇紳梁適謂之草頭木脚其害在士大夫薛極胡榘謂
　之草頭古天下苦其害在民
朝雜記載開禧(若璩按寧宗在位/十一年乙丑改元)貪濁之事詳矣繼其
　後者又甚焉當時謂侍從之臣無論思有獻納他可
　知矣以陰召陰極於天下無邦
仁宗閱審刑奏案有次公而梁適對以黄霸蓋寛饒字
　高宗閱刑部奏案有生人婦而湯思退對以見魏志
　杜畿傳皆簡上知至輔相然以記問取人則許敬宗
　賢於竇德𤣥矣
四瀆濟水獨絶朱全忠篡唐降昭宣帝為濟陰王嘉定
　末濟王之封豈權臣亦取濟水之絶乎又蕭衍篡齊
　降和帝為巴陵王而濟王亦降封巴陵公非令典也
　為大臣者不知則不學知之則何以示後(若璩按宗/室鎮王竑)
　(傳德祐元年試禮部侍郎兼中書舍人王應麟請更/封大國表墓錫諡議者謂迎善氣銷惡運莫先於此)
　(陞封鎮王諡昭肅以田萬/畆賜其家遣應麟致祭)
紹興建儲欲更名曄周益公謂與唐昭宗同(若璩按孝/宗本紀漏)
　(音字蓋唐/昭宗名曄)而亟改之景定建儲更名乃與蜀漢後主
　太子同咸淳末命嗣君之名又與唐中宗同而當時
　無言者
范正獻公曰後世人君觀史而宰相監修欲其直筆不
　亦難乎其論正矣然自唐姦臣為時政記而史益誣
　近世尤甚余嘗觀寶慶日厯欺誣之言所謂以一手
　揜天下之目所恃人心公議不泯耳
葛文康(勝仲/)與王黼書曰天下無事則宰相安宰相生
　事則天下危
胡文定公自登第逮休致凡四十年實厯不登六載朱
　文公五十年間厯事四朝仕於外者僅九考立於朝
　者四十日道義重而爵位輕所以立言不朽
邵公濟築室犍為之西山告家廟文曰少時得大父平
　生之言于汝潁大夫士曰世行亂蜀安可避居焉大
　父學通天人足以前知矣宣和國亂先人載家使蜀
　免焉(大父康節先/人伯溫也)
梁世榮錄南軒語云溫公作相夫人聞其終夜長吁問
　之曰某所奏盜賊某所又奏某事吾為宰相使天下
　如此所以長吁也按溫公集張夫人終於元豐五年
　此記錄之誤也
乾道壬辰黄定對策謂以大有為之時為改過之日月
　又云雖有無我之量而累於自喜雖有知人之明而
　累於自恃又云欲比迹太宗而操其所不用之術顧
　眄周行類不適用則曰腐儒曰好名曰是黨耳於是
　始有棄文尚武親内疎外之心何不因羣情之所共
　違而察一己之獨嚮其言皆剴切孝皇擢之第一有
　以見容直之盛德而秉史筆者未之紀焉
徐景説(霖/)以書義冠南宮上書言時宰姦深之狀曰不
　與天下之公議爭而與陛下之明德為仇每潛沮其
　發見之端周防其增益之漸使陛下之明德不得滋
　長廣充以窺見其姦而或覺之也其先也奪陛下之
　心其次奪士大夫之心而其甚也奪豪傑之心景説
　由是著直聲
唐及國初策題甚簡蓋舉子寫題於試卷故也慶厯後
　不復寫題寖失之繁今有數千言者問乎其不足疑
　(若壉按蔣之竒傳英宗時舉賢良方正及對/策失書問目報罷則謂慶厯後云云者恐誤)
嘉祐制策曰治當先内或曰何以為京師此晉謝安之
　言也命秩之差虛實之相養此唐陸䞇之言也二(若/璩)
　(按二當/作大)蘇公之對不能無所遺(若璩按東坡止對不/可撓獄市為曹參不)
　(及謝安止對錢貨輕重之相權為召穆公不及陸䞇/故曰有遺且此乃景王時單穆公非厲王時召穆公)
　(虎也/尤誤)
龜山誌游執中曰嘗以晝驗之妻子以觀其行之篤與
　否也夜考之夢寐以卜其志之定與未也
紹興隆興主和者皆小人開禧主戰者皆小人(若璩/按時)
　(辛棄疾亦主戰余謂此即西涯樂府云議和生議戰/死生國讐死國恥兩太師竟誰是潘辰評都無一是)
　(者/也)
呂文靖為相非無一疵可議子為名相而揚其父之美
　史直翁為相非無一善可稱子為權臣而掩其父之
　美易曰有子考无咎
嘉定癸未禮闈䇿士云發德音下明制寧皇(若璩按皇/當作宗)
　遺詔下謂之遺誥蓋避時宰家諱也蔣良貴籤判
　安吉州時水災後修城郡守趙希觀屬良貴作記用
　浩浩字希觀欲改良貴不可曰以宗室而避宰相父
　名此非藝祖皇帝所望於金枝玉葉也聞者壯之
胡文定父子奏疏以春秋之義扶世道正人心可以立
　懦夫之志此義不明人欲横流始也不知邪正終也
　不知逆順
唐内殿無逸圖代以山水開元天寶治亂所以分也仁
　宗寶元初圖農家耕織於延春閣哲宗元符間亦更
　以山水勤怠判焉徽宗宣取秘書省圖畫進覽陳師
　錫奏曰六經載道諸子談理厯代史籍祖宗圖書天
　人之蘊性命之妙治亂安危之機善惡邪正之迹在
　焉以此為圖天地在心流出萬物以此為畫日月在
　目光宅四海觀心於此則天地沖氣生焉注目於此則
　日月祥光麗焉心以道觀則正目以德視則明噫使
　徽宗能寘其言於坐右則必能監成敗别淑慝矣以
　規為瑱聽之藐藐而畫學設焉黍離麥秀之風景其
　可畫乎
紹興間李誼言漢循吏傳六人而五人出于宣帝酷吏
　傳十二人而八人出于武帝唐循吏傳十五人而出
　于武德貞觀之時者半酷吏傳十二人而出于武后
　之時者亦半吏治視上之趨嚮(若璩按舊唐書良吏/上下四十一人酷吏)
　(上下十/八人)
富文忠公出使還遷翰林學士樞密副使皆力辭願思
　敵國輕侮之恥坐薪嘗膽不忘修政嘉定初講解使
　還中書議表賀又有以和戎為二府功欲差次遷秩
　倪文節公思曰澶淵之役捷而班師天子下詔罪已
　中書樞密待罪今屈已盟戎奈何君相反以為慶乃
　止
延平先生論治道必以明天理正人心崇節義厲廉恥
　為先
王時雍徐秉哲等為賣國牙郎而不忍以宋宗族交與
　敵人者開封捉事使臣竇鑑也李鄴以越守降敵而
　袖石擊虜偽守者親事官唐琦也
朱文公謂蔡季通曰身勞而心安者為之利少而義多
　者為之(出荀子/修身篇)李誠之嘗語真希元曰篤信好學守
　死善道此吾輩八字箴
元祐中李常寧對策曰天下至大宗社至重百年成之
　不足一日壞之有餘擢為第一景定中有擢倫魁者
　其破題云運一心之乾開三才之泰可以觀世道之
　消長矣
先儒論本朝治體云文治可觀而武績未振名勝相望
　而幹畧未優(若璩按出呂祖謙傳所/謂視前代有未備者)然考之史策宋
　與契丹八十一戰其一勝者張齊賢太原之役也非
　儒乎一韓一范使西賊骨寒膽破者儒也宗汝霖李
　伯紀不見沮於耿汪黄三姦則中原可復讎恥可雪
　采石卻敵乃眇然幅巾緩帶一參贊之功儒豈無益
　於國哉搢紳不知兵介胄不知義而天下之禍變極
　矣
元祐諸賢不和是以為紹聖小人所乘元符建中韓曾
　不和是以為崇寧小人所陷紹興趙張不和是以為
　秦氏所擠古之建官曰三公公則無私矣曰三孤孤
　則無朋矣無私無朋所以和也
蔡京之惡極矣曾布張商英是以竊君子之名
止齋曰國初以科舉誘致偏方之士而聚之中都由是
　家不尚譜牒身不重鄉貫
夬揚于王庭以正小人之罪孚號有厲以危小人之復
　元祐諸賢似未知其危乃光之義
胡文定公曰宰相時來則為不可擅為己有余謂宰相
　非乆居之地也仁以為己任死而後己元祐司馬公
　是也誇者死權紹興之秦紹定(若璩按理宗在位/四年戊子改元)之
　史是也
陳恕定茶法以中等為可行張方平論鹽法以再𣙜為
　不可(若璩按陳恕傳將立茶法召茶商數十人俾各/條利害恕閲之第為三等曰吾觀下等固滅裂)
　(無取上等取利太深此可行於商賈不可行於朝廷/惟中等公私皆濟吾裁損之可以經久於是始為三)
　(法行之貨財流通張方平傳初王拱辰議𣙜河北鹽/方平見曰河北再𣙜鹽何也帝曰始立法耳方平曰)
　(昔周世宗以鹽課均之税中今兩税鹽錢是也/豈非再𣙜乎帝驚悟方平請直降手詔罷之)
王仲山以撫州降仲薿以袁州降禹玉之子也綦叔厚
　行責詞云昔唐天寶之亂河北列郡並陷獨常山平
　原能為國守者蓋杲卿真卿二顔在焉爾等頃以家
　聲屢塵仕版未聞虧失浸預使令為郡江西惟兄及
　弟力誠不支死猶有說臨川先降宜春繼屈魯衛之
　政若循一途雖爾無恥不媿當時之公議顧亦何施
　而目見爾先人於地下哉(秦檜仲/山之壻)
虞公以玉失國楚子常以佩喪邦近歲(若璩按為理宗/景定四年癸亥)
　襄陽之事亦起於𣙜塲之玉帶(若璩按唐書王佖為/武靈節度使吐蕃欲)
　(成烏蘭橋以過師知佖貪先厚遺之然後/并役成橋仍築月城以守與襄陽事絶類)
淳祐甲辰宰相起復太學諸生黄愷伯等上書曰彌遠
　奔䘮而後起復嵩之起復而後奔䘮徐仁伯(元杰/)兼
　説書對經幄其言當帝心臺諫劉晉之王瓚胡清獻
　龔基先聯章論仁伯上震怒夜出御筆逐四人遂寢
　起復之命而相范杜明年仁伯卒人以為毒也然其
　事竟不明白庸齋趙茂實誌之徐景説銘之
自荆舒之學行為之徒者請禁讀史書其後經筵不讀
　國風而湯誓泰誓亦不進講人君不知危亡之事其
　效可覩矣
小人之毁君子亦多術矣唐左拾遺侯昌業上疏極言
　時病而田令孜之黨偽作諫疏有明祈五道暗祝冥
　官於殿内立揭諦道場本朝鄒浩諫立劉后而章厚
　之黨偽作諫疏有取他人之子之語其誣善醜正不
　謀而同然不可泯者千萬世之清議也
鄧志宏(肅欽若璩按肅沙縣/人  宗時官左正言)謂崇寧以來蔡京羣天
　下學者納之黌舍校其文藝等為三品飲食之給因
　而有差旌别人才止付於魚肉銖兩間學者不以為
　羞且逐逐然貪之部使者以學宮成壞為州縣殿最
　學校之興雖自崇寧而學校之廢正由崇寧蓋設教
　之意專以禄養為輕重則率教之士豈復顧義哉(崇/寧)
　(學校之事槩見於此昔之所謂率教者/猶若此今之所謂率教者又可見矣)
大觀八行因周禮之六行附以六德之忠和姦臣不學
　如此
真文忠公自箴曰學未若臨卭之邃量未若南海之寛
　制行劣於莆田之懿居貧媿於義烏之安(臨卭魏鶴/山了翁南)
　(海崔菊坡與之莆/田陳宓義烏徐僑)
上蔡先生初造程子程子以客肅之辭曰為求師而來
　願執弟子禮程子受之館于門側上漏旁穿天大風
　雪宵無燭晝無炭市飯不得温程子弗問謝處安焉
　如是踰月豁然有省然後程子與之語
呂子約曰讀明道行狀可以觀聖賢氣象
譙天授(定/)之學得於蜀曩氏夷族袁道潔(溉/)之學得於
　富順監賣香薛翁故曰學無常師(若璩按宋史曩氏/上有郭字世家南)
　(平非夷族溉作滋閩人香作醬遇於眉卭間二程子/所見則成都治篾篐桶叜郭曩氏及篾叜醬翁皆蜀)
　(之隠君子也故伊/川曰易學在蜀)
　
　
　
　
　
　
　
　
　困學紀聞卷十五
欽定四庫全書
　困學紀聞卷十六
　　　　　　　　　　　　宋　王應麟　撰
　　考史
　　　漢河渠考
美哉禹功萬世永賴云何漢世河決為害蓋自戰國壅
　川壑鄰決通隄防重以暴秦水失其行故瀆遂改碣
　石九河皆淪於海微禹其魚遺黎之思披圖案諜用
　綴軼遺(若璩按齊桓公時九河既同為一桓卒於襄/王九年戊寅至定王五年己未四十二年而)
　(周譜云定王五年河徙水經注周定王五年河徙故/瀆蓋下流既壅水行不快上流乃決理所宜然河之)
　(患始此恐不/待戰國也)
孝文十二年河決酸棗東潰金隄
　陳留郡酸棗縣(今屬開/封府)秦拔魏置縣(地多酸棗/因以為名)金隄
　河隄在東郡白馬界括地志一名千里隄在滑州白
　馬縣東五里郡縣志在酸棗縣南二十三里(輿地廣/記酸棗)
　(縣有金隄漢文時/河決金隄即此)王尊為東郡太守請以身填金隄
　程子曰漢火德多水災唐土德少河患(若璩按宋敏/求曰唐河朔)
　(地天寶後久屬藩臣縱有河事不聞朝廷故一部唐/書僅載者薛平為鄭滑節度使河決瓠子一事耳余)
　(謂仍有一事蕭倣傳為義成軍節度使滑州瀕河累/歲水壞西北防倣徙其流遠去樹堤自固人得以安)
孝武元光三年河水徙從頓丘東南流入勃海復決濮
　陽瓠子注鉅野通淮泗鄃居河北(鄃音輸後漢注音/俞  若璩按文當)
　(於東南二字截住作句下流入勃海另讀勃海/今天津衛漢地理志所謂至章武入海是也)
　東郡頓丘縣(今澶州開德府/濮陽清豐兩縣)漢勃海郡在勃海之濱
　(今滄棣霸濱/諸州之地)水經注禹貢曰夾右碣石入于河山海
　經碣石之山繩水出焉東流注於河河之入海舊在
　碣石今川流所導非禹瀆也周定王五年河徙故瀆
　班固曰商碣周移瓠子今開德府濮陽縣西有瓠子
　口瓠子河名也濟州鉅野縣東北有大野澤即鉅野
　也禹貢大野既豬清河郡鄃縣通典鄃故城在德州
　平原縣西南(大明府夏津縣本鄃縣程氏曰周時河/徙砱礫至漢又改向頓丘東南流  若)
　(璩按程大昌禹貢論本是周定王時河徙故瀆非砱/礫字面砱礫者蔡氏所竄繆妄至矣詳辨見胡朏明)
　(禹貢錐指/余實助之)
元封二年自泰山還至瓠子自臨塞決河築宣防宮水
　經瓠子河出東郡濮陽縣北河(注縣北十里為瓠河/口亦謂瓠子堰宣房)
　(堰/)括地志故龍淵宮俗名瓠子宮亦名宣房宮在濮
　陽縣北十里決河在鄄城以南濮陽以北廣百步深
　五丈(通典秦始皇二十二年攻魏決河灌其都決處/遂大不可復補漢王横云九域志濮州雷澤縣)
　(有瓠子河澶州濮陽縣有瓠子口萬里沙在萊州掖/縣濟州東阿縣有魚山一名吾山瓠子歌曰吾山平)
　(鉅野溢東阿/今屬鄆州)
導河北行二渠復禹舊迹
　河渠書禹乃廝二渠以引其河北載之高地過降水
　至于大陸播為九河同為逆河入于勃海(孟康曰二/渠其一出)
　(貝丘西南南折者也其一則漯川也臣瓚曰河入/海乃在碣石元光三年更注勃海禹時不注也)貝
　丘貝州清陽縣(熙寧四年省/入清河縣)漯水出東郡東武陽(省/入)
　(大名府莘縣/澶州朝城縣)至千乘(清州千/乘縣)入海降水故瀆在冀州
　南宮縣東南六里大事記周威烈王十三年晉河岸
　傾壅龍門至于厎柱春秋後河患見史傳始於此(若/璩)
　(按春秋成公五年夏梁山崩公羊傳梁山崩壅河三/日不流榖梁傳梁山崩壅遏河三日不流又先于威)
　(烈王十/三年)
自塞宣房後河復北決於館陶分為屯氏河
　地理志魏郡館陶縣河水别出為屯氏河東北至章
　武入海(館陶今屬大名府通典魏州貴鄉縣有屯氏/河大河故瀆俗曰王莽河章武縣滄州魯城)
　(縣周省入清池縣九域志大名府館陶縣/夏津縣有屯氏河南樂縣有大河故瀆)
元帝永光五年河決清河靈鳴犢口而屯氏河絶
　清河之靈縣鳴犢河口地理志清河郡靈縣河水别
　出為鳴犢河東北至蓨入屯氏河(靈縣隋省入博州/博平縣蓨音條縣)
　(屬徳州後/屬冀州)
成帝建始四年河決東郡金隄河隄成以五年為河平
　元年三年河復決平原流入濟南千乘
　平原德棣州濟南齊淄州千乘故城在淄州高苑縣
　北
鴻嘉四年勃海清河信都河水溢李尋等言議者常欲
　求索九河故迹而穿之今因其自決可且勿塞以觀水
　勢
　信都冀州(信都縣禹導河北過降水即此亦/曰枮降渠西南自南宮縣界入)禹貢九
　河既道爾雅一曰徒駭二曰太史三曰馬頰四曰覆
　鬴五曰胡蘇六曰簡絜七曰鉤盤八曰鬲津其一河
　之經流(先儒不知河之經/流遂分簡絜為二)徒駭(寰宇記在滄州清/池許商云在成平)馬
　頰(郡縣志在德州安德寰宇記在棣/州滴河北輿地記即篤馬河也)覆鬴(通典在德/州安德)
　胡蘇(寰宇記在滄州饒安臨津/無棣三縣許商云在東光)簡絜(輿地記/在臨津)鉤盤(通/典)
　(寰宇記在滄州樂陵東南從/德州平昌來輿地記在樂陵)鬲津(寰宇記在樂陵東/西北流入饒安通)
　(典在饒安許商云在/鬲縣輿地記在無棣)太史(不知/所在)漢世近古止得其三
　唐人遂得其六歐陽忞輿地記又得其一或新河載
　以舊名或一地互為兩説皆似是而非無所依據鄭
　氏以為齊桓塞其八流以自廣夫曲防齊之所禁塞
　河非桓公所為也程氏以為九河之地已淪於海謂
　今滄州之地北與平州接境相去五百餘里禹之九
　河當在其地酈道元亦謂九河碣石苞淪於海(篤馬/河在)
　(平原縣今德州樂史以為馬頰誤矣詳若璩按九河/淪於海乃王莽時玊横一家之言未  考驗者辨見)
　(尚書古/文疏證)
平當使領河隄奏按經義治水有決河深川無隄防壅
　塞之文
　程子曰河北見鯀隄無禹隄鯀堙洪水故無功禹則
　導之而已(若璩按玉海曰以禹貢行河以春秋斷獄/以三百五篇當諫書六經之用果止於是)
　(歟是自夫子既成六經後尚為未試之書也痛心哉/斯言  或有以九澤既陂陂亦隄也解者然陂水所)
　(鍾處非/川也)
賈讓言禹鑿龍門辟伊闕析厎柱破碣石
　水經河水南過河東北屈縣(唐慈州/吉昌)西(注呂氏春秋/曰龍門未闢)
　(呂梁未鑿河出孟門大溢逆流名曰鴻水大/禹疏通謂之孟門孟門即龍門之上口也)河水又
　南過皮氏縣(河中府/龍門)西又南出龍門口(注大禹導河/積石疏決梁)
　(山即經所謂龍門也崩浪千尋懸流萬丈迄于下口/慎子曰下龍門非駟馬之追也潏水李氏曰同州韓)
　(城北有安國嶺東臨大河有禹廟在山斷河出處禹/鑿龍門起於唐張仁愿所築東受降城之東自北而)
　(南至此山盡兩岸石壁峭立大河盤東於山/峽間至此山開岸闊豁然奔放聲如萬雷)通典絳
　州龍門縣(今屬河/中府)有龍門山即大禹所鑿三秦記云
　魚鼈上之即為龍否則㸃額而還黄河北去縣二十
　五里乃龍門口輿地記同州韓城縣有龍門山顔氏
　曰龍門山其東在今龍門縣北其西在今韓城縣北
　而河從其中下流水經注砥柱山名禹治洪水破山
　以通河河水分流包山而過山見水中若柱然故曰
　砥柱三穿既決水流疏分亦謂之三門山伊闕碣石
　見前(若璩按東受降城在今朔州北三百五十里本/漢定襄郡之成樂縣去禹貢龍門一千五百餘)
　(里禹輕百姓力竟至此乎真正妄談不足與辨伊伊/闕并未見前按宋地理志補註云熙寧五年廢  闕)
　(縣為鎮入河南六年改𨽻伊陽/千尋元板作萬尋追元板作迅)
淇口以東
　通典淇水出共山東至衛州衛縣界入河謂之淇水
　口
新莽始建國三年河決魏郡泛清河以東數郡
　魏郡相州大名府清河恩州
明帝永平十三年王景修汴渠成
　詔曰自汴渠決敗六十餘歲(平帝/時)今既築隄理渠絶
　水立門河汴分流復其舊迹郡縣志汴渠在河南府
　河陰縣(漢滎陽縣/唐屬孟州)南二百五十步亦名蒗蕩渠禹塞
　滎澤開渠以通淮泗漢命王景修渠(漢書有滎陽漕/渠如淳曰今礫)
　(谿口是也水經注王景即滎水故瀆東注浚儀謂之/浚儀渠  若璩按如淳曰今礫谿口厯來漢注本皆)
　(然不知蔡氏當日何縁讀今作砱遽生出砱磔地名/謂河徙此兩見其書傳虞翻曰立乎學校臣竊恥之)
章帝建初三年罷虖沱石臼河
　虖沱出代州繁畤縣東南流經五臺山北東南流過
　定州入海鄧訓治虖沱石臼河從都慮至羊腸倉石
　臼河在定州唐昌縣東北(本漢苦陘縣今/省入安喜縣)通典嵐州
　宜芳縣即漢汾陽縣積粟所在謂之羊腸倉石磴縈
　委若羊腸焉(水經注按郡國志常山/南行唐縣有石臼谷)
張騫傳天子案古圖書名河所出山曰崑崙
　漢武帝以于闐山出玉因名河所出曰崑崙博雅曰
　崑崙虛赤水出其東南陬河水出其東北陬洋水出
　其西北陬弱水出其西南陬河水入東海三水入南
　海後漢書注云崑崙山在肅州酒泉縣西南山有崑
　崙之體故名之(朱文公曰二書之語似得其實水經/言崑崙去嵩高五萬里恐不能若是)
　(之/遠)通典今吐蕃中河從西南數千里向東北流見與
　積石山下河相連聘使涉厯無不言之吐蕃自云崑
　崙山在國中西南則河之所出也尚書云織皮崑崙
　析支渠􁄭西戎即叙後漢書云西羌在漢金城郡之
　西南濱于賜支續漢書河關(縣屬金城郡/今積石軍)西可千餘
　里有羌謂之賜支蓋析支也然則析支在積石之西
　是河之上流明矣崑崙在吐蕃中當亦非謬(楚辭注/爾雅河)
　(出崑崙虛色白所渠并千七百一川色黄百里一小/曲千里一曲一直離騷邅吾道夫崑崙九歌登崑崙)
　(兮四望是若璩按通典疑所謂古圖書即禹/本紀最    唐藝文志有吐蕃黄河録四卷)
靈帝光和六年金城河溢
　金城郡今蘭㑹西寧湟州積石軍
　　　厯代田制考
秦廢井田開阡陌(周顯王/十九年)
　通典曰按周制步百為畆畆百給一夫商鞅佐秦以
　一夫力餘地利不盡於是改制二百四十步為畆百
　畆給一夫又以秦地曠而人寡晉地狹而人稠誘三
　晉人發秦地利優其田宅復及子孫而使秦人應敵
　於外大率百人則五十人為農五十人習戰兵强國
　富職此之由朱文公開阡陌辨曰説者之意皆以開
　為開置之開言秦廢井田而始置阡陌也按阡陌者
　舊説以為田間之道蓋因田之疆畔制其廣狹辨其
　横從以通人物之往來即周禮所謂遂上之徑溝上
　之畛洫上之涂澮上之道也然風俗通云南北曰阡
　東西曰陌又云河南以東西為阡南北為陌二説不
　同今以遂人田畆夫家之數考之當以後説為正蓋
　陌之為言百也遂洫從而徑涂亦從則遂間百畆洫
　間百夫而徑涂為陌矣阡之為言千也溝澮横而畛
　道亦横則溝間千畆澮間千夫而畛道為阡矣阡陌
　之名由此而得至於萬夫有川而川上之路周於其
　外與夫匠人井田之制遂溝洫澮亦皆四周則阡陌
　之名疑亦因横從而命之也然遂廣二尺溝四尺洫
　八尺澮二尋則丈有六尺矣徑容牛馬畛容大車涂
　容乘車一軌道二軌路三軌則㡬二丈矣此其水陸
　占地不得為田者頗多所以正經界止侵爭時畜洩
　備水旱為永久之計商君以急刻之心行茍且之政
　但見田為阡陌所束而耕者限於百畝則病其人力之
　不盡但見阡陌之占地太廣而不得為田者多則病
　其地利之有遺又當世衰法壊之時歸授之際必有
　煩擾欺隐之姦而阡陌之地切近民田又必有陰據
　自私而税不入於公上者是以盡開阡陌悉除禁限
　而聽民兼并買賣以盡人力墾闢棄地悉為田疇不
　使有尺寸之遺以盡地利使民有田即為永業而不
　復歸授以絶煩擾欺隱之姦使地皆為田田皆出税
　以覈陰據自私之幸此其為計正猶楊炎疾浮户之
　弊破租庸以為兩税蓋一時之害雖除而千古聖賢
　傳授精㣲之意於此盡矣故秦紀鞅傳皆云為田開阡
　陌封疆而賦税平蔡澤亦曰決裂阡陌以静生民之
　業而一其俗所謂開者乃破壞剗削之意而非創置
　建立之名所謂阡陌乃三代井田之舊而非秦之所
　置矣所謂賦税平者以無欺隱竊據之姦也所謂静
　生民之業者以無歸授取予之煩也大事記解題曰
　決裂云者唐虞三代井田之制分畫堅明封表深固
　非大用力以決裂之不能遽掃滅其迹也秦始皇三
　十一年使黔首自實田使井田不廢何患田之不實
　乎
漢董仲舒請限民名田
　名田占田也各為立限不使富者過制貧弱之家可
　足也(武帝時賈人有市籍/及家屬皆無得名田)胡氏曰限田終不能行者
　以人主自為兼并無以使民興於廉也
趙過教民為代田
　代易也周官大司徒不易一易再易之地有三等(公/羊)
　(傳注司空謹别田之高下善惡分為三品上/田一歳一墾中田二歳一墾下田三歲一墾)左傳晉
　作爰田晉語云作轅田轅易也漢地理志秦商君制
　轅田(轅與爰/同易也)食貨志歲耕種者為不易上田休一歲
　者為一易中田休二歲者為再易下田三歲更耕之
　自爰其處鹽鐡論御史曰古者制田百步為畝民井
　田而耕什而藉一先帝哀憐百姓之愁苦衣食不足
　制田二百四十步而一畝率三十而税一
師丹建言限名田
　王嘉奏曰詔書罷苑而以賜董賢二千餘頃均田之
　制從此墮壞
新莽更名天下田曰王田不得買賣
建武十五年詔州郡檢覈墾田户口
　通典曰自秦孝公隳經界立阡陌雖獲一時之利而
　兼并踰僭興矣阡陌既弊又為隱覈隱覈之法憑乎
　簿書簿書既廣必藉衆功藉衆功則政由羣吏政由
　羣吏則人無所信矣
後魏孝文太和九年詔均田男夫十五以上受露田四
　十畝婦人二十畝
　劉氏(恕/)曰後魏均田制度似今世佃官田及絶户田
　出租税非如三代井田也魏齊周隋兵革不息農民
　少而曠土多故均田之制存至唐承平日久丁口滋
　衆官無閒田不復給授故田制為空文唐志云口分
　世業之田壞而為兼并似指以為井田之比失之遠
　矣
北齊河清三年令民一夫受露田八十畝婦人四十畝
隋文帝開皇十二年京輔三河地少人衆發使四出均
　天下之田其狹鄉每丁纔至二十畝
唐武德七年初定均田丁中之民給田一頃篤疾減十
　之六寡妻妾減七皆以什之二為世業八為口分
　范氏曰唐初定均田有給田之制蓋由有在官之田
　也其後給田之制不復見蓋官田益少矣林氏(勲/)曰
　周制步百為畝百畝僅得唐之四十餘畝唐之口分
　人八十畝㡬倍於古蓋貞觀之盛户不及三百萬永
　徽唯増十五萬若周則王畿千里已有三百萬家之
　田列國不與焉是以唐制受田倍於周而地亦足以
　容之狹鄉雖裁其半猶可以當成周之制然按一時
　户口而不為異日計則後守法難矣(既無振貧之術/乃許之賣田後)
　(魏以來弊法也是/以啓兼并之漸)永徽中洛多豪右占田踰制賈敦
　頤舉沒三千餘頃賦貧民
開元九年宇文融為勸農使括逃户及籍外田
陸䞇論兼并之家私歛重於公稅請為占田條限
後周世宗以元稹均田圖賜諸道詔艾穎等分行諸州
　均定田租(㑹要云見元稹在同州時/所上均田表因製素為圖)
　今按元稹同州奏均田曰因農務稍暇令百姓自通
　手實狀又令里正書手等旁為穏審並不遣官吏擅
　到村鄉略無欺隱除去逃荒其餘頃畝取兩税元額
　通計七縣沃瘠一例作分抽税蘇氏曰三代之君開
　井田畫溝洫謹步畝嚴版圖因口之衆寡以授田因
　田之厚薄以制賦經界既定仁政自成下及隋唐風
　流已逺然其授民田有口分世業皆取之於官其歛
　民財有租庸調皆計之於口其後變為兩税户無主
　客以見居為簿人無丁中以貧富為差貧者急於售
　田則田多而税少富者利於避役則田少而税多僥
　倖一興税役皆弊嘉祐中薛向孫琳始議方田量步
　畮審肥瘠以定賦税之入熙寧中呂惠卿復建手實
　抉私隱崇告訐以實貧富之等元豐中李琮追究逃
　絶均虛數虐編户以補失陷之税此三者皆為國歛
　怨所得不補所失昔宇文融括諸道客户州縣觀望
　虛張其數以實户為客雖得户八十餘萬歲得錢數
　百萬而百姓困弊實召天寶之亂均税之害何以異
　此張子曰治天下不由井地終無由得平周道止是
　均平
南唐烈祖分遣使者按行民田以肥瘠定其税
　　　厯代漕運考
　　　　漢
渭渠
　渭水出熙州狄道縣東北至華州華陰入河劉仲馮
　曰今渭汭至長安僅三百里固無九百餘里而云穿
　渠起長安旁南山至河中間隔灞滻數大川無縁山
　成渠之理此説可疑今亦無其迹西都賦通溝大漕
　潰渭洞河
褒斜道故道
　褒水通沔在興元府褒城縣(出衙領山至/南鄭入沔)斜水通渭
　在京兆府武功縣(出衙領山北/流至郿入渭)故道今鳯州梁泉縣
河内
　懷衛二州之地
東冶零陵桂陽嶠道
　東冶福州閩縣零陵郡南臨源嶺(永/州)桂陽郡臘嶺(郴/州)
　(第若璩按臨源嶺即越城嶺/  五臘嶺即騎田嶺第二)
沮下辨
　沮縣漢屬武都隋為興州順政(沔水發源於此一/名沮水今沔州)下
　辨縣漢下辨道屬武都西魏改同谷唐為成州同谷
　(續志下辨東三十餘里有峽中當水泉生大石障塞/流水至春夏輒溢虞詡使人燒石以水溉之石皆裂)
　(因鐫去石遂無汎溺之患江若璩按新唐書地理志/嚴礪自長舉縣西疏嘉陵  二百里焚巨石沃醯以)
　(碎之通漕以潰成/州戍兵醯字尤妙)
斜谷
　郡國志右扶風武功縣有斜谷注褒斜谷在長安西
　南南口褒北口斜長百七十里其水南流(武功今鳯/翔府郿縣)
　　　　魏
陳項壽春
　通典潁州魏汝陰郡鄧艾屯田於此陳項陳州宛丘
　項城縣壽春見前晉志修廣淮陽百尺二渠上引河
　流下通淮潁(通典陳州宛丘縣有百尺堰隋志潁川/郡北舞縣有百尺溝郡縣志百尺堰在)
　(潁州汝陰縣/西北一百里)
　　　　晉
滍淯水楊口
　漢地理志滍水出魯陽縣魯山東北至定陵入汝(魯/陽)
　(汝州魯山縣定陵故城/在蔡州郾城縣西北)淯水出酈縣西北南入漢(酈/故)
　(城在鄧州/臨湍縣)通典復州沔陽縣漢雲杜縣杜預為荆州
　刺史開楊口達巴陵徑千餘里内避長江之險通零
　桂之漕即此也(零陵/桂陽)
石門
　水經注滎瀆水受河水有石門謂為滎口石門
千金堨
　永嘉元年修千金堨於許昌以通運水經注河南縣
　城東十五里有千金堨洛陽記曰千金堨舊堰榖水
　魏時更修積石為堨開溝渠五所謂之五龍渠渠上
　立堨(堨是都水使/者陳協造)水厯堨東注謂之千金渠(許昌許/州今潁)
　(昌府許田鎮劉曜攻石生/千金墉決千金堨以灌之)
　　　　隋
蒲陜衛汴黎陽汾晉渭水廣通渠大興城潼關
　蒲州(河中/府)汴州(開封/府)黎陽(今濬/州)汾州(唐為/慈州)晉州(平/陽)京
　兆府萬年縣隋改為大興縣廣通渠在華州置廣通
　倉(隋紀幸霸/水觀漕渠)潼關在華州華陰縣渭水在萬年縣北
　五十里東流二百四十里至華陰縣東北流三十五
　里自永豐倉入河謂之渭口
山陽瀆
　楚州山陽縣(今淮/安州)
砥柱
　陜州硤石縣(今省入/陜縣)有厎柱山俗名三門山在縣東
　北五十里河水分流包山山見水中若柱然又以禹
　治洪水山陵當水者破之三穿既決河出其間有似
　於門故亦謂三門唐太宗勒銘
通濟渠榖洛水板渚邗溝
　通典汴渠在河南府河陰縣南二百五十步今名通
　濟渠隋煬帝開導西通河洛南達江淮(河陰後/屬孟州)汴州
　有通濟渠隋煬帝開引黄河水以通江淮漕運兼引
　汴水即浪􁀙(與莨/蕩同)渠也(隋志在/浚儀縣)九域志汴水古通濟
　渠也在開封縣周語榖洛鬬注云洛在王城之南榖
　在王城之北東入于瀍至靈王時榖水盛出於王城
　之西而南流合於洛水(山海經澗水西北流注於榖/水通典榖水本澗水經苑中)
　(入于/洛)板渚水經河水又東合汜水又東逕板城北注
　云有津謂之板城渚口(在孟州/汜水)左傳吳城邗溝通江
　淮注云於邗江築城穿溝東北通射陽湖西北至末
　口入淮通糧道也今廣陵韓江是(隋開邗溝自山陽/至揚子入江渠廣)
　(四十步自楚州寶應縣北流入淮疏若璩按王氏引/杜註末口與水經注合足證今註  作宋口者非)
　(又自楚州寶應縣十字宐衍蓋上/文是淮入江不應旋云江入淮也)
永濟渠
　國史志大名府永濟縣有永濟渠(今省為鎮/入臨清縣)
東萊海口
　東萊郡萊州西至海二十九里北至海五十里東南
　至海二百五十里
　　　　唐
三門河陰柏崖集津倉(鹽/倉)含嘉倉太原倉
　裴耀卿於三門東西置倉開山十八里為陸運以避
　其險卒泝河而入渭(三門山見/前厎柱)地理志河南府河陰
　縣開元二十二年置領河陰倉(㑹昌三年/屬孟州)河清縣咸
　亨四年置柏崖縣尋省有柏崖倉陜州平陸縣三門
　西有鹽倉東有集津倉陜縣有太原倉六典東都曰
　含嘉倉自含嘉倉轉運以實京之太倉自洛至陜運
　於陸自陜至京運於水(楊慎矜為含/嘉倉出納使)劉晏移書曰陜
　郊見三門集津遺迹(曽子固曰宋興承周制置集津/之運轉關中之粟以給大梁)
　李泌自集津至三門鑿山開車道以避厎柱之險(九/域)
　(志陜州平陸縣/三門集津鎮)
滻水望春樓廣運潭
　地理志京兆府萬年縣有南望春宮臨滻水西岸有
　北望春宮宮東有廣運潭華州華陰縣有漕渠自苑
　西引渭水因石渠會灞滻經廣運潭至縣入渭天寶
　三載韋堅開(會要自華陰永/豐倉以通河渭)望春樓在禁苑東南高
　原之上姚南仲曰王者必據高明燭幽隱所以因龍
　首而建望春
上津扶風洋川
　商州上津縣(漢長/利縣)扶風郡鳯翔府(自襄陽取上津路/抵扶風德宗治上)
　(津道/置館)洋川郡洋州(泝江漢而上至洋/川陸運至扶風)汴水堙廢漕運
　自江漢抵梁洋(梁州興/元府)
汴水梁公堰
　劉晏疏浚汴水見宇文愷梁公堰通典汴口堰在河
　陰縣西二十里又名梁公堰隋開皇七年使梁睿増
　築漢古堰遏河入汴(㑹要開元二年李傑奏汴州東/有梁公堰堰破漕挭發汴鄭丁)
　(夫浚之省功連就/刻石水濱紀其繢)
甬橋渦口蔡水
　甬橋在宿州符離縣渦口在濠州鍾離縣九十里杜
　佑以漢運路出浚儀十里入琵琶溝絶蔡河至陳州
　而合(李勉治蔡渠/引東南饋)通典汴州浚儀縣有蔡水(九域志/祥符縣)
　(有蔡/河)建隆元年浚蔡河設斗門二年導閔水自新鄭
　與蔡水合貫京師南厯陳潁達夀春以通淮右之漕
　以西南為閔河東南為蔡河開寶六年改閔河為惠
　民河(與蔡河/一水)李泌曰江淮漕運自淮入汴以甬橋為
　咽喉
金商運路
　通典金州去西京九百九十一里商州去西京三百
　里
渭橋東渭橋
　渭橋三輔故事秦昭王作長三百八十步郡縣志中
　渭橋在咸陽縣東南二十二里渭水南去縣三里東
　渭橋在萬年縣東後漢注渭橋本名横橋在咸縣東南
揚子院淮陰項城潁溵
　揚州揚子縣(今屬/真州)廣明元年高駢奏改揚子院為發
　運使淮陰縣楚州項城縣陳州潁水出陽城縣陽乾
　山東至下蔡入淮溵水唐志陳州溵水縣(今改商/水縣)水
　出潁川陽城少室山東入潁
　　　　後周
汴水埇橋(見/前)泗上
　漢志有兩泗水其一自乘氏至睢陵入淮又一水卞
　縣至方與入沛泗上今招信軍相對泗口也
五丈河
　五丈河開寶六年改為廣濟河自都城北厯曹濟及
　鄆其廣五丈以通東方之漕建隆二年浚五丈河(命/陳)
　(承昭於京城之西夾汴河造斗門自滎陽鑿渠百餘/里引京索二水通城濠入斗門架流于汴東匯于五)
　(丈河以便/東北漕運)以京索河為源禹貢之荷澤(九域志在祥/符縣東明縣)
蔡水(見/前)
　蔡河貫京師兼閔水洧水潩水以通陳潁之漕蓋古
　琵琶溝也元祐四年知陳州胡宗愈議古八丈溝可
　開浚分蔡河之水自為一支由潁夀入淮楊侃皇畿
　賦天設二渠曰蔡曰汴通江㑹海縈畿帶甸千倉是
　興萬庾是建
原武
　原武縣屬鄭州
　　　兩漢崇儒考
漢高祖十二年過魯以太牢祠孔子
　史記世家孔子葬魯城北泗上弟子及魯人往從冢
　而家者百有餘室因命曰孔里魯世世相傳以歲時
　奉祠孔子冢而諸儒亦講禮鄉飲大射於孔子冢孔
　子冢大一頃故所居堂弟子内後世因廟藏孔子衣
　冠琴車書至於漢二百餘年不絶高皇帝過魯以太
　牢祠焉諸侯卿相至常先謁然後從政皇覽曰孔子
　冢去城一里冢塋百畝冢南北廣十步東西十三步
　高一丈二尺冢前以瓴甓為祠壇方六尺與地平本
　無祠堂冢塋中樹以百數皆異種魯人世世無能名
　其樹者民傳言孔子弟子異國人各持其方樹來種
　之水經注云從征記曰洙泗二水交於魯城東北十
　七里闕里背洙泗牆(若璩按以正義引伍緝之從/征記校泗牆二字當作面泗)南
　北一百二十步東西六十步四門各有石閫北門去
　洙水百餘步孔叢曰夫子墓塋方一里魯人藏孔子
　所乗車於廟中是顔路所請者也獻帝時廟遇火燒之
　儒林傳高帝誅項籍舉兵圍魯魯中諸儒尚講誦習
　禮樂弦歌之音不絶豈非聖人之道化好禮樂之國
　哉
武帝建元五年置五經博士元朔五年為博士置弟子
　晉灼曰西京無太學公孫𢎞曰請因舊官而興焉其
　肄習之地則太常也傳授之師則五經博士也三輔
　黄圖漢太學在長安西北七里關中記在安門之東
　杜門之西何武歌太學下王咸舉幡太學下則有太
　學矣或曰晉灼以漢初言黄圖記武帝時(若璩按漢/書武帝紀)
　(贊曰興/太學)
宣帝甘露三年詔諸儒講五經同異於石渠閣
　三輔故事石渠閣在未央宮殿北藏秘書之府黄圖
　云蕭何造其下礲石為渠以導水所藏入關所得秦
　之圖籍
成帝綏和元年封孔吉為殷紹嘉侯(匡衡梅福以為宐/封孔子世為湯後)
　劉向説上宜興辟廱設庠序(未作/而罷)
平帝元始元年封孔均為褒成侯
　漢表殷紹嘉侯在沛郡褒成侯在瑕丘(今兖州/瑕丘縣)後漢
　孔僖傳平帝時封孔均追謚孔子為褒成宣尼公建
　武十三年復封均子志為褒成侯子損嗣永元四年
　徙封褒亭侯
世祖建武五年初起太學帝還視之十九年又幸太學
　中元元年起辟廱
明帝永平二年臨辟廱行大射養老禮十五年至魯詣
　孔子宅
章帝建初四年詔諸儒㑹白虎觀議五經同異元和二
　年至魯祠孔子及七十二弟子於闕里作六代之樂大
　㑹孔氏男子六十二人
安帝延光三年祀孔子及七十二子於闕里還幸太學
　洛陽記太學在洛陽城故開陽門外去宮八里講堂
　長十丈廣三丈述征記在國子學東二百步漢官儀
　辟廱去明堂三百步車駕臨辟廱從北門入三月九
　日於中行大射禮(永平四年八年和帝永元十四年/順帝陽嘉元年二年靈帝熹平六)
　(年並臨/辟廱)孔子宅在兖州曲阜縣故魯城中歸德門内
　闕里之中背洙面泗矍相圃之東北也梅福曰今仲
　尼之廟不出闕里永平二年郡縣學校行鄉飲祀孔
　子猶未立廟也梁天監四年初立孔子廟唐武德二
　年始詔國子學立廟貞觀四年詔州縣皆作孔子廟
　北宮白虎門於門立觀
順帝永建六年修繕太學凡造二百四十房千八百五
　十室
　水經注漢置太學於國子堂東石經東有一碑陽嘉
　八(若璩按陽嘉止四年八/當作元作畢即立碑也)年立文云建武二十七年
　造太學年積毁壞永建六年九月詔修太學用作工
　徒十一萬二千人陽嘉元年作畢碑南面刻頌(靈帝/初平)
　(四年太學行禮幸永福城門臨觀其儀光和五年幸/太學  若璩按光和幸太學為靈帝事初平四年則)
　(獻帝/也)
靈帝熹平四年詔諸儒正五經文字刻石立太學門外
　水經注光和六年刻石鏤碑載五經立於太學講堂
　前東側蔡邕自書丹於碑洛陽記高一丈許廣四尺
　(若璩按洪氏𨽻釋曰蓋諸儒受詔在熹平而碑成則/光和年也余故以杜詩苦縣光和尚骨立光和指石)
　(經言下即承以/蔡不復得益明)
魏文帝黄初二年封孔羨為宗聖侯
　晉封二十三世孫震為奉聖亭侯後魏延興三年封
　二十七世孫乘為崇聖大夫太和十九年孝文幸魯
　親祠孔子廟改封二十八世孫珍為崇聖侯北齊封
　三十一世孫為恭聖侯周武帝改封鄒國公隋文帝
　仍舊封煬帝改封紹聖侯唐貞觀十一年封裔孫德
　倫為褒聖侯開元二十七年以孔子後為文宣公宋
　太平興國二年孔宜襲封文宣公至和二年祖無擇
　言不可以祖諡加後嗣詔封宗愿為衍聖公今世襲
　後魏太和十六年諡孔子曰文聖尼父唐貞觀二年
　升孔子為先聖十一年尊為宣父武后封隆道公開
　元二十七年諡為文宣王宋祥符元年幸曲阜謁文
　宣王廟諡𤣥聖文宣王五年改諡至聖
　
　困學紀聞卷十六
欽定四庫全書
　困學紀聞卷十七
　　　　　　　　　　　　宋　王應麟　撰
　　評文
汪彦章曰左氏屈原始以文章自為一家而稍與經分
離騷曰閨中既以邃逺兮哲王又不寤以楚君之闇而
　猶曰哲王葢屈子以堯舜之耿介湯武之祗敬望其
　君不敢謂之不明也太史公列𫝊曰王之不明豈足
　福哉非屈子之意
夾漈草木略以蘭蕙為一物皆今之零陵香也然離騷
　滋蘭樹蕙招魂轉蕙汜蘭是為二草不可合為一(若/璩)
　(按蘭茝與蕙各自為類黄山谷一榦一花而香有/餘者蘭一榦數花而香不足者蕙説亦未必然)
江離史記索隠引吳録曰臨海海水中生正青似亂髪
　廣志為赤葉紅華今芎藭苖曰江離緑葉白華又不
　同藥對以為麋蕪一名江蘺(芎藭槀本江離麋蕪並/相似非是一物也淮南)
　(子云亂人者若芎窮與稾本顔師古曰郭璞云江離/似水薺今無識之者然非麋蕪也藥對誤耳楚辭補)
　(注集注皆缺讀詩記董氏曰古今注謂芍藥/可離唐本草可離江離然則芍藥江離也)
屈原楚人而涉江曰哀南夷之莫吾知是以楚俗為夷
　也陰邪之類讒害君子變於夷矣
忠湛湛而願進兮妬披離而鄣之壅蔽之患也元帝似
　之故周堪劉更生不能決一石顯聲有隠而相感兮
　物有純而不可為偏聴之害也徳宗似之故陸勢陽
　城不能攻一延齡
宋玉釣賦宋玉與登徒子偕愛釣於𤣥淵(淮南子作蜎/蠉七畧蜎子)
　(名淵/楚人)唐人避諱改淵為泉古文苑又誤為洲宋玉對
　問陽春白雪集云陵陽白雪見文選琴賦注
劉勰辨騷班固以為羿澆二姚與左氏不合洪慶善曰
　離騷用羿澆等事正與左氏合孟堅所云謂劉安説
　耳(若璩按此條/已見左氏)
藝文類聚鑒誡類多格言法語如曹植矯志詩曰道逺
　知驥世偽知賢荀爽女誡曰七嵗之男王母不抱七
　嵗之女王父不持親非父母不與同車親非兄弟不
　與同筵非禮不動非義不行程曉女典曰麗色妖容
　高才美辭此乃蘭形棘心玉曜瓦質姚信誡子曰古
　人行善者非名之務非人之為險易不虧終始如一
　諸葛武侯誡子曰非學無以廣才非志無以成學顔
　延之庭誥曰性明者欲簡嗜繁者氣昏卞蘭座右銘
　曰求高反墜務厚更貧閉情塞欲老氏所珍周廟之
　銘仲尼是遵無謂幽冥處獨若羣不為福先不與禍
　鄰司馬徳操誡子曰論徳則吾薄説居則吾貧勿以
　薄而志不壮貧而行不高王修誡子曰時過不可還
　若年大不可少也言思乃出行詳乃動羊祜誡子曰
　恭為徳首謹為行基無𫝊不經之談無聴毁譽之語
　徐勉與子書曰見賢思齊不宜忽略以弃日非徒弃
　日乃是弃身王粲安身論曰君子不妄動也必適於
　道不徒語也必經於理不茍求也必造於義不虚行
　也必由於正憂患之接必生於自私而興於有欲自
　私者不能成其私有欲者不能濟其欲凡此皆可為
　治心齊家之法若馬援王昶之誡張茂先之詩崔子
　王之銘見於史𫝊文選者不復紀
文心雕龍謂英華出於情性賈生俊發則文潔而體清
　子政簡易則趣昭而事博子雲沉寂則志隠而味深
　平子淹通則慮周而藻宻
李善注文選詳且博矣然猶有遺缺嘗觀楊荆州誄謂
　督勲勞不引左氏謂督不忘執友之心不引曲禮執
　友稱其仁(謂督不忘即微子之命曰篤不忘也/古字督與篤通用以督為察非也)
瓊赤玉也雪賦林挺瓊樹注以為誤(若璩按毛𫝊瓊玉/之美者廣韻瓊王)
　(名皆不與/説文同)
韓文公曹王皐碑云王親教之摶力句卒嬴越之法考
　異謂秦紀越語世家皆無摶力句卒之文愚按左𫝊
　哀十七年三月越子為左右句卒注云鉤伍相著别
　為左右屯此即為句卒也摶力必秦法未見所出新
　唐書作團(若璩按姚令威集注句卒已引左𫝊又引/商子農戰篇凡治國者患民之散不可摶)
　(也是以聖人作壹摶之又曰摶民力以待外事然後/患可以去而王可致故明君修政作壹去無用止浮)
　(學事滛民壹之農然後國家可富而民/力可摶也摶力出此令威名寛剡川人)
十抽一推或謂推當為椎未冠之稱按史記秦始皇紀
　王翦什推二人從軍索隠云什中唯擇二人文公語
　語出於此不必改為椎
原道佛者曰孔子吾師之弟子也葢用佛書三聖弟子
　之説謂老子仲尼顔子也緯文瑣語云
曹子建詰咎文假天帝之命以詰風伯雨師韓文公訟
　風伯葢本於此
送窮文小㸃大癡按張敏集奇士劉披賦古語有之小
　癡為大黠小黠為大癡
歐陽生哀辭閩人舉進士繇詹始史因之黄璞閩川名
　士𫝊其前有薛令之林藻考之登科記信然(歐陽詹/之行獲)
　(稱於昌黎而見毁於黄璞記太/原妓黄介喻良能為文以辨)
太行之陽有盤谷在孟州濟源縣(若璩按昌黎年譜貞/元十七年辛巳在京)
　(師有送李愿歸盤谷序舊唐書李愿𫝊父晟立大勲/即拜太子賔客上柱國為興元元年甲子此豈終身)
　(官不挂朝籍者新唐書李晟𫝊貞元七年以臨洮未/復請附貫萬年詔可是愿又當為長安人於盤谷不)
　(得曰歸盖送者/乃别一人爾)
韓栁並稱而道不同韓作師説而柳不肯為師韓闢佛
　而柳謂佛與聖人合韓謂史有人禍天刑而柳謂刑
　禍非所恐(柳以封禪為非而韓以/封泰山鏤玉牒勸憲宗)
柳文多有非子厚之文者馬退山茅亭記見於獨孤及
　集百官請復尊號表六首皆崔元翰作(貞元五年子/厚方十七戚)
　為裴令公舉裴冕表邵説作(冕大歴四年薨/八年子厚始生)請聴政
　第三表文苑英華乃林逢第四表云兩河之冦盗雖
　除百姓之瘡痍未合乃穆宗敬宗時事代裴行立謝
　移鎮表行立移鎮在後亦他人之文柳州謝上表其
　一乃李吉甫郴州謝上表也舜禹之事謗譽咸宜三
　篇晏元獻云恐是博士韋籌作愈膏肓疾賦晏公亦
　云膚淺不類柳文宋景文謂集外文一卷其中多後
　人妄取他人之文冒柳州之名者然非特外集也劉
　夢得荅子厚書曰獲新文二篇且戲余曰将子為巨
　衡以揣其鈞石銖黍此書不見於集食蝦蟇詩韓文
　公有荅今亦不𫝊則遺文散軼多矣
荅元饒州論春秋又論政理按鄱陽志元藇也艾軒策
　問以為元次山次山不與子厚同時亦未嘗為饒州
平淮夷雅其佐多賢出説苑渙其羣元吉者其佐多賢
　矣(若璩按説苑襲/吕覽召數篇)
饒娥碑按魏仲兕(大歴間/樂平令)作饒孝女碣旌其里閭不言娥
　死子厚失於𫝊聞而史承其誤
游黄溪記倣太史公西南夷𫝊皇甫湜悲汝南子桑倣
　荘子天運皆竒作也
王參元書云家有積貨士之好亷名者皆畏忌不敢道
　足下之善嘗考李商隠樊南四六有代王茂元遺表
　云與弟季參元俱以詞場就貢久而不調茂元栖曜
　之子也商隠誌王仲元云第五兄參元教之學
沈亞之送韓静略叙曰文之病煩久矣聞之韓祭酒之
　言曰善蓺樹者必壅以美壤以時沃灌(祭酒即文公/也白樂天老)
　(戒詩我有白頭戒聞於/韓侍郎皆文公緒言也)
驢九錫封廬山公雞九錫封浚稽山子毛穎𫝊本於此
劉夢得文不及詩祭韓退之文乃謂子長在筆予長在
　論持矛舉楯卒莫能困可笑不自量也
鄭亞會昌一品集敘云周勃霍光雖有勲伐而不知儒
　術枚臯嚴忌善為文章而不至巖廊歐陽公曰劉柳
　無稱於事業姚宋不見於文章其言簡而明非唐人
　所及也(若璩按陸儼山謂先有隨/陸無武絳灌無文之言)
魏鄭公砥柱銘挂冠莫顧過門不息淮南子云禹之趨
　時冠挂而不顧履遺而不取鹽鐵論云簮墮不掇冠
　挂不顧
梁簡文誡子當陽公書曰立身之道與文章異立身先
　須謹重文章且須放蕩斯言非也文中子謂文士之
　行可見放蕩其文豈能謹重其行乎
又大同哀辭曰陳蕃所憩之家久記𤣥録之嵗華歆所
　聞之語已定北陵之期按搜神記陳仲舉宿黄申家
　列異𫝊華子魚宿人門外皆因所宿之家生子而夜
　有叩門者言所與嵗數
庾信馬射賦云落花與芝蓋齊飛楊柳共春旗一色㠪
　勃傚其語江左卑弱之風也
岑文本擬劇秦美新雖不作可也班孟堅典引師其意
　南豐説非異(若璩按説非異/三字疑有誤)師其辭
李善精於文選為注解因以講授謂之文選學少陵有
　詩云續兒誦文選又訓其子熟精文選理葢選學自
　成一家江南進士試天雞弄和風詩以爾雅天雞有
　二問之主司(若璩按主/司為張佖)其精如此故曰文選爛秀才
　半熙豐之後士以穿鑿談經而選學廢矣(若璩按蕭/至忠𫝊嘗)
　(出大平公主第遇宋璟璟戲曰非所望於蕭傅此用/潘安仁西征賦語司馬公作通鑑改曰非所望於蕭)
　(君也便是不知出文選宋景文則自言手抄文選三/過矣  舊唐書儒學𫝊初江准間為文選學者本於)
　(曹憲而同邑/李善等繼之)
元次山惡圓曰寧方為皁不圓為卿范文正靈烏賦曰
　寧鳴而死不黙而生其言可以立懦
李義山賦怪物言佞魖讒􁠣貪魃曲盡小人之情状螭
　魅之夏鼎也
白樂天云壽於顔回飽於伯夷樂於榮啟期健於衞叔
　寳達人之言也(若璩按出醉吟先生/𫝊首云富於黔婁)
劉夢得口兵戒可以多食勿以多言本鬼谷子口可以
　食不可以言
文選安陸王碑云奕思之微秋儲無以競巧奕秋見孟
　子儲字未詳葢亦善奕之人注謂儲蓄精思非也
秦少游張文潜學於東坡東坡以為秦得吾工張得吾
　易
荆公潭州新學詩仲庶氏吳本詩摰仲氏任吕太史釣
　臺記姓是州曰嚴本柳子厚愚溪詩序姓是溪曰冉
　溪子厚之語又出於水經注豫章以木氏郡司馬公
　保業云懷璽未煖本元次山出規豈無印綬懷之未
　煖
張文潜送李端叔序梟䲭不鳴要非祥也豺狼不噬要
　非仁也本於唐吕向上疏鴟梟不鳴未為瑞鳥猛虎
　雖伏豈齊仁獸
晁無咎求志賦訊黄石以吉凶兮棊十二而星羅曰由
　小基大兮何有顛沛謂靈棊經也異苑云十二棊卜
　出自張文成受法於黄石公行師用兵萬不失一東
　方朔宻以占衆事
荆公為外祖母墓表云女婦居不識㕔屏笑言不聞鄰
　里是職然也唐岐陽公主不識刺史㕔屏見杜牧之
　文薛㢲妻崔氏言笑不聞於鄰見柳子厚文荆公為
　文字字不茍如此讀者不知其用事
大樂十二均圖楊次公作也編於老蘇集蠶對織婦文
　宋元憲作也編於米元章集三先生論事録序陳同
　甫作也編於朱文公集皆誤
丘宗卿謂塲屋之文如校人之魚與濠上之得意異矣
　慈湖謂文士之文止可謂之巧言
景徳二年命王欽若楊億修歴代君臣事迹六年上之
　凡千卷詔題曰册府元龜周益公記文苑英華云太
　宗詔修三大書曰太平御覽曰冊府元龜曰文苑英
　華各一千卷今按御覽修於太平興國二年英華修
　於七年皆太宗時若元龜乃真宗時修益公攷之未
　詳也太宗實録雍熙三年十二月宋白等進文苑英
　華有表有荅詔當載於首巻真宗景徳四年八月詔
　館閣分校又以前編次未允令擇古賢文章重加編
　録芟繁補闕換易之卷數如舊祥符二年命覆校皆
　當備載於纂修事始之後(太宗修三大書其一/乃太平廣記五百巻)
班孟堅兩都賦序迂齋謂唐説齋中興賦序得此意按
　中興賦序云雖詞有工拙學有博陋氣有强弱思有
　淺深要皆變化馳騖不失古人之法度葢用道有夷
　隆學有麤宻之意然所取乃律賦非兩都比也
澹庵云韓安國不能作賦罰酒三升王子敬詩不成亦
　飲三觥一詩一賦豈足以盡豪傑之士
天下不可以無此人亦不可以無此書而後足以當君
　子之論又曰天下大勢之所趨天地鬼神不能易而
　易之者人也此龍川(若璩按龍/川陳亮號)科舉之文列於古之
　作者而無愧
集古録跋謂樂毅論與文選所載時時不同文章正宗
　謂崔寔政論列於選今攷文選無此二篇皆筆誤也
誠齋為章燾墓銘云今日士師非禾絹士師也宋明帝
　紀胡毋顥専權奏無不可時人語曰禾絹閉眼諾胡
　毋大張槖禾絹謂上也葢謂秦檜顓政士師非主上
　之士師也
南豐序禮閣新儀則指新法記襄州長渠則指水利兵
　間詩則指徐徳占論交詩則指吕吉甫此孫仲益之
　言也(若璩按仲益語見/其所與曽端伯書)
宋景文云賈生思周鬼神不能救鄧通之譖攷之漢史
　無鄧通譖賈生之事葢誤(景文謂因撰唐書盡見前世論/著乃悟文章之難  若璩按風)
　(俗通義孝文帝曰誼與鄧通俱侍中同位惡通為人/數廷譏之由是遷長沙王太𫝊渡湘水投書以弔屈)
　(原罹讒邪之咎亦因自/傷為鄧通等所愬也)
張説為廣州宋璟頌曰犦牛牲兮菌雞卜神降福兮公
　壽考東坡韓文公碑用此四字
周益公雜誌辨楮幣謂俗人創二字通上下皆用猶紙
　錢也按范淳父為郭子臯誌言交子云紙幣之設本
　與錢相權元祐間已有此語矣
東坡得文法於檀弓後山得文法於伯夷𫝊
楊植許由廟碣云堯而許之日而月之獨孤及仙掌銘
　云月而日之星而辰之同一句法
文心雕龍云論語已前經無論字晁子止云不知書有
　論道經邦(若璩按論道經邦乃晚出書周/官篇本考工記或坐而論道采)
和凝為文以多為富有集百餘卷自鏤板行於世識者
　多非之此顔之推所謂詅癡符也(詅力/正反)楊綰有論著
　未始一示人可以為法易曰白賁无咎(若璩按舊唐/書楊綰𫝊每)
　(屬文恥於自白非/知己不可得而見)
崔駰西巡頌表曰唐虞之世樵夫牧豎擊轅中韶感於
　和也班固集擊轅相杵亦足樂也曹子建書擊轅
　之歌有應風雅柳子厚云擊轅拊缶宋景文云壤翁
　轅童皆本於崔班
劉夢得歎牛云員能霸吳屬鏤賜斯既帝秦五刑具長
　平威振杜郵死垓下敵禽鍾室誅儆舟云越子膝行
　呉君忽晉宣尸居魏臣怠(若璩按晉宣帝紀李勝来/候疾退告曹爽曰司馬公)
　(尸居餘氣形神已離不足/慮也故爽等不復設備)白公厲劒子西哂李園養
　士春申易文法傚漢書蒯通等𫝊賛(唐書姦臣𫝊賛/亦然  若璩按)
　(楊升庵則謂文法皆祖韓非門人捐水而夷射/誅六句東坡賀朱壽昌詩又用此法奇矣果然)
張文潜論文詩曰文以意為車意以文為馬理强意乃
　勝氣盛文如駕理文當(若璩按宜/作當文)即止妄説即虚假
　氣如決江河勢順乃傾寫(理文元板/作理維)
山谷與王觀復書曰劉勰嘗論文章之難云意翻空而
　易奇文徵實而難工此語亦是沈謝輩為儒林宗主
　時好作奇語故後生立論如此好作竒語自是文章
　病但當以理為主理得而辭順文章自然出羣拔萃
　張文潜荅李推官書可以參觀(文鑑取此二書山若/璩按何屺瞻謂  谷)
　(引用劉語亦失其本旨盖劉云方其搦翰氣倍辭前/暨乎篇成半折心始何則意翻空而易奇言徵實而)
　(難巧也此乃謂為文/者言不能足其志)
迂齋大學䇿問言宣和事云夷門之植植於燕雲(夷門/在大)
　(梁/)用樂毅書文法
柳下惠見飴曰可以養老盜跖見飴曰可以黏牡見物
　同而用之異(出淮南子牡/門戸籥牡)左氏博議用此吕氏春秋
　仁人得飴以養疾侍老也跖蹻得飴以開閉取楗也
司馬公序顔太初醇之文曰觀其後車詩則不忘鑒戒
　矣觀其逸黨詩則禮義不壞矣觀其哭友人詩則酷
　吏愧心矣觀其同州題名記則守長知弊政矣觀其
　望仙驛記則守長不事廚𫝊矣文鑑唯載逸黨許希
　二詩
絜齋先生為樓名以是亦曰直不高大爾是亦樓也以
　至山石花木衣服飲食貨財隷役亦莫不然至於宦
　情亦薄曰直不高顯爾是亦仕也凡身外之物皆可
　以寡求而易足惟此身與天地並廣大高明我固有
　之朝夕磨厲必欲追古人而與俱若徒儕於凡庸而
　曰是亦人爾則吾所不敢也
鄧志宏與胡丞公(若璩按丞公宋史作承名世/将晉陵人官資政殿學士)書曰熙
　豐間如司馬溫公與王荆公之所争者曰是與非崇
　寧間陳了翁與蔡長沙之所争者曰治與亂靖康間
　李丞相與耿門下之所争者又不特是非治亂安危而
　已其存亡所繫乎
唐五代之際以文紀事者多用故事而作史者因而舛
　誤回鶻鳥介可汗走保黑車子族李徳裕紀聖功碑
　云烏介并丁令以圖安依康居而求活所謂康居用
　漢書郅支事也而舊史云烏介依康居求活北漢鄭
　珙卒于契丹王保衡晉陽見聞録虜俗雖不飲酒如
　韋曜者亦加灌注韋曜即吳孫皓時韋昭也而路振
　九國志云高祖鎮河東命韋曜北使曜不能飲酒虜
　人强之此殆類癡人説夢也
　
　困學紀聞巻十七
欽定四庫全書
　困學紀聞卷十八
　　　　　　　　　　　　宋　王應麟　撰
　　評詩
陶淵明詩羲農去我久舉世少復真汲汲魯中叟彌縫
　使其淳又曰此中有真意欲辯已忘言東坡云淵明
　欲仕則仕不以求之為嫌欲隠則隠不以去之為高
　飢則扣門而求食飽則具雞黍以迎客古今賢之貴
　其真也葛魯卿為賛羅端良為記(若璩按羅端良名/願歙縣人淳熙中)
　(知鄂州卒有鄂州小集論者謂宋南渡後文字有先/秦西漢風惟願一人朱文公周益公視為長友作陶)
　(令祠堂記/見集中)皆發此意蕭統疵其閒情杜子美譏其責
　子王摩詰議其乞食何傷於日月乎述酒一篇之意
　惟韓子蒼知之
咏貧士詩云昔在黄子廉彈冠佐名州一朝辭吏歸清
　貧略難儔愚按風俗通曰潁川黄子亷每飲馬輒投
　錢於水其清可見矣吳志黄盖𫝊故南陽太守黄子
　亷之後
古辭雞鳴高樹巔狗吠深宫中陶淵明歸田園詩二句
　傚此唯改高為桑宫為巷
少陵和嚴武軍城早秋詩已收滴博雲間戍更奪蓬婆
　雪外城的博嶺在維州(見韋/臯𫝊)蓬婆山在柘州(見元和/郡縣志)
飲中八仙其名氏皆見於唐史唯焦遂事蹟僅見於甘
　澤謠
石壕吏蓋陜州陜縣石壕鎮也(見九域志輿地廣記本/崤縣唐改為硤石熙寕)
　(六年省為鎮山若璩按新舊/唐書硤並從  惟通典從石)
新安吏僕射如父兄汝墳之詩曰雖則如燬父母孔邇
　此詩近之山谷所謂論詩未覺國風逺
少陵善房次律而悲陳陶一詩不為之隠昌黎善柳子
　厚而永貞行一詩不為之諱公議之不可掩也如是
贈嚴閣老詩扈聖登黄閣明公獨少年舊史嚴武傳遷
　給事中時年三十二給事中屬門下省開元曰黄門
　省故云黄閣少陵為左拾遺亦東省之屬故云官曹
　可接聨近世用此詩為宰輔事誤矣通鑑王涯為給
　事中鄭肅韓佽曰二閣老不用封勅此唐人稱給事
　中為閣老也
公安送李晉肅入蜀盖即李賀之父(若璩按李賀𫝊系/出鄭㠪後鄭王名)
　(亮太祖第八子非高祖之子名元懿/者元懿則稱小鄭王或曰惠鄭王矣)
王無功三月三日賦聚三都之麗人長安水邊多麗人
　語本此
土門壁甚堅杏園度亦難土門口在鎮州獲鹿縣即井
　陘關也郭子儀自杏園渡河圍衞州董秦為濮州刺
　史移鎮杏園渡地葢在衞州汲縣非長安曲江池之
　杏園也
杜位宅守嵗按李林甫𫝊杜位林甫諸壻也四十明
　朝過年譜謂天寳十載時林甫在相位盍簮列炬之
　盛其炙手之徒歟又寄杜位詩近聞寛法離新州想
　見懷歸尚百憂逐客雖皆萬里去悲君已是十年流
　其流貶盖以林甫故(若璩按李林甫𫝊請壻若/杜位等皆貶官已明著之)
示獠奴阿段北史獠無名字以長幼次第呼之丈夫稱
　阿謩阿段婦人稱阿夷阿等之類皆語之次第稱謂
　也
李尚書之芳攷諸唐史之芳蒋王惲之曾孫廣徳初詔
　兼御史大夫使吐蕃被留二嵗乃得歸拜禮部尚書
　故少陵詩有奉使失張騫史閤行人在之句
楊綰諡文正比部郎中蘇端持異議雨過蘇端豈即斯
　人歟然少陵稱其文章有神交有道而端終為憸人
　豈晚謬乎(若璩按舊唐書楊綰𫝊諡曰文簡比部郎/中蘇端性疎狂嫉其賢乃肆毁黷異同其)
　(議上怒貶端為廣州員外自/即其人詩人溢美詎足與辨)
可歎行云丈夫正色動引經豐城客子王季友羣書萬
　卷常暗誦孝經一通看在手豫章太守高帝孫引為
　賔客敬頗久季友肅代間詩人也殷璠謂其詩放蕩
　愛奇務險然而白首短褐錢起有贈季友赴洪州幕
　下詩云列郡皆用武南征所從誰諸侯重才略見子
　如瓊枝此即豫章賔客之事也少陵謂王也論道阻
　江湖期以致君堯舜季友不但工詩而已(太守宗室/少陵謂邦)
　(人思之比父母鮑欽止云江西觀察使李勉時季友/兼監察御史為副使  若璩按王季友兼監察御史)
　(以入勉幕下故猶李義山掌王茂元書記得侍御史/也非為副使于邵送王季友赴洪州序但云為副車)
出瞿唐峽詩五雲高太甲六月曠摶扶注不解五雲之
　義嘗觀王勃益州夫子廟碑云帝車南指遁七曜于
　中階華盖西臨蔵五雲於太甲酉陽雜爼謂燕公讀
　碑自帝車至太甲四句悉不解訪之一公一公言北
　斗建午七曜在南方有是之祥無位聖人當出華盖
　以下卒不可悉愚謂老杜讀書破萬巻必自有所據
　或入蜀見此碑而用其語也晉天文志華盖杠旁六
　星曰六甲分陰陽而配節候太甲恐是六甲一星之
　名然未有攷證以一行之邃於星歴張燕公段柯古
　之殫見洽聞而猶未知焉姑闕疑以俟博識(若璩按/以隋書)
　(天文志天子欲有所逰往其地先發天子氣或如華/盖在霧氣中或有五色蒼帝起青雲扶日赤帝起赤)
　(雲扶日黄帝起黄雲扶日白帝起白雲扶日黑帝起/黑雲扶日以證華盖五雲亦一解而太甲終當闕疑)
贈吕丘師太常博士均之孫謂鳳蔵丹霄暮龍去白水
　渾葢稱均之文也考之舊史成都閭丘均景龍中為
　安樂公主所薦起家拜太常博士公主誅貶循州司
　倉進不以道其文不足觀也已
終始任安義之句蕭使君之賢可見矣少陵自注其事
　足以砥薄俗惜其名不𫝊也
陳倉石鼔又已訛按陳倉在唐為鳳翔寳雞縣石鼓在
　天興縣南(若璩按元和/郡縣志實云)乃雍縣也魏太武自東平趣
　鄒山見始皇石刻使人排而仆之嶧山之碑野火焚
　葢此時也(若璩按野火焚唐封演謂魏太武排倒後然/而歴代摹拓以為楷則邑人疲於奔命聚)
　(薪其下因野火焚/之由是殘缺云)
遣興云門戸有旌節注引楊國忠以劒南旌節導駕二
　字出周禮少陵豈用新唐史語哉
金華山詩上有蔚藍天垂光抱瓊臺放翁云蔚藍乃隠
　語天名按度人經作鬱藍(鬱藍元板/作鬱繿)
成都詩初月出不高衆星尚争光謂肅宗初立盜賊未
　息也胡文定通鑑舉要補遺序日轂冥濛衆星争耀
　語本於此
鮮于京兆仲通也張太常博士均垍也所美非美然昌
　黎之於于頔李實類此杜韓二公晚節所守如孤松
　勁栢學者不必師法其少作也(博士元板/作學士)
野望詩西山白雪三奇戍南浦晴江萬里橋按唐地理
　志彭州導江縣有三奇戍韋臯𫝊遣大将陳洎等出
　三奇西南備邊録所謂三奇營也一本作三年趙氏
　本作三城當從舊本三奇為是潏水李氏云老杜讀
　書多不曾盡見其所讀之書則不能盡注其間又用
　方言如岸溉土銼乃黔蜀人語須是博問多讀
八哀詩将相宗室之外名士有三焉蘇源明不汚偽爵
　其最優乎李邕細行弗飭次也鄭䖍大節已虧下矣
借問懸車守何如儉徳臨不過行儉徳盜賊本王臣明
　皇以侈致亂故少陵以儉為救時之砭劑
别李義詩丈人嗣王業又云道國繼徳業丈人領宗卿
　按唐書宗室表𫝊道孝王元慶次子詢之子微嗣王
　終宗正卿李義盖微之子也
送顧八分文學趙氏金石録以為前太子文學翰林院
　待詔顧誡奢醉歌行云東吳顧文學即誡奢也注謂
　顧況誤
李潮八分小篆歌潮也奄有二子成三人金石録云潮
　書唯慧義寺彌勒像碑與彭元曜誌其筆法亦不絶
　工非韓蔡比也
鄭駙馬宅宴洞中今考少陵作皇甫徳儀碑云有女臨
　晉公主出降代國長公子滎陽潜曜又云忝鄭荘之
　賔客遊竇主之山林鄭潜曜見孝友𫝊
橋陵詩石門霧露白玉殿莓苔青舊史鄭顥夢為聨句
　與此同
得房公池鵝詩鳳凰池上應囘首為報籠隨王右軍宋
　元憲以鵝贈梅聖俞聖俞以詩謝曰昔居鳳池上曽
　食鳳池萍乞與江湖客從教養素翎宋得詩不悦聖
　俞之意本於少陵
陶靖節之讀山海經猶屈子之賦逺遊也精衛銜微木
　将以填滄海刑天舞干戚猛志故常在悲痛之深可
　為流涕
真文忠公曰杜牧之王介甫賦息媯留侯等作足以訂
　千古是非
文選注五言自李陵始文心雕龍云召南行露始肇半
　章孺子滄浪亦有全曲暇豫優歌逺見春秋邪徑童
　謠近在成世則五言久矣
古詩十九首或云枚乗疑不能明也驅馬上東門遊戲
　宛與洛辭兼東都非盡是乗作文心雕龍云孤竹一
　篇傅毅之詞(若璩按玉臺新咏以西北有高樓東城/高且長行行重行行涉江采芙蓉青青)
　(河畔草庭中有奇樹迢迢牽牛星明月何皎皎八首/為枚乗凛凛嵗云暮冉冉孤生竹孟冬寒氣至客從)
　(逺方来四/首為古詩)
鶴山云禮於生子曰詩負於祝嘏曰詩懷詩之為言承
　也情動於中而言以承之故曰詩
列女𫝊式微二人之作聨句始此(皮日休云栢梁七言/聨句興焉文心雕龍)
　(云聨句共韻/柏梁餘製)
左𫝊有虞殯荘子有紼謳挽歌非始於田横之客(若璩/按此)
　(本世説新語注酉陽/雜爼續集中亦襲之)
韋孟在鄒詩曰我既䙴逝心存我舊夢我瀆上立於王
　朝其夢如何夢争王室其争如何夢王我弼吕成公
　曰孟既致為臣而歸拳拳之意猶如此
吳語越王告吳王曰民生于地上寓也老莱子曰人生
　於天地之間寄也寄者固歸古詩人生忽如寄本於
　此
東方朔有八言七言攷之風雅尚之以瓊華乎而七言
　也我不敢傚我友自逸八言也(若璩按送我乎淇之/上矣十月蟋蟀入我)
　(牀下又/在前)
雕龍云張衡怨篇清典可味御覽載衡怨詩曰秋蘭嘉
　美人也猗猗秋蘭植彼中阿有馥其芳有黄其葩雖
　曰幽深厥美彌嘉之子之逺我勞如何
陳思王靈芝篇曰伯瑜年七十綵衣以娛親今人但知
　老莱子之事而不知伯瑜
陸務觀云古詩有倡有和有雜擬追和之類而無和韻
　者唐始有用韻謂同用此韻後有依韻然不以次最
　後有次韻自元白至皮陸其體乃成
詩苑類格謂囘文出於竇滔妻所作文心雕龍云囘文
　所興則道原(若璩按此/不可攷)為始又傅咸有囘文反
　覆温嶠有囘文詩皆在竇妻前(皮日休曰傳咸反覆/興焉温嶠回文興焉)
左思白髮賦星星白髮生於髩垂詩用星星字出於此
韓子蒼曰柏梁作而詩之體壞河梁作而詩之意乖(若/璩)
　(按子蒼此論大言無當此摹擬㠪仲淹之弊也柏/梁雖依託然三百篇中已有七言安在其壞體耶)
李義山謂昌黎文若元氣荆公謂少陵詩與元氣侔唯
　韓杜足以當之
山谷云學老杜詩所謂刻鵠不成猶類鶩也後山謂山
　谷得法於少陵朱文公云李杜韓柳初亦學選詩然
　杜韓變多而柳李變少變不可學而不變可學
朱文公編小學書其荅劉子澄謂古樂府及杜子美詩
　可取者多令其喜諷咏易入心最為有益今本樂府
　及詩皆不取豈修改而刪之歟(子澄著訓蒙/新書外書)
韓文公城南聨句禮䑕拱而立出關尹子聖人師拱䑕
　制禮逺遊聨句開弓射鴅吺古文尚書驩兜字也管
　子云鴅然若謞之静即驩字又雨中聨句高居限參
　拜戰國策頓弱曰臣之義不參拜二字本此(若璩按/陳第季)
　(立曰相䑕似䑕頗大能人立見人則立舉其前兩足/若拱揖然曽於薊門山寺見之僧曰此相䑕也及檢)
　(埤雅已有載矣盖見人若拱似有禮儀詩之所以起/興也今解曰相視也䑕蟲之可賤惡者意義索然按)
　(説文引此詩亦以相為視誤/也久矣余讀毛𫝊已云然)
送廣帥詩上日馬人来唐書環王𫝊西屠夷盖馬援還
　留不去者才十戸隋末孳衍至三百皆姓馬俗以其
　寓故號馬留人與林邑分唐南境演蕃露引𫝊燈録
　中印度乃在西域其説誤矣
抱朴子曰俗士多云今月不如古月之朗李太白詩有
　古朗月行又把酒問月云今人不見古時月今月曽
　經照古人
王胄以庭草一句為隋煬所忌初學記載胄雨晴詩風
　度蟬聲逺雲開雁路長亦佳句也
忍過事堪喜杜牧之遣興詩也吕居仁官箴引此誤以
　為少陵俗言忍事敵災星司空表聖詩也(若璩按論/衡引成語)
　(曰力勝貧慎勝/禍亦表聖之意)
韋處厚盛山十二詩韓文公為序今見於唐詩紀事十
　二詩謂隠月岫流杯渠竹嵓繡衣石榻宿雲亭梅谿
　桃塢胡蘆沼茶嶺盤石磴琵琶臺上士瓶泉也
伊川曰凡人家法須月為一㑹以合族古人有花樹韋
　家宗㑹法可取也宗㑹法今不𫝊岑參有韋貟外家
　花樹歌君家兄弟不可當列卿御史尚書郎朝囘花
　底常㑹客花撲玉缸春酒香韋貟外失其名此詩見
　一門華鄂之盛(御史元板/作太史)
墨子謂西施之沈其美也豈亦如隋之於張麗華乎一
　舸逐鴟夷特見於杜牧詩未必然也
張碧字太碧黄居難字樂地慕太白樂天也亦李赤之
　類歟
陸魯望雜諷云紅𧖟縁枯桑童麋来觸犀􁡍鵝慘於冰
　赤舌可燒城皆用太𤣥語又南征詩繞帳生犀一萬
　株宋元憲詩帳犀森别校犀株衞帳并兒勇景文詩
　合宴𫝊餐帳繞犀皆用此
毛澤民詩不須買絲繡平原不用黄金鑄子期本李賀
　貫休詩
李義山咏賈生云可憐夜半虚前席不問蒼生問鬼神
　馬子才咏文帝云可憐一覺登天夢不夢商巖夢櫂
　郎雖同一律皆有新意
唐以詩取士錢起之鼓瑟李肱之霓裳是也故詩人多
　韓文公薦劉述古謂舉於禮部者其詩無與為比(錢/起)
　(名在第六豹舄賦瑟若璩按/李肱名在第一琴  合奏賦)
羅昭諫詠松曰陵遷谷變須高節莫向人間作大夫其
　志亦可悲矣唐六臣彼何人哉昭諫説錢鏐舉兵討
　梁見通鑑其忠義可見眎奴事朱溫之杜荀鶴猶糞
　土也
宋書樂志陌上桑曰楚辭鈔以九歌山鬼篇増損為之
　東坡因歸去来為詞亦此類也
詩一字至七字張南史花竹草是也一字至十字文與
　可竹石是也
一叢深色花十戸中人賦白樂天謂牡丹也豈知兩片
　雲載却數鄉税鄭雲叟謂珠翠也侈靡之蠹甚矣
韓文公詩離家已五千注引沈休文安陸王碑平塗不
　過七百而不知弼成五服至於五千本書語也奚以
　汎引為
唐彦謙詩啗螯譏爾雅賣餅斥公羊事出晉書魏志
白樂天迂叟詩初時被目為迂叟近日蒙呼作隠人又
　云自哂此迂叟少迂老更迂則迂叟之名不獨司馬
　公也
堯韭舜榮梁元帝𤣥覽賦始用之李羣玉蒲澗寺詩澗
　有堯時韭山餘禹代糧(若璩按蒲澗寺在廣/州府治東北二十里)
致堂云古樂府者詩之旁行也詞曲者古樂府之末造
　也陸務觀云倚聲製詞起於唐之季世
寒山子詩如施家兩兒事出列子羊公鶴事出世説如
　子張卜商如侏儒方朔涉獵廣博非但釋子語也對
　偶之工者青蠅白鶴黄籍白丁青蚨黄絹黄口白頭
　七札五行緑熊席青鳳裘而楚辭尤超出筆墨畦逕
　曰有人兮山陘雲卷兮霞纓秉芳兮欲寄路漫兮難
　征心惆悵兮孤疑蹇獨立兮忠貞
司空表聖云戴容州(叔/倫)謂詩家之景如藍田日暖良玉
　生煙可望而不可置於睂睫之前也李義山玉生煙
　之句盖本於此
古詩何能待来兹兹年也左𫝊今兹注云此嵗吕氏春
　秋今兹美未来兹美麥(若璩按趙注孟子今兹未能/為今年未能盡去是亦以兹)
　(為年集注闕故嘗曰集註至/孟子朱子似以餘力為之)
梁元帝賦得蘭澤多芳草詩(古詩為題/見於此)
韓文公云六字常語一字難文心雕龍謂善為文者富
　於萬篇貧於一字(若璩按文心雕龍又/謂易字艱於代句)
王儉四言頗有子建淵明餘風其侍太子九日𤣥圃宴
　云秋日在房鴻雁来翔寥寥青景藹藹微霜草木搖
　落幽蘭獨芳眷言淄苑尚想濠梁既暢旨酒亦飽徽
　猷有来斯悦無逺不柔(青景元板/作清景)
劉苞九日詩曲終高宴罷景落樹陰移(陸務觀夕陽/頻見樹陰移)
吳㑹謂吳㑹稽二郡也(石湖辯/之甚詳)魏文帝雜詩適與飄風
　㑹又曰行行至呉㑹
應璩百一詩室廣致凝陰臺高來積陽出吕氏春秋
李虚已初與曾致堯倡酬致堯謂曰子之詩雖工而音
　韻猶啞虚已初未悟既而得沈休文所謂前有浮聲
　後須切響遂精於格律
詩言志秀幹終成棟精剛不作鉤包孝肅之志也人心
　正畏暑水面獨搖風豐清敏之志也(若璩按清敏名/稷字相之鄞人)
　(官樞宻直學士文彦博嘗品稷為人似趙抃及賜諡/皆以清得名  詩要句中有人此條合後司馬公東)
　(坡公之詩可謂四/公在焉呼之或出)
張文饒曰處心不可著著則偏作事不可盡盡則窮先
　天之學止是此二語天之道也愚謂邵子詩夏去休
　言暑冬来始講寒則心不著矣美酒飲教微醉後好
　花看到半開時則事不盡矣
杜正獻公詩因念古聖賢名為千古垂何嘗廣居室儉
　為後人師亞聖樂簞食寝丘無立錐文終防勢奪景
　威恥家為文園四壁立鄭公小殿移陳正獻公詩遺
　汝子孫清白在不須夏屋太渠渠二賢相之清風可
　媿木妖之習
鴈湖(若璩按鴈/湖李壁號)注荆公詩於明妃曲漢恩自淺胡自深
　人間樂在相知心則引范元長之語以致其譏日出堂
　上飲之詩為客當酌酒何預主人謀則引鄭氏考槃
　之誤以寓其貶君難託之詩曰世事反覆那得知讒
　言入耳須臾離則明君臣始終之義以反諸正愚按
　楊元素謂介甫詩今人未可輕商鞅商鞅能令政必
　行今覩其行事已頗類之矣言心聲也其可揜乎(若/璩)
　(按賀黄公則謂日出堂上飲詩摹寫怡堂之習真堪/疾首痛心末數語即魏風園冇桃篇彼人是哉子曰)
　(何其意也此/風雅正𫝊)
東坡文章好譏刺文與可戒以詩云北客若来休問事
　西湖雖好莫吟詩晚年郭功父寄詩云莫向沙邊弄
　明月夜深無數採珠人饒徳操黎介然汪信民寓宿
　州作詩有畧詆及時事者吕滎陽聞之作麥熟繰絲
　等四詩以諷止之自此不復有前作
後山云蘇公之門有客四人黄魯直秦少㳺晁无咎則
　長公之客也張文潜則少公之客也魯直詩云晁子
　智囊可以括四海張子筆端可以囘萬牛文潜詩云
　長公波濤萬頃陂少公巉秀千尋麓黄郎蕭蕭日下
　鶴陳子峭峭霜中竹秦文倩麗舒桃李晁論峥嶸走
　珠玉可以見一時文獻之盛
衣上六花非所好畝間盈尺是吾心何由更得齊民暖
　恨不偏於宿麥深雪詩無出晏元獻韓持國之右
晏元獻詩二龍驂夏服雙鶴記堯年宋元獻詩軒野龍
　催馭堯宫鶴厭寒劉敬叔異苑太康二年冬大寒南
　州人見二白鶴於橋下曰今兹寒不減堯崩年故山
　陵挽章用之(若璩又按蘇秦傳今兹効之明年又復/求割地後漢明帝紀昔嵗五榖登衍今)
　(兹蠶麥善收左𫝊多以今兹/明年或昔嵗與往年相對言)
符瑞圖日二黄人守者外國人来降宋景文云青帝囘
　風還習習黄人捧日故遲遲翟公㢲云青女霜如失
　黄人日故遲
司馬公早朝詩太白明如李出漢天文志熒惑踰嵗星
　居其東北半寸所如連李又即事云雨不成遊布路
　歸出左𫝊自朝布路而罷今集中皆注云恐誤盖未
　攷也
更無柳絮隨風舞惟有葵花向日傾見司馬公之心浮
　雲世事改孤月此心明見東坡公之心(風舞元板/作風起)
東坡次韻朱公掞初夏詩諫苑君方續承業醉鄉我欲
　訪無功隋樂運字承業録夏殷以来諫争事名諫苑
　文帝覽而嘉焉注謂南史李承業作諫苑誤矣(若璩/按南)
　(史無所謂/李承業)
荅王定國詩謹勿怨謗讒乃我得道資淤泥生蓮花糞
　土出菌芝賴此善知識使我枯生荑此尹和静所謂
　困窮拂鬱能堅人之志而熟人之仁也詩曰它山之
　石可以攻玉(糞土元板/作糞壤)
浮雲世事改孤月此心明坡公晚年所造深矣
夏均父詩欒城去聲色老坡但稱快嗚呼二法門近古
　絶倫輩嘗觀欒城為歐陽公碑云公之於文雍容俯
　仰不大聲色而義理自勝欒城評品文章至佳者獨
　云不帶聲色盖得於公也歐陽公與梅聖俞書云快
　哉快哉老夫當避路放他出一頭地東坡看人文字
　於所酷愛者但稱快而已亦得於公也
陸務觀記東坡詩翠欲流謂蜀語鮮翠猶言鮮明也愚
　按嵇叔夜琴賦云新衣翠粲李周翰注翠粲鮮色李
　善注引子虚賦翕呷翠粲張揖曰翠粲衣聲漢書作
　萃蔡(萃音/翠)班倢伃賦紛綷縩兮紈素聲其義一也以
　鮮明為翠乃古語
後山云少好詩老而不厭及一見黄豫章盡焚其稾而
　學焉豫章以謂譬之奕焉弟子高師一著僅能及之
　争先則後之此可為學文之法
東坡與歐陽晦夫詩三首晦夫名闢桂州人梅聖俞有
　詩送之云我家無梧桐安可久留鳳東坡南遷至合
　浦晦夫時為石康令出其詩稾數十幅事見桂林志
　注坡詩者以為文忠之族非也
夏小正九月榮鞠東坡詩云黄花候秋節逺自夏小正
　注止引月令非也(司馬公春帖子候鴈来歸北/寒魚陟負冰亦用夏小正)
山谷詩晚嵗所得尤深鶴山稱其以草木文章發帝杼
　機以花竹和氣驗人安樂
題蘇若蘭囘文錦詩圖云亦有英靈蘇蕙子只無悔過
　竇連波連波竇滔字也武后記云因述若蘭之多才
　復美連波之悔過(子元板/作手)
物理論云虚無之談無異春鼃秋蟬聒耳不已山谷演
　雅春蛙夏蜩更嘈雜本於此
題王黄州墨跡掘地與斷木智不如機舂聖人懷餘巧
　故為萬物宗注不言所出嘗觀孔融肉刑論云賢者
　所制或踰聖人水碓之巧勝於斷木握地此詩意本
　於此機舂即水碓也
立春詩看鏡道如咫出汲冡周書王子曰逺人来驩視
　道如尺
呈吉老縣丞詩觟䚦今無種蒲盧教未形注云觟䚦此
　兩姓今無人按太𤣥難上九云角觟䚦終以直其有
　犯二字與解豸同亦見王充論衡云一角之羊也注
　誤矣
八百老彭嗟杖晚出荘子釋文彭祖至七百嵗猶曰悔
　不壽恨杖晚而唾逺醇朴乃器師二字出荀子
江西道院賦堂宻有美樅出爾雅注尸子謂松柏之䑕
　不知堂宻之有美樅
後山挽司馬公云輟耕扶日月起廢極吹嘘與老杜桑
　麻深雨露燕雀半生成相似生成吹嘘字若輕而實
　重
張文潜詠孔光云試問不言溫室木何如休望董賢車
　仲彌性詠韋執誼不看嶺南圖云政恐崖州如有北
　却應未肯受讒夫二詩誅姦諛之蕭斧也
朱雲為槐里令上書求見而即得對成帝時言路猶未
　塞也張文潜詩曰直言請劒斬安昌勿謂朱游只素
　狂君看漢家文景業張侯能以一言亡
南豐麻姑山詩送南城羅尉倣廬山高而不逮絶唱寡
　和也
唐子西佳月明作哲好風聖之清本於李誠之山如仁
　者静風似聖之清朱新仲無人馬為二對飲月成三
　本於秦少游身與杖藜為二影将明月成三陸務觀
　誰其云者兩黄鵠何以報之雙玉盤本於新仲何以
　報之青玉案我姑酌彼黄金罍葉少藴逸人舊住子
　午谷詩客獨尋丁卯橋務觀用之程致道明知計出
　柏馬下正擬身全木鴈中敖器之用之
或問崔徳符作詩之要曰但多讀而勿使斯為善張芸
　叟云年踰耳順方敢言詩(未窺六甲先製五/言者觀此可以戒)
曾文昭公河間詩云南北車書久混同河間今有楚人
　風獨慙太守非何武已見州閭出兩龔謂彦和兄弟
　也童蒙訓以為曾子宣作恐誤
徐師川以諫議召程致道在西垣封還除書言與中貴
　人唱和魚須之句為人所𫝊朱文公語録云師川游
　廬山遇宦者鄭諶與之詩後村(若璩按後村/劉克荘號)謂徐集
　不載魚須之篇愚攷集中有次韻鄭本然居士云頗
　知鶴脛縁詩瘦早棄魚須伴我閒本然居士豈即鄭
　諶歟(魚須/笏也)
朱新仲詠顔魯公云千五百年如烈日二十四州唯一
　人又詠昭君云當時夫死若求歸凛然義動單于府
　不知出此更隨俗顔色如花心糞土(若璩按後漢南/匈奴𫝊呼韓邪)
　(死前閼氏子欲妻之昭君上/書求歸成帝勅今從其俗)
本草菊一名傅延年朱新仲詩三徑誰從陶靖節重陽
　惟有𫝊延年(前未有/用者)
梁文靖公(克/家)梅花詩云九鼎燮調終有待百花羞澁敢
　言芳用王沂公之意亦魁天下位宰相然梁公之句
　失於雕琢
誠齋始學江西既而學五字律於後山學七字絶句於
　半山(若璩按半山/王安石號)最後學絶句於唐人
誠齋讀貞觀政要云拔士新豐逆旅中懷賢鴨緑水波
　東酒傾一斗鳶肩客醋設三杯羊鼻公(羊鼻公謂魏/鄭公見龍城)
　(録/)
攻媿記張武子之語水禽有名信天公者按晁景迂集
　黄河有信天縁常開口待魚
蘇雲卿廣漢人隠東湖張魏公為相使帥漕挽其来一
　夕遁去不知所之真文忠為詩曰魏公孤忠如孔明
　赤手能支天柱傾蘇公高節如子陵寸膠解使黄河
　清等是世間少不得問津耦耕各其適後人未可輕
　雌黄兩翁之心秋月白
南塘(若璩按南塘/趙汝談號)挽趙忠定公云空令考亭老垂白注
　離騷楊楫跋楚辭集注云慶元乙卯治黨人方急趙
　公謫死于道先生憂時之意屢形於色一日示學者
　以所釋楚辭一篇
孫燭湖(若璩按燭湖名應/時餘姚孫氏祖之)讀通鑑詩簿書流汗走君房
　那得狂奴故意降努力諸公了臺閣不煩魚鴈到桐
　江又曰清濁無心陳仲弓圓機聊救漢諸公末流不
　料兒孫誤千古黄初佐命功朱文公謂二絶甚佳
平園詩生戎馬死佛貍荆公詩生白殺青皆佳對
鶴山詩只期玉女是用諫肯為金夫不有躬本於玉汝
　金吾之對
林和靖詩怪書披月看銅牆放翁文有銅牆鬼炊之語
　出東方朔神異經(若璩按天隨子四明山詩/序中有此誤以為放翁也)
田園圖史分貧富鼎鼐樓臺辨有無洪舜俞詩用龎穎
　公冦莱公事(若璩按龐籍作退老詩田/園貧宰相圖史富書生)
本朝絶句有夾漈詠漢高祖五言乃唐于季子詩又荆
　公絶句詠孫叔通亦見宋景文公集
演蕃露云摶黍為鸎不知何出盖未攷詩葛覃注也緗
　素雜記不知麥秋出月令亦此𩔖能改齋漫録考古
　語所出詳且博矣然首如飛蓬見於詩乃以左思賦
　為始樹桃李者夏得休息見於説苑乃以狄梁公事
　為始若此者非一是以君子無輕立論
方言斟益也凡病少愈而加劇謂之不斟或謂之何斟
　吕居仁荅曾吉父詩記我今年病不斟盖用此而不
　知者改為不禁韋𤣥成𫝊五世壙僚言五世無官也
　吕成公銘湯烈母云湯世壙僚委祉於後而婺本改
　為壙遼東坡春帖用翠管銀罌出老杜臘日詩而注
　者改為銀鉤此邢子才所以有日思誤書之語也
吕居仁詩弱水不勝舟有此積立鐵又云何知若人胸
　中有積立鐵出老杜鐵堂峽詩壁色立積鐵又云凖
　擬春来大出遊出漢書田叔𫝊又云日月已秋罷出
　元帝紀(若璩按漢書/帝紀無此語)
趙紫芝(若璩按紫芝名師秀為永嘉/四靈之一故一稱趙靈秀)詩謂輔嗣易行無
　漢學𤣥暉詩變有唐風(若璩按下句/本唐庚語)
潘庭堅題嶽麓寺道鄉臺曰坡仙不謫黄黄應無雪堂
　道鄉不如新此臺無道鄉青山非其人山靈能頡頏
　一落名勝手境與人俱香悲吟倚空寂臨眺生慨慷
　道鄉不可作承君不可忘(陳樞宻宗禮景定間持節/廣東有詩云山川只謂蠻)
　(烟累姓字多因謫籍香御史虞虙劾之陳坐謫/其後陳召入虙鐫官  按只謂元板作只為)
吳吉甫以晚科試漕闈搗藥兔長生詩云真水黄芽長
　香風玉杵鳴不為三窟計永伴一輪明省試聖人之
　道猶日中賦用闕摶之月見沫之星第七聨云桑榆
　已晚尚期一戰之收
湯伯紀(若璩按湯伯紀已見卷一名漢/安仁人官華文閣學士諡文清)自儆云春秋責
　備賢者造物計校好人一㸃莫留餘滓十分成就全
　身此老晚節庶幾踐斯言也(若璩按王氏遷著作佐/郎湯為少卿與王氏居)
　(鄰牆晨夕過從王氏論闗雒濓閩江西之同異永嘉/制度沙隨古易蔡氏圖書經緯西蜀史學通貫精微)
　(剖析幽眇湯歎曰吾閲士甚多惟伯厚甫為真儒使/真文忠在願同居弟子列會湯年髦力引去遂薦王)
　(氏於/朝云)
薛士龍詩左角蠻攻觸南柯檀代槐的對也
徐淵子詩植杞必植梓蓺蘭仍蓺蓀過庭遺訓在鑿楹
　故書存盖以梓蓀喩子孫也鑿楹出晏子春秋(李義/山詩)
　(經出宣尼壁/書留晏子楹)
任元受七夕詩切勿填河漢須留洗甲兵意亦新
伊川先生不作詩唯寄王子真詩云我亦有丹君信否
　用時還解壽斯民先生入嵩山子真已候於松下問
　何以知之曰去年已有消息来矣盖先生前一年欲
　往以事而止子真名筌岐下陽平人元豐中賜號沖
　熙處士張芸叟為功行碑謂超世之資與陳圖南侔
建隆初詔五代時命官投状叙理復命之郭恕先詩云
　為逢末刧歸依佛不就新恩叙理官飛龍在天利見
　大人而猶不屈其志如此
文鑑取蔡確送将歸賦猶楚辭後語之取息夫躬也
浮溪(若璩按浮/溪汪藻號)詩人間何事非戲劇鶴有乗軒蛙給廩
　水經注引晉中州記惠帝為太子令曰若官蝦蟇可
　給廩(晉書無/此語)
張芸叟曰岐山石鼔是車攻詩也我車既攻我馬既同
　則所取也其魚維何維魴及鱮何以貫之維以楊柳
　則所不取者也先儒凡今詩所無者盡目為逸詩誤
　矣(見致堂/論語説)
朱文公曰顧況詩有集皆不及見韋應物集者之勝今
　按韋集有顧況奉同郡齋雨中宴集詩云好鳥依嘉
　樹飛雨灑高城況與數君子列坐分兩楹文雅一何
　麗林堂含餘清我公未歸朝遊子不待晴白雲帝鄉
　逺滄江楓葉鳴拜手欲無言零淚如酒傾寸心已摧
　折别離方骨驚安得凌風翰肅肅賔天京
程可久(沙隨/先生)自題眄怡齋云乞得膠膠擾擾身霜筠露
　菊便相親勸君莫厭羮藜藿違已由来更病人六月
　松風萬籟寒笙竽頻到枕屏間夜深夢繞康廬阜瀑
　布濺珠過藥欄葵花已過菊花開萬里西風拂靣来
　問字今朝幾人至細看屐齒破蒼苔
朱新仲云唐之詩人達者唯高適適位不過常侍本朝
　歐王蘇黄出徐(若璩按徐謂/師川名俯)陳(按陳謂簡/齊名與義)韓(按韓謂/子蒼名)
　(駒/)吕(按吕謂居/仁名本中)繼之八人一相三執政(按三謂/歐徐陳)三從
　官(按三當作四/謂蘇黄韓吕)何其盛也
山谷詩云能與貧人共年榖必有明月生蚌胎為富不
　仁者可以警
少陵詩東屯稻田一百頃北有澗水通青苖東屯乃公
　孫述留屯之所距白帝城五里稻米為蜀第一郡給
　諸官俸廩以高下為差帥漕月得九斗王龜齡詩云
　少陵别業古東屯一飯遺忠畎畝存我輩月叨官九
　斗須知粒粒是君恩(東屯有/青苗陂)
有問心逺之義於胡文定公者公舉上蔡語曰莫為嬰
　皃之態而有大人之器莫為一身之謀而有天下之
　志莫為終身之計而有後世之慮此之謂心逺
宋正甫詩三聖𫝊心惟主一六經載道不言真
攻媿先生書桃符云門前莫約頻来客坐上同觀未見
　書
葛魯卿借書詩大勝揚雄辭子駿更殊班嗣阻君山
朱希真避地廣中作小盡行云藤州三月作小盡梧州
　三月作大盡哀哉官歴今不頒憶昔昇平淚成陣我
　今何異桃源人落葉為秋花作春但恨未能與世隔
　時聞䘮亂空傷神(唐李益問路侍御六月大小云野/性迷堯歴松窓有道經故人為柱)
　(史為我/數階蓂)
山谷詩金石在波中仰看萬物流出孟子注萬物皆流
　而金石獨止
野處(若璩按野/處洪邁號)雪詩天上長留滕六住人中㑹冇葛三
　来葛三事出太平廣記(葛仙公/第三子)
王逢原詩退之昔裁詩頗以豪横恃暮年意氣得金玉
　多自慰買居紀廂榮顧影樂冠佩喜将閭巷好持與
　妻子議彼哉何足道進退兹焉係安知九列榮顧是
　徳所累謂南内朝賀歸及示兒詩也朱子曰此篇所
　誇乃感二鳥符讀書之成效極致而上宰相書所謂
　行道憂世者已不復言矣鄧志宏亦謂愛子之情則
　至矣導子之志則陋也
致堂曰韓退之賦石鼓曰孔子西行不到秦故不見録
　孔子編詩豈必身歴而後及哉信斯言也車鄰駟鐵
　胡為而收之也(到秦元板/作至秦)
荆公傷杜醇曰隠約不外求耕桑有妻子藜杖牧雞豚
　筠筒釣魴鯉弔王致曰老妻稻下收遺秉稚子松間
　拾墮樵二人四明鄉先生也固窮守道如此今人知
　者鮮矣利欲滔滔亷恥寥寥孰能景慕前修哉
唐子西内前行云宅家喜得調元年唐時宫中謂天子
　為宅家通鑑韓建發兵圍十六宅諸王呼曰宅家救兒
　劉季述等至思政殿皇后趨至拜曰軍容勿驚宅家
文宋瑞指南録為或人賦云悠悠成敗百年中笑看柯
　山局未終金馬勝逰成舊雨銅駝遺恨付西風黑頭
　爾自誇江總冷齒人能説禇公龍首黄扉真一夢夢
　囘何面見江東(南齊樂預謂徐孝嗣曰人笑禇公至/今齒冷謂褚淵也  若璩按王應麟)
　(𫝊寳祐四年帝御集英殿䇿士召應麟覆考考第既上/帝欲易第七巻寘其首應麟讀之乃頃首曰是巻古)
　(誼若龜鏡忠肝如鐵石臣敢為得士賀遂以第七巻/為首選及唱名乃文天祥此即詩所謂龍首也龍首)
　(黄扉二句則指/留夢炎一輩言)
翁與可上徐直翁詩六丈謀謨同輩服二郎官職迺翁
　知(若璩按上謂范文正/仲淹下謂王文正旦)
鄭得言(偘/)為國子博士私試策問師道祭酒不悦臺評
　及之李艮翁(丑/父)為詩餞之曰諸生幸不笑韓愈官長
　何因罵鄭䖍(鄭得言元板/作鄭徳言)
柳文云王氏子著論非班超不能讀父兄之書而力徼
　狂疾之功以為名先君子嘗為投筆詩其末云蘭臺
　舊家學胡不紹箕裘(若璩按㠪氏與弟應鳯同日生/少稟家學父撝性嚴急每授題)
　(設高座命兄弟坐堂下畫燭為期少/緩輒怒訶之由是兄弟文並敏疾)
鄧志宏曰詩有四忌學白樂天者忌平易學李長吉者
　忌奇僻學李太白者忌怪誕學舉子詩者忌説功名
　
　
　
　
　
　
　
　
　
　
　
　
　
　
　
　困學紀聞卷十八
欽定四庫全書
　困學紀聞巻十九
　　　　　　　　　　　　宋　王應麟　撰
　　評文
榖梁隠四年𫝊注云建儲非以私親所以定名分鄧潤
　甫草東宫制云建儲非以私親盖明萬事之統主器
　莫若長子兹本百王之謀盖出於此
晏元獻謝昇王記室表云衣存缺衽式賛於謙沖饌去
　邪蒿不忘於規諌韓詩外𫝊周公誡伯禽曰衣成則
　必缺衽宫成則必缺隅(若璩按去邪蒿北/齊邢峙傳太子事)
九章算術五雀六燕飛集於衡衡適平一雀一燕飛而
　易處則雀重而燕輕陸農師謝吏部尚書表六燕相
　亭試銓平其輕重盖用此
周書王㑹東越海􁆼或誤為侮食而王元長曲水詩序
　用之其别風淮雨之類乎
駱賔王云類同心異者龍蹲歸而宋樹代質殊聲合者
　魚形出而吳石鳴龍蹲謂孔子春秋演孔圖孔子坐
　如蹲龍立如牽牛
楊盈川敘郡守云代臨本州則元賔之父喜形於色繼
　為本守則張翕之子迎者如雲敘縣令曰仁之所懷
　幼童不能擊将雛之雉明之所斷老父不能争食粟
　之雞對的語工
蘇許公制右掖司言佇光於五字常衮表五字非工張
　南史詩唯有五字表魏志(若璩按本出/郭頒世語)司馬景王命
　中書令虞松作表再呈輒不可意中書侍郎鍾㑹取
　視為定五字松悦服西掖用五字本於此
張文定慶歴中草兩制薦舉勅云盖舉類之来舊矣三
　代之盛王其必由之如聞外之議云是且啓私謁告
　請之弊也予不以是待士大夫何士大夫自待之淺
　耶又察舉守令勅云夫天下之大官吏之衆獨不聞
　循良尤異者之達予聼外臺之職豈非闕歟抑朝廷
　未有以導之也其視守令能以仁政得民民心愛之
　如古循吏然者宜以名上予得以褒慰之亦以使四
　方之民知予不専寵健吏所貴仁者爾尤延之謂二
　詔大哉言乎簡而盡直而婉丁寧惻怛之意見於言
　外至今誦之盎然如在春風中豈特公之文足以導
　上之徳意志慮亦當時善治足以起其文也
文定又行范文正公參政制云大恩之下難為報大名
　之下難為處矧兼二者可無勉哉爾尚朝夕以交修
　予允迪前人勤教邦其永孚于休訓辭温雅可以見
　太平之象
端平元年九月真文忠公除翰林學士洪舜俞命詞曰
　迪惟仁祖有若臣修朝京師於甲午之元拜内相於
　李秋之月歐陽公之除在至和元年九月嵗皆甲午
　用事切當如此
慶元初嗣秀王辭中書令賜賛拜不名鄭溥之草制云
　天下之達尊三徳兼爵齒以俱茂人臣之不名五老
　與親賢而並隆公羊𫝊注禮君於臣不名者有五諸
　父兄不名上大夫不名盛徳之士不名老臣不名説
　苑伊尹曰君之所不名臣者四諸父臣而不名諸兄
　臣而不名先王之臣臣而不名盛徳之士臣而不名
　咸淳初嗣榮王賜詔書不名余草制用説苑事
開禧追貶秦檜周南仲代草制云兵於五材誰能去之
　首弛邊疆之禁臣無二心天之制也忍忘君父之讎
　又云一日縱敵遂貽數世之憂百年為墟誰任諸人
　之責(金人南遷録載孫大鼎疏言遣檜問我以就和/檜之姦状著矣嘉定之牽復幾於失刑  若璩)
　(按南遷録賔退録駮之近漁洋文畧駮之信多子虚稾/亡是之辭然載遣秦檜事却可信余取以補續通鑑)
　(寘𫝊是/樓云)
韓文公王仲舒銘云敷文帝階擢列侍從野處謝敷文
　閣直學士表云宣布中和方歌盛徳之事擢列侍從
　遽復敷文之階雖借用而切當
王輔嗣吐金聲於中朝此子復玉振於江表微言之緒
　絶而復續不意永嘉之末復開正始之音晉人之稱
　衞玠盖所尚者清談也正始魏齊王芳年號胡武平
　啓以正始之遺音對奪朱之亂雅陸務觀嘗擿其誤
　王季海行東坡贈太師制云博觀載籍之𫝊幾海涵
　而地負逺追正始之作殆玉振而金聲恐亦襲武平
　之誤也若正始之清談非所以稱坡公
胡文定以親辭成都學事云矧當喜懼之年深計短長
　之日曾文清求歸侍云朝則倚門暮則倚閭常恐失
　望父曰嗟子母曰嗟季曷敢弭忘
上官儀冊周王文識表魏舟之象詞掩漢臺之駕上句
　用曹倉舒事下句用柏梁臺詩梁王曰驂駕駟馬從
　梁来或以駕為卦引沛獻王占雨事非也
洪景盧周茂振入館謝啓雖不若董彦逺之博如桃莱
　難悟(若璩按馮衍𫝊注云萊字似棗文又連桃後學者輙/改萊為棗以桃棗易明桃萊難悟也啟正用章懷)
　(太子注/成句)柳卯本同幼婦外孫之義女郎世子之名(按/南)
　(史賈希鏡𫝊古冢有銘云青州世子東海女郎/帝問希鏡對曰此是晉司馬越女嫁茍晞兒)亦儷
　語之工者
野處草梁叔子制云鼎學士之大稱盖用劉禹錫天平
　軍壁記以牙璋玉節鼎右僕射官稱之語又草葉顒左
　相制云學聖人之道高天下以聲或云葉語音高故
　以戲之然矜人臣以能高天下以聲史記謂殷紂也
　不當用之王言
徐淵子上梁文云林木翳然便有濠濮間想清風颯至
　自謂羲皇上人初寮啟云得知千載上賴古書作吏
　一行便廢此事皆全句
李宗道春秋十賦屬對之工如越椒熊虎之状弗殺必
　滅若敖伯石豺狼之聲非是莫䘮羊舌王子争囚而
　州犁上下伯輿合要而范宣左右魯昭之馬将為櫝
　衛懿之鶴有乗軒于奚辭邑而衞人假之器晉侯請
　隧而襄王與之田星已一終魯君之嵗亥有二首絳
　老之年作楚宫見襄公之欲楚效夷言知衞侯之死
　夷雞憚犧而斷其尾象有齒以焚其身虞不臘矣吳
　其沼乎好魯以弓請謹守寳賜鄭以金盟無鑄兵蛇
　出泉臺聲姜薨鳥鳴亳社伯姬卒(若璩按歐陽公年/譜年十七應舉隨)
　(州試左氏失之誣論中云石言於晉神降於莘外虵/關而内虵傷新鬼大而故鬼小雖不中人猶𫝊誦之)
　(但誣原本定作巫出范寗榖梁/𫝊序巫者謂多序鬼神之事也)
晏元獻進牡丹歌詩表云永平神爵之頌孝明稱美者
　五人正元重九之篇徳宗考第於三等按論衡云永
　平中神雀羣集詔上神雀頌百官上頌文比瓦石唯
　班固賈逵傅毅楊終侯諷五頌金玉孝明覽焉正元
　事見劉太真𫝊(若璩按見劉太真傳謂新唐書舊唐/則見徳宗紀貞元四年九月癸丑□)
　(百寮宴於曲江亭仍作重陽賜宴詩六韻賜之羣臣/畢和上品其優劣以劉太真李紂為上等鮑防于召)
　(為次等張濛殷亮等二十人又次之唯/李晟馬燧李泌三宰相之詩不加優劣)
寧(若璩按寧當/作夀下同)皇服藥赦文陳(按陳當/作倪)正父所草也雖
　不明不敏有辜四海望治之心然無怠無荒未始一
　毫從已之欲天下誦之謂寫出寧皇心事
盧思道賀甘露云神漿可挹流味九戸之前天酒自零
　凝照三階之下常衮賀雪云重陰益固應水澤腹堅
　之時積潤潜通迎土膏脉起之候皆儷語之工者
俗語皆有所本如利市出易説卦左𫝊難為人出表記
　擔負出詩𤣥鳥箋折閲出荀子生活出孟子家數出
　墨子服侍出周禮大司徒伏事出陸士衡詩分付出
　漢原涉𫝊交代出盖寛饒𫝊區處出黄霸𫝊多謝出
　趙廣漢𫝊丁寧出詩采薇箋什物出後漢宣秉𫝊自
　由出五行志曉示出童恢傳主者出劉陶𫝊(若璩按/亦見劉)
　(陶𫝊前/欒巴𫝊)意智出鮮卑𫝊卑末出欒巴𫝊告示出荀子
　(仁者好告示人/  按今仁作人)布施出周語(布施/優裕)比校出齊語行頭
　出吴語當日出晉語地主出左𫝊(按左𫝊止/有東道主)越語相
　於出晉后妃𫝊料理出王徽之𫝊長進出和嶠𫝊消
　息出魏少帝紀功夫出王肅𫝊(按王肅𫝊無亦/出魏少帝紀)普請
　出呉吕蒙𫝊手下出太史慈𫝊牢固出陸抗𫝊鄭重出
　王莽𫝊分外出魏程曉上疏小却出宋紀(按出武/帝紀)間
　介出長笛賦(間介/無蹊)婁羅出南史顧歡𫝊(按日知録婁/羅盖聰明才)
　(敏之/意)本分出荀子(見端不如/見本分)措大出五代東漢世家
　(按已見通鑑唐文宗紀考/異何屺瞻曰寒山詩亦有)假開出王峻𫝊本色出唐
　劉仁恭𫝊古老出書無逸注商量出易商兑注不宣
　備出楊徳祖荅臨淄侯(不能/宣備)生人婦出魏杜畿𫝊私
　名出列子家公出荘子(主人/公也)致意出晉簡文紀(按亦/出孫)
　(綽/𫝊)𫝊語出後漢清河王慶𫝊收拾出光武紀尋思出
　劉矩𫝊不審出韓詩外𫝊(按不審為/晏子語)世情出纒子(不/識)
　(世/情)爾来出孔明出師表朅来出思𤣥賦(按李善注引/劉向七言曰)
　(曷来歸耕/永自疎)和買出左𫝊正義阿誰出蜀龐統傳罷休
　出史記孫武𫝊慙愧出齊語安排出荘子比數出周
　禮大司馬注見在出稾人注孩兒出書康誥注老境
　出曲禮正義牽帥出左𫝊先輩出詩采薇箋如今出
　杕杜箋居士出玉藻可人出雜記道人出漢京房𫝊
　寄居出息夫躬𫝊某甲出周禮職内注道士出新序
　(介子/推云)主人公出史記范雎𫝊(按范雎/𫝊作翁)小家子出漢霍
　光𫝊不中用出史記外戚世家王尊𫝊(按秦始皇本/紀吾前收天)
　(下書不/中用者)我輩人出晉石苞𫝊對岸出樂志(按出顧臻/表曰今夷)
　(狄對岸對岸二/字用於敵國竒)十八九出漢丙吉𫝊(至今十/八九矣)浩大出後
　漢馬廖𫝊兩兩相視出周嘉𫝊(按毛板脱/一兩字)年紀出光
　武紀雜碎出仲長統𫝊細碎事手下出吳吕範𫝊(按/兩)
　(手下皆出注引/江表𫝊孫策語)合少成多出中庸注(按中庸/註無)若干出
　禮記曲禮投壺如干出陳何之元𫝊膠加出九辨(膠/音)
　(豪加丘/加反)牢愁出揚雄𫝊(畔牢愁集/韻愁音曹)墨杘出列子(音眉/癡)
　冗長出陸士衡文賦無状出史記夏本紀擘畫出淮
　南子前定出中庸細作出左𫝊釋文敘致出世説留
　連出後漢劉陶𫝊問息秏出竇后紀已分出魏文帝
　書物色出淮南子(按何不云/出月令)本師出史記樂毅𫝊祖
　師出漢外戚丁姬𫝊生熟出荘子有𤓰葛出後漢禮
　儀志(按出禮儀志注引蔡邕獨/斷曰凡與先后有𤓰葛者)發遣出陳寔𫝊天然
　出賈逵𫝊新鮮出太𤣥鈍悶出淮南子誇張出列子
　愺恅出洞簫賦近局出陶淵明詩提撕出詩抑箋本
　貫出晉江統論(按止有本/種無本貫)十字街出北史李庶𫝊(按/庶)
　(附李/諧𫝊)見錢出漢書王嘉𫝊
梁簡文為子辭封表云日蝕之餘無黄童之對荷㦸入
　榛異子烏之辨又云熙祖流聰慧之稱方建臨淮之
　國元仲表岐嶷之質乃啓平原之封(荷㦸入榛揚雄/童烏事熙祖晉)
　(太子遹字元/仲魏明帝字)元豐末皇弟似封晉寧郡王制全用熙
　祖元仲一聨然熙祖非美事也(晉寜元板/作普寧)
王元之表風摧霜敗芝蘭之性終香日逺天高葵藿之
　心未死劉元城表云志存許國如萬折而必東忠以
　事君雖三已而無慍斯言可以立懦志(若璩按趙元/鎮移吉陽軍)
　(表云白首何歸悵餘生之無幾丹心未泯誓/九死以不移尤以此言致不食卒可悲也)
驢非驢馬非馬(漢西/域𫝊)烏不烏鵲不鵲(戰國/䇿)可以為對(若/璩)
　(按後魏宣武孝明民間/謠曰狐非狐貉非貉)傅景仁云烹羊炰羔唯帶牛
　佩犢可對
嘉定受寳璽南塘賀表云函封逺致不知何國之白環
　瑑刻孔章咸曰寧王之大寳(宗室入翰苑者三/人彦中汝談汝騰)
王岐公荅韓魏公詔豈朕鬱於大道未昭治亂之原将
　卿保其成功自潔進退之分崔大雅荅周益公詔豈
　朕不徳末達好賢之誠将卿既明自全引退之節盖
　倣其意
鄭安晚再相(若璩按安晚清之號再/相於淳祐七年四月)應之道草制云彦
　博重入中書特令納節王曾再登揆席俛就集賢
黄伯庸賀雪表云招徠衆俊無晝卧洛陽之人奨勵三
　軍有夜入蔡州之志語工而健(上天同雲平地尺雪/范蜀公表也周益公)
　(用/之)
耿直之守京口復陳少陽之後曰如可贖兮百身猶将
　宥之十世
億載萬年為父為母四海九州悉主悉臣迂齋對
李顯忠復節鉞汪聖錫草制云念秦伯用孟明之意與
　馮唐面文帝之言又云與人之周庶幾得頗牧而能
　用共武之服爾其繼英衞之善兵
倪正父草壽皇尊號詔云率百官若帝之初丕講非常
　之禮於萬年受天之祜聿迎滋至之休周益公辭免
　表云遜于殳斨伯與敢忘稽首有若虢叔閎夭尚助
　迪威正父荅詔云殳斨伯與固可遜未聞虞帝之必
　從虢叔閎夭雖曰賢盖視周公而不及
真文忠為原貸盜賊詔云弄潢池之兵諒非爾志烈崑
　岡之火亦豈予心又云自有宇宙至於今日未聞盜
　賊得以全軀其言足以感動人心
王卿月為澹庵制云吾寧身蹈東海獨仲連不肯帝秦
　至今名重泰山微相如何以强趙
盧肈海潮賊後序馬褐牛衣(古未冇/對者)
崔大雅草史直翁制云皇祐之詔二老設几以須熙寧
　之遇四臣齎書而訪尚有斯禮勿遐爾心(二老社衍/任布四臣)
　(韓富文曾帳若璩按杜衍𫝊皇祐元年召陪祀明堂/都亭驛設  具几杖待之稱疾固辭任布𫝊並同而)
　(仁宗本/紀不載)
吕成公代其父倉部自黄州易守池州啓云爰考唐朝
　有杜牧把麾之舊其臨秋浦亦齊安解組之餘雖後
　先遷徙之偶同顧今昔風流之非匹
端平初濟王夫人吴氏復舊封其父與蔣右史良貴有
　連良貴託先君代為謝丞相啓其末聨云孤忠未泯
　敢忘漆室之憂葵厚徳難酬願效老人之結草良貴
　稱賞
真文忠除參政辭以疾趙南塘草詔曰漢御史大夫吉
　當封病上憂之夏侯勝謂必瘉果然後遂至相朕之
　賢卿甚於宣帝之徳吉也卿其親醫藥自厚且先即
　舍拜命少間可就車朕遣黄門召見卿矣此詔有西
　漢風
鄭威愍公(驤/)新除謝上章云關陜六七任不挂權臣之
　横恩崇觀二十秋靡霑故相之餘潤公之大節如此
　馮翊之死義其處之有素矣
傅至樂上周益公啓云東門之柳自凋𤣥都之桃何在
　彼刀頭之䑛蜜得未錙銖況井眉之居瓶怳如夢寐
　盖指張説也
或上朱文公啓云行蔵勛業銷倚摟看鏡之懷窈窕﨑
　嶇寄尋壑經丘之趣(若璩按何屺瞻曰此免解張克/明啟中自敘語朱子謂此老子)
　(心事也此公方求試南宫而輙以自與何哉有跋載/大全集中時為庚子至前一夕方知南康軍屢請祠)
　(而未允明年閏三月遂去郡/東歸今但云上朱子似小誤)
宋正甫詩三甲未全一丁不識
或試縣學見黜後預鄉薦以啓謝縣令有不平之意令
　荅云大敵勇小敵怯昔固有之今日是前日非吾無
　愧矣(若璩按宋處州士子終塲者六人三人與選謝/主司啟云同矍圃之觀人去者半存者半類孔)
　(門之取友益/者三損者三)
毛憲守長沙謝韓平原云湖南之地二千里序詩幸託
　於昌黎平原之客十九人脱穎願同於毛遂
毛澤民啟云揚子雲貌寝官卑經雖𤣥而謂白九方歅
　機深識妙馬本驪而為黄李清卿啟云斯風未泯則
　朝取溫造而暮拔石洪吾道不行則近舍皇甫而逺
　求居易
洪舜俞薦於鄉鞏嶸監試後鞏為江東憲使舜俞分教
　番陽啟云東坡倅錢唐曾在門外鵠袍之列半山憲
　江左亦賞梁間燕語之詩
徐淵子為越教荅項平甫云正恐異時風舞雩之流不
　無或者月離畢之問或荅洪舜俞云魯直大名有皎
　潔江梅之句少游下蔡無丁東玉佩之詞
有郡守招士人教子辭曰士而託於諸侯非其義也師
　不賢於弟子将焉用之
張宣公荅教官云識其大者豈誦説云乎哉何以告之
　曰仁義而已矣
真文忠為江東轉運有民困於買鳩之役来訴公判云
　詔捕鵁鶄若水尚還其使嵗貢蚶蛤孔戣猶疏于朝
　況為州縣之官可恣口腹之欲
攻媿為姜氏慶七十致語云今日王孫猶有承平之故
　態舊時竹馬得見㑹昌之新春承平王孫見柳文姜
　㟧誌
衢州稽古閣書臯陶謨於屛其上梁文云臯陶若稽古
　事三朝稽古之君孔子與斯文為萬世斯文之主
王相(爚/)嘉熙(若璩按理宗在位/十三年丁酉改元)間以親老辭督府辟其
　書曰昔溫太真絶衿違母以奉廣武之檄心雖忠而
　人議其失性徐元直指心戀母以辭豫州之命情雖
　窘而人予其順天
吕倚謝王岐公饋錢酒用白水真人青州從事岐公稱
　之
夏文荘表云詩㑹餘蚳之文簡凝含酖之墨餘蚳見詩
　貝錦箋筆鋭干将墨含醇酖出文心雕龍
獨孤馴象世以為工子雲甘泉晚而悔作晏元獻謂賦
　也獨孤綬放馴象賦云返諸林邑之野歸爾梁山之
　隅時在偃兵豈嬰乎燧尾上惟賤賄寧恤乎焚軀
唐律賦雞鳴度關云念秦關之百二難逞狼心笑齊客
　之三千不如雞口
紹興中省試高祖能用三傑賦第四韻用運籌帷帳考
　官謂漢書乃帷幄非帳字不敢取徹棘以語周益公
　益公曰史記云運籌帷帳之中非誤也淳熙中省試
　人主之勢重萬鈞賦第一聨有用洪鐘二字者考官
　哂之洪文敏典舉聞之曰張平子西京賦洪鐘萬鈞
　此必該洽之士遂預選紹熙中四明試航琛越水詩
　有用東坡舶趠二字而黜者決得失於一夫之目其
　幸不幸若此
東都之季清議扶之而有餘强秦之末壮士守之而不
　足(前輩作風俗萬/世之基末韻)亶聰明而有作無作聰明由仁義
　以安行非行仁義(舜由仁/義行)
非刀匕是共膳宰舉席間之觶釋椎鑿而上輪人議堂
　上之書此工執藝事以諫賦聨也
　
　
　
　
　
　
　
　
　困學紀聞巻十九
欽定四庫全書
　困學紀聞卷二十
　　　　　　　　　　　　宋　王應麟　撰
　　雜識
南豐跋西狹頌謂所畫龍鹿承露人嘉禾連理之木漢
　書始見於今邵公濟謂漢李翕王稚子高貫方墓碑
　刻山林人物乃知顧愷之陸探微宗處士輩尚有其
　遺法至吴道𤣥絶藝入神然始用巧思而古意少減
　矣今於盤洲所集𨽻圖見之
曹操夫人與楊彪夫人書送房子官綿百斤古文苑誤
　為官錦而注者妄解按魏都賦緜纊房子晉陽秋有
　司奏調房子睢陽綿武帝不許水經注房子城西出
　白土可以濯緜
善惡以熟言若孟子仁在乎熟漢五行志季氏之惡已
　熟是也佛者曰(成實/論)行惡見樂為惡未熟至其惡熟
　自見受苦行善見苦為善未熟至其善熟自見受樂
　其言善惡之熟亦名言也
仁宗摹太宗御書大相國寺額於石即寺為殿而蔵之
　御飛白名曰寳奎殿紹興庚辰宏辭以寳奎殿太宗
　皇帝御書賛命題唐説齊中選但云慶歴二載而不
　紀月日以實録考之乃二年正月辛未也蘇子美作
　寳奎殿頌周益公題其後云上宰宗工更為辭章者
　謂吕夷簡作記章得象題額之類實録云命夷簡撰
　記而説齋謂煥乎堯章親加紀述亦誤
舊制麻三道以上雙宣學士分撰元豐末鄧潤甫為學
　士一夕鎖麻二十二通靖康元年麻六道權直院莫
　儔獨宿
翰苑未嘗草追贈制紹定六年十月史彌逺贈中書令
　追封衞王令學士院降制學士言非典故詔特與降
　制
太一宫四立月祝文舊用定本紹定二年十二月始命
　學士院撰述
親王初除有布政牓首云應某軍管内尾云牓某軍仍
　散下管内謂所領節鎮也前輩制集皆可考淳熙十
　六年皇子封嘉王布政牓乃云嘉州管内盖草制者
　失之開禧元年皇子封榮王牓威武軍合舊典矣盖
　節鉞初除以勅書示諭本鎮亦唐朝隃領之制也若
　封王或以國如周魯或以州如兖雍之類未嘗有所
　領之國咸淳二年余草福王制院吏欲以布政牓下
　福州余引故事牓所領兩鎮
陳自明紹熙初宏辭已入等同試者摘周五射記用襄
　尺字以為犯濮王諱(襄音/讓)慶元四年從臣薦之謂襄
　字雖同音嫌名不當避乃賜同進士出身徐子儀嘉
　定中試宏辭甘石巫咸三家星圖序引周禮簭人巫
　咸本注巫當為筮非殷巫咸主司黜之而薦於朝不
　數年入館掌制(若璩按王氏父撝字謙父嘉定進士/第同年余天錫參知政事屬教其子)
　(弟嵗終致束修以謝堅却不受曰吾二兒習詞學鄉/里無完書願從公求尺牘丐借周益公傳内翰番陽)
　(三洪公暨其餘習詞學者凡二十餘家所/蔵書余欣然應之後二子皆中詞科由此)
易觀初六注處於觀時而最逺朝美湯邦彦字朝美本
　此列子曰務外游不如務内觀陸游字務觀本此(魏/傅)
　(嘏字蘭石本淮南子蘭生而芳石生而堅唐皇甫湜/字持正本詩湜湜其沚箋黄魯直之字本柳子先友)
　(記王紓有/學術魯直)
朱文公門人㬊淵㬊音緩晉有㬊清(若璩按㬊淵即大/全集之㬊亞天)
西王母山海經云状如人狗尾蓬頭戴勝善嘯居泃水
　之涯穆天子𫝊注云虎齒蓬髪
漢天文志天暒而見景星注暒精明也集韻云晴字
易緯是類謀曰民衣霧主吸霜間可倚杵於何蔵河圖
　挺佐一輔曰百世之後也高天下千嵗之後天可倚
　杵(揚文公詩有倚杵碧天之/句  按輔上元板無一字)
士冠禮眉壽萬年古文眉作麋博古圖雝公緘鼎銘用
　乞麋壽萬年無疆
集韻吴人謂赤子曰孲􁥶音鴉牙雜記注嬰猶鷖彌也
　孟子音義倪謂繄倪小兒也
周禮輈人注䱸魚字以魚名為字亦奇語也(若璩按揚/升庵廣之)
　(曰大戴禮記蘭氏之根蘹氏之苞王褒洞簫賦幸得/諡為洞簫兮夫魚名而稱字草名而稱氏簫名而稱)
　(諡皆竒/之又竒)
石鼓文帛魚􁨺􁨺乂云有鱄有􁍊即白魚也(有鱄元板/作有旉)
春秋正義手五指之名曰巨指(儀禮大射孟子云巨擘/  若璩按國語云拇)
　食指(左/傳)将指(儀禮鄉射大射注指/按既夕記亦名中)無名指(孟/子)小指(儀/禮)
　(恃牲饋食少牢/饋食云季指)
館閣書目蠶書一卷南唐秦處度撰以九州蠶事獨兖
　州為最按蠶書見秦少游淮海後集少游子湛字處
　度以為南唐人誤矣
水母目蝦見郭景純江賊欒城詩云去住由人真水母
　簞瓢粗足似山雌(似元板/作亦)
殷芸小説蔡司徒説在洛見陸機兄弟住參佐中三間
　瓦屋士龍住東頭士衡住西頭東坡詩自甘茆屋老
　三間簡齋(若璩按簡齊/陳與義號)詩士龍同此屋三間又云士
　衡去國三間屋
唐西域𫝊末禄有軍逹泥婆羅獻波稜皆菜名也(張文/潜謂)
　(波稜自波稜國来/波稜元板作坡陵)
吕成公曰秦多良醫醫緩醫和皆秦人尸子亦云醫竘
　者秦之良醫(若璩按剩殺扁鵲者亦秦太醫令李/䤈也  韓非亦有秦醫善除之諺)
巫彭作醫(吕氏/春秋)岐伯祖世之師曰僦貸季(素/問)上古醫曰
　苖父(説苑伯若璩按漢藝文志大古/有岐  俞拊應劭曰黄帝時醫)
黄石圮老教授福州聞李葵李枏林之奇為衆推服即
　走其家備禮延致吕太史祭林宗丞少穎文所謂二
　李伯仲盖葵之子枏樗也(葵字襲明子枏字/和伯樗字迂仲)里居之
　良若方若陸旁郡之士若胡若劉(方徳順陸亦顔胡/原仲劉致中見吕)
　(居仁寄和伯/少穎迂仲詩)
齊齋倪公三戒不妄出入不妄言語不妄憂慮
吕成公謂爭校是非不如斂蔵持養
李猷護陳東之䘮黄子游賙歐陽徹之葬皆義烈士也
　李明人黄亦寓居焉志吾鄉人物者宜特書之以厲
　澆俗
淳祐丙午衢士柴望上丙丁龜鑑其表云今来古往治
　日少而亂日多主聖臣賢前車覆而後車誡
張鷟自號浮休子李白有贈參寥子詩張芸叟僧道潜
　復以自號
近世記録多誤無垢心𫝊録以王叔文之黨陸質為陸
　贄(質即陸淳/非贄也)
磨衲集王公庭秀(若璩按庭秀慈溪人為/王氏鄉先輩故稱公)作於紹興壬
　子考其論議以鄭介夫為妄言陳少陽為鼓變是熙
　豐之法度非元祐之紛更謂黨人子孫為謬賞謂蘇
　黄文章為末藝甚者擬程子之學於墨釋氏而以易
　𫝊為謝楊刪潤成書其反理詭道甚矣詆趙張二相
　尤力盖自紹聖以来姦憸茂惡家以荆舒為師人以
　章蔡為賢邪説詖行沈酣入骨髓更中天之禍蕭艾
　不薅士習熟見聞至紹興間邪詖猶肆行筆之簡牘
　不耻也是故人心不正其害烈於洪水猛獸吁風俗
　移人可畏哉
發漢陵者樊崇董卓也發唐陵者温韜也惡復誅臻天
　道昭昭矣(若璩按此其有感楊璉真伽/之事乎王氏有靈應首肯我)
成湯周公皆坐以待旦康王晩朝宣王晏起則關雎作
　諷姜后請愆況朝而受業為士之職書曰夙夜浚明
　有家孝經言卿大夫之孝引詩云夙夜匪懈言士之
　孝引詩云夙興夜寐讒鼎之銘曰昧旦丕顯後世猶
　怠叔向所以戒也三晨晏起一朝科頭管幼安所以
　懼也在家常早起杜子美所謂質朴古人風者也雞
　鳴咸盥櫛問訊謹暄涼朱子之詔童蒙也觀起之早
　晏知家之興廢吕子之訓門人也起不待鳴雞陸務
　觀示兒之詩也雞鳴率家人同起不可早晏無常葉
　少藴與子之書也雞鳴而起決擇於善利之間為舜
　而已矣
晉殷仲堪父師病積年衣不解帶躬學醫術究其精妙
　北齊李元忠母多病専心醫藥研習積年遂善方技
　李宻祖母患積年精習經方洞嫻針藥其疾得除隋許
　智蔵祖道幼以母疾究極醫方誡諸子曰為人子者
　嘗膳視藥不知方術豈謂孝乎文中子母銅川夫人
　好藥子始述方唐王勃謂人子不可不知醫時長安
　曹元有祕術勃從之游盡得其要甄權以母病與弟
　立言究習方書王燾母有疾視絮湯劑數從高醫游
　遂窮其術李逢吉父顔有錮疾自料醫劑遂通方書
　杜鵬舉母疾與崔沔同授醫蕭亮遂窮其術程子曰
　事親者不可不知醫
康節邵子之先世家于燕父伊川丈人間道奔本朝舍
　世禄為窶士乃絶口不言(伯温子溥自禮部郎使燕/道涿州良鄉拜墓洪業寺)
　(石刻盖統和十年伯温高大父所建統和十年嵗在/壬辰本朝淳化三年也至宣和六年壬辰適百二十)
　(年伯温記其異今按宣和六年乃甲辰非壬辰也系/若璩按何屺瞻曰康節墓誌銘乃明道所撰但言)
　(出召公故世為燕人大王父諱令進以軍職逮事藝/祖始家衡漳祖諱徳新父諱古皆隠徳不仕初未有)
　(其父間道来奔之事令進既逮事藝祖安得太宗淳/化三年尚建寺於遼之境内耶大扺出自其後人誣)
　(妄喜新者/遂𫝊之耳)
蘇魏公書帙銘曰非學何立非書何習終以不倦聖賢
　可及蒲傅正戒子弟曰寒可無衣飢可無食至於書
　不可一日失
太史公素王妙論曰諸稱富者非貴其身得志也乃貴
　恩覆子孫澤及鄉里也黄帝設五法布之天下用之
　無窮盖世有能知者莫不尊親如范子可謂曉之矣
　管子設輕重九府行伊尹之術則桓公以霸范蠡行
　十術之計二十一年之間三致千萬再散與貧(史記/正義)
　(七略云司/馬遷撰)利者夫子所罕言又曰如不可求從吾所好
　太史公著論以素王名而言求富之術豈以家貧無
　財賂有激而云如貨殖𫝊之意歟然何足以為妙論
　(若璩按隋經籍忘子部五行有太史公素王妙義二/卷亡王氏所引則見太平御覽者  素王妙論又有)
　(范蠡本南陽人一/語見越世家註)
先聖冕服祥符二年賜曲阜文宣王廟冕九旒服九章
　熙寧八年國子監言唐開元中尊孔子為文宣王内
　出王者兖冕之服以衣之宜用天子之制禮院議依
　官品衣服令用九旒崇寧二(若璩按二/當作四)年改用冕十
　二旒服九章
禮記於禮之變皆曰始孔氏之不䘮出母自子思始也
　士之有誄自此(若璩按此字當/作縣賁父卜國)始也邾婁復之以矢
　盖自戰於升陘始也魯婦人之髽而弔也自敗於臺
　鮐始也帷殯非古也自敬姜之哭穆伯始也廟有二
　主自桓公始也䘮慈母自魯昭公始也下殤用棺衣
　(按衣下/脱棺字)自史佚始也庭燎之百由齊桓公始也大夫
　之奏肆夏也由趙文子始也大夫彊而君殺之義也
　(按彊而君殺之義也/七字當作而饗君)由三桓始也公廟之設於私家
　非禮也由三桓始也(按此三句從/初刋本増補)𤣥冠紫緌自魯桓
　公始也朝服之有縞也自季康子始也夫人之不命
　於天子自魯昭公始也宦於大夫者之為之服也自
　管仲始也左氏𫝊始用六佾晉於是始墨(按此下脱/始用葛茀)
　始厚葬始用殉魯於是乎始髽魏絳於是乎始有金
　石之樂始用人於亳社魯於是始尚羔亦記禮之始
　變也孔子惡始作俑者始之不謹末流不勝其弊劉
　懋撰器物造作之始為物祖劉孝孫房徳懋集經史
　為事始(馮鑑續事始朱繪撰事原/高承増益為事物紀原)然所載乃事物之
　始不足以垂訓戒司馬文正公言唐始令妃主葬日
　皆給鼓吹非令典不足法蘇文忠公言春秋書作丘
　甲用田賦皆重其始為民患也國史記之曰青苖錢
　自陛下始豈不惜哉皆得謹始之義(若璩按顧仲恭/以通鑑不詳及)
　(垓下戰謂古人讀書亦未必精審勝吾輩初怪其言/之太過今王氏於左𫝊禮記尚爾余不勝慨歎仲恭)
　(言端冇/味哉)
周易集林雜占曰占天雨否外卦得陰為雨得陽不雨
　其爻發變得坎為雨得離不雨㢲化為坎先風後雨
　坎化為㢲先雨後風
江總詩聊以著書情暫遣他鄉日元城劉公嵗晚閒居
　或問先生何以遣日公正色曰君子進徳修業惟日
　不足而可遣乎
陳正獻公疏曰懲羮者必吹於齏傷桃者或戒於李楚
　辭惜誦云懲熱羮而吹􁓣北夢瑣言唐明宗不豫馮
　道入問曰寝膳之問宜思調衞指果實曰如食桃不
　康他日見李思戒
尹和靖謂動靜一理伊川曰試喻之適聞寺鐘聲曰譬
　如此寺鐘方其未撞時聲固在也伊川喜曰且更涵
　養朱文公在同安夜聞鐘鼓聲聴其一聲未絶而此
　心已自走作因此警懼乃知為學須専心致志先儒
　於鐘聲之入耳體察如此
東坡策别均戸口曰當成康刑措之後其民極盛之時
　九州之籍不過千三萬四千有餘夫地以十倍而民
　居其一按晉書地理志民口千三百七十一萬四千
　九百三(若璩按郡國/志引三作二)十三盖周之盛也(見帝王/世紀)
吴仁傑鹽石新論取潜夫論洗(若璩按潜夫/論本作治)金以鹽攻
　玉以石(若璩按何屺瞻曰治/仍作洗妙盡物理)
土牛之法以嵗之幹色為首支色為身納音色為腹以
　立春日幹色為角耳尾支色為脛納音色為蹄景祐
　元年以土牛經四篇頒天下丁度為序
黄石公記云黄石鎮星之精也黄者鎮星色也石者星
　質也東坡以圮上老人為隠君子
成都石經孟蜀所刻於唐高祖太宗之諱皆缺畫范魯
　公相本朝其誡子姪詩曰堯舜理曰深泉薄冰猶不
　忘唐也
劉夢得曰於竊鈇而知心目之可亂於掇蜂而知父子
　之可問於拾煤而知聖賢之可疑東坡辯策問奏劄
　引之而改掇蜂一句云於投杼而知母子之可疑於
　拾煤而知聖賢之可惑
晁文元公平生不喜術數之説術者嘗以三命語之公
　曰自然之分天命也樂天不憂知命也推理安常委
　命也何必逆計未然乎慈湖先生謂真文忠公曰希
　元有志於學顧未能忘富貴利達何也公莫知所謂
　先生曰子嘗以命訊日者故知之夫必去是心而後
　可以語道
張文潜寓陳雜詩言顔平原事誤以盧杞為元相國
李長吉有春歸昌谷詩張文潜春游昌谷訪長吉故居
　云惆悵錦囊生遺居無復處(在河南福昌/縣三郷東)
唐六典注崔寔正論云熊經鳥伸延年之術故華陀有
　六禽之戱魏文有五搥之鍛後漢華陀𫝊云五禽
詩釋文草木疏云葑蕪菁也郭璞云今菘菜也案江南
　有葑江北有蔓菁相似而異張文潜詩蕪菁至南皆
　變菘菘美在上根不食瑤簮玉荀不可見使我每食
　思故國
司空表聖題東漢𫝊後有取於陳太丘之容衆郭有道
　之誘人此表聖所以自處也(若璩按元求江南人才/至矣而王氏以博學雄)
　(文名弓旌獨不及焉當/時必有所以自處者)
化書曰奢者富不足儉者貧有餘奢者心常貧儉者心
　常富季元衡儉説曰貪饕以招辱不若儉而守亷干
　請以犯義不若儉而全節侵牟以聚仇不若儉而養
　福放肆以逐欲不若儉而安行皆要言也(若璩按炳/燭齋隨筆)
　(嗇於己不嗇於人謂之儉嗇於人不嗇於己謂之吝/嗇於人并嗇於己謂之愛儉者君子之徳也吝與愛)
　(小人之事也斯言出晏子/如晏子者真能儉者也)
荀悦申鑒曰覩孺子之驅雞而見御民之術孺子之驅
　雞急則驚緩則滯馴則安許渾詩遯跡驅雞吏
司馬公時至獨樂園危坐讀書堂嘗云草妨步則薙之
　木礙冠則芟之其他任其自然相與同生天地問亦
　各欲遂其生耳張文潜庭草詩云人生羣動中一氣
　本不殊奈何欲自私害彼安其軀亦此意也觀此則
　見周子窓前草不除之意
王渙之曰乗車常以顛墜處之乗舟常以覆溺處之仕
　宦常以不遇處之無事矣此言近於達者
民不可與慮始商鞅之變法也百姓何足與議董卓之
　遷都也咈百姓以從己欲其效可睹矣
後魏温子昇閶闔門上梁祝文云惟王建國配彼太微
　大君有命高門啓扉良辰是簡枚卜無違彫梁乃架
　綺翼斯飛八龍杳杳九重巍巍居宸納祜就日垂衣
　一人有慶四海爰歸此上梁文之始也(兒郎偉猶言/皃郎懣攻媿)
　(嘗辯/之)
真文忠公曰仁義足以包寛嚴而寛嚴不足以盡仁義
傅𤣥席銘左端曰閒居勿極其歡右端曰寝處毋忘其
　患左後曰居其安無忘其危右後曰惑生於邪色禍
　成於多言冠銘曰居高無忘危在上無忘敬懼則安
　敬則正被銘曰被雖温無忘人之寒無厚於己無薄
　於人
梁元帝孝徳𫝊天性讃曰欲報之徳不可方思涓塵之
　孝河海之慈即孟東野寸草報春之意
蘇子由記杉謂求之於人盖所謂不待文王而興者陳
　同甫之言梅也亦然
漢桓永壽二年戸一千六百(若璩按/本作十)七萬七千九百六
　十至晉武太康元年平吴戸止二百四十五萬九千
　八百四(按漏/十字)隋文開皇中戸八百七十萬至唐高祖
　武徳初戸止二百餘萬高宗永徽初戸僅及三百八
　十萬𤣥宗天寳末戸八百九十一萬四千七百九至
　肅宗乾元三年戸止一百九十三萬三千一百三十
　四兵禍之慘如此(若璩按孝平元始二年戸千三百/二十三萬三千六百一十二至光)
　(武中元二年戸止四百二/十七萬千六百三十四)
劉夢得何卜賦云同涉于川其時在風㳂者之吉泝者
　之凶同蓺于野其時在澤伊穜之利乃稑之厄東坡
　詩耕田欲雨刈欲晴去得順風来者怨本此意
隋煬帝謂蕭后曰儂不失為長城公卿不失為沈后長
　城公謂陳後主沈后者後主之沈后也通鑑釋文以
　沈音沈謂沈湎之后誤矣
曾旼字彦和為書解朱文公吕成公皆取之館閣書目
　書講義博士曾肢等解盖誤以􁇛為肢
伐吴之役利獲二俊張華之稱陸機雲也平齊之利唯
　在於爾周髙祖之喻李徳林也機雲於河橋之役與
　王師為敵其不忠大矣徳林願以死奉楊堅復以所
　以事齊者事周矣二國何利焉是以持國必崇名節
　持身必守行誼
録異𫝊曰周時尹氏貴盛五葉不别㑹食數千人遭饑
　荒羅鼎作粥春秋書尹氏譏世卿然能與周同盛衰
　者亦有家法維持之也近世紀輿地者謂尹吉甫蜀
　人為作清風堂其謬妄甚矣物則秉彛之詩吉甫庶
　幾知道者而不能察掇蜂之讒能知而不能行也
王羲之𫝊論師宜懸帳之竒以衞恒四體書序考之懸
　帳乃梁鵲書非師宜官書也
説文朋及鵬皆古文鳳字宋玉曰鳥有鳳而魚有鯤荘
　子音義崔譔云鵬音鳳
王巾字簡棲作頭陀寺碑説文通釋以為王屮
封禪七十二家管夷吾所記者十有二孟獻子友五人
　孟子所忘者三記誦之學勿强其所不知
集古録李陽冰記云城隍神祀典無之吴越有爾按北
　齊慕容儼鎮郢城城中先有神祠俗號城隍神則唐
　以前已有之(若璩按隋五行志梁武陵王紀祭城隍/神将烹牛有赤蛇繞牛口紀與儼同時)
　(經籍志鮑至撰南雍州記記云南陽城内見有蕭/相國廟相𫝊謂為城隍神記文則見通典引者)
唐子西採藤曲魯人酒薄邯鄲圍西河渡橋南越悲(下/一)
　(句未見/所出)
集古録漢袁良碑云當秦之亂隠居河洛高祖破項實
　從其冊天下既定還宅扶樂歐陽公云盖不知為何
　人也愚按高祖紀三年漢王自成臯入關收兵欲復
　東轅生説漢王曰漢與楚相距滎陽數嵗漢常困願
　君王出武關項王必引兵南走王深壁令滎陽成臯
　間且得休息使韓信等得輯河北趙地連燕齊君王
　乃復走滎陽如此則楚所備者多力分漢得休息復
　與之戰破之必矣漢王從其計出軍宛葉間此即轅
　生也(轅與袁同/洪氏𨽻釋)　(若璩按引高祖紀證即轅生已見/楊升庵載此碑繫以王應麟曰轅)
　(生説行而身隠鴻飛魚潜脱屣圭組逺希魯連近慕/董公亦古之逸民不可與辯士説客並論也今刋本)
　(鈔本俱無知屬楊氏假託所謂英雄欺人亦時有之/者或訝曰王子充引辯水經語子信其為王氏而升)
　(庵明引王氏語子反削正之/何居余笑曰觀人於其素)
漢華山廟碑武帝立宫曰集靈殿曰存僊門曰望僊歐
　陽公云集靈宫他書皆不見惟見此碑按漢地理志
　京兆華陰縣太華山在南有祠集靈宫武帝起公偶
　未之攷耳(若璩按余嘗謂盖代文人無過歐公而學/殖之陋亦無過公𫝊山先生聞之曰子得)
　(母以劉原父有好箇歐九之云從而和之/乎余曰非敢然實親驗之集古録跋尾)
容齋五筆石尤風引陳子昂戴叔倫司空文明詩意其
　為打頭逆風也李義山詩作石郵(来風貯/石郵)楊文公詩
　亦作郵(石郵風惡/客心愁)
古者有常心曰士無常心曰民為己曰君子儒為人曰
　小人儒善利之間而舜蹠分焉服言行而堯桀異焉
　仁義之心存與不存而人禽别焉懔乎其可懼也夫
　尚志謂之士行已有恥謂之士否則何以異乎工商特
　立獨行謂之儒通天地人謂之儒否則何以異乎老
　釋困而不學則下民爾待文王而興則凡民爾無其實
　而竊其名可以欺其心不可以欺其鄉
古者重長幼之序齒幼位卑而名韋楊二君李翺所以
　戒朱載言也後生不稱前輩字劉元城所以稱馬永
　卿也
李希烈之黨有韓霜露朱泚之黨有李日月逆儔之無
　天甚矣
柳芳論氏族曰氏於事則巫乙匠陶按風俗通乙當作
　卜(若璩按今風俗通義無/則王氏所見猶全本)
明州開元二十六年置訖于唐末凡五亂寳應元年袁
　鼂陷明州一也貞元十四年明州将栗鍠殺其刺史
　盧雲以反二也乾符四年王郢陷明州三也中和元
　年鄮賊鍾季文陷明州四也景福元年明州将黄晟
　自稱刺史五也
通鑑浙西節度使裴璩敗王郢在乾符四年閏二月紀
　乃謂三年七月當從通鑑璩字挺秀見世系表
孟子曰舜蹠之分利與善之間也蕭望之曰堯桀之分
　在於義利而已
范文正公謂劉禹錫柳宗元吕溫數人坐王叔文黨貶
　廢不用𫝊稱叔丈引禹錫等決事禁中及議罷中人
　兵權牾俱文珍輩又絶韋臯私請欲斬劉闢其意非
　忠乎臯銜之揣太子意請監國而誅叔文唐書蕪駮
　因其成敗而書之無所裁正韓退之欲作唐一經誅
　姦䛕於既死發潜徳之幽光豈有意於諸君子乎(若/璩)
　(按比之匪人何潜徳/之有不讀永貞行耶)
淮南子老子學商容見舌而知守柔文子云學常樅(淮/南)
　(誤説苑亦/云常樅)
唐百官志守宫令席壽三年氈壽五年褥壽七年(語本/考工)
　(記/)
北齊擇盧思道之詩得八首(若璩按各作/挽歌十首)人稱八米盧
　郎或謂米當為采徐鍇云八米以稻喻之若言十稻
　之中得八粒米也
燕丹子荆軻曰高欲令四三王下欲令六五霸(四三王/六五帝)
　(四三墳六五典三二/曜六五緯皆本於此)
陸機𫝊云弟雲嘗與書曰君苖見兄文輒欲焚其筆硯
　君苖未知氏姓攷之雲集有與平原書云前登城門
　意有懷作登臺賦極未能成而崔君苖作之聊復成
　前意始知其為崔君苗也
文心雕龍云士衡才優而綴辭尤煩士龍思劣而雅好
　清省今觀士龍與兄書曰往日論文先辭而後情尚
　絜而不取色澤兄文章高逺絶異然猶皆欲微多但
　清新相接不以此為病耳若復令小省恐其妙欲不
　見雲今意視文乃好清省欲無以尚意之至此乃出
　自然
車永茂安外甥石季甫見使為鄮令便道之職茂安與
　陸士龍書曰老人及姊自聞此問不能復食姊晝夜
　號泣舉家慘蹙昨全伯始有一将来是句章人具説
　此縣既有短狐之疾又有沙􁡟(玉篇蟲穴/也房中切)害人聞此
　消息倍益憂慮足下可具示土地之宜企望来報士
　龍荅書曰縣去郡治不出三日直東而出水陸並通
　西有大湖廣縱千頃北有名山南有林澤東臨巨海
　往往無涯氾船長驅一舉千里北接青徐東洞交廣
　海物惟錯不可稱名遏長川以為陂燔茂草以為田
　火耕水種不煩人力決泄任意高下在心舉鍤成雲
　下鍤成雨既浸既潤隨時代序官無逋滯之榖民無
　飢乏之慮衣食常充倉庫恒實榮辱既明禮節甚備
　為君甚簡為民亦易季冬之月牧既畢嚴霜隕而蒹
　葭萎林鳥祭而罻羅設因民所欲順時遊獵結罝繞
　岡宻罔彌山放鷹走犬弓努亂發鳥不得飛獸不得
　逸真光赫之觀盤戲之至樂也若乃斷遏海浦隔截
　曲隈隨潮進退采蜯捕魚鱣鮪赤尾䱟齒比目不可
　紀名鱠鰡鰒炙䱥鯸烝石首臛􁁊􁙳真東海之俊味
　肴膳之至妙也及其蜯蛤之屬目所希見耳所不聞
　品類數百難可盡言也昔秦始皇至尊至貴前臨終
　南退燕阿房離宫别館隨意所居沈綸涇渭飲馬昆
　明四方奇麗天下珍玩無所不有猶以不如吴㑹也
　鄉東觀滄海遂御六軍南巡狩登稽嶽刻文石身在
　鄮縣三十餘日夫以帝王之尊不憚爾行季甫年少
　受命牧民武城之歌足以興化桑弧蓬矢丈夫之志
　經營四方古人所歎何足憂乎且彼吏民恭謹篤慎
　敬愛官長鞭朴不施聲教風靡漢吴以来臨此縣者
　無不遷變尊大人賢姊上下當為喜慶歌舞相送勿
　為慮也茂安又荅曰於母前伏讀三周舉家大小豁
　然忘愁足下此書足為典誥雖山海經異物志二京
　三都殆不復過也恐有其言能無其事耳愚謂士龍
　之書筆勢縱放真竒作也可以補四明郡乗之闕遺
　故詳著之(大人元板/作大夫)
荀子曰正其衣冠齊其顔色嗛然而終日不言是子夏
　氏之賤儒也荀卿之譏毁過矣然因其言可以見子
　夏門人之氣象
秦之破楚也王翦至蘄南殺其将軍項燕楚之滅秦也
　陳涉起於蘄大澤中同此地也出爾反爾天道昭昭
　矣
東坡觀棊詩誰與棊者墨君堂記雖微與可天下其孰
　不賢之皆用檀弓文法
論語迅雷風烈必變錯綜成文春與猿吟兮秋鶴與飛
　本於此非始於吉日辰良
徐仲車謂尊官重禄人之所好也安肯曰吾不才吾辱
　其位甚者亡人之國危人之天下不顧也鄭綮可謂
　知其量矣後村詩謂未必朱三能跋扈祇因鄭五欠
　經綸朱溫之簒崔柳諸人之罪也於鄭綮何議焉
寧宗閣名曰寳章至和二年五臺山真容院太宗御書閣
　已曰寳章矣
水經注方城西有黄城山是長沮桀溺耦耕之所有東
　流水則子路問津處尸子曰楚狂接輿耕於方城(方/城)
　(在葉縣郡國志曰葉縣有長城曰方城楚邑也楚狂/接輿並耕沮溺荷蓧丈人一時在野之賢萃於楚國)
　(聖人晚年眷眷於楚有以也胡明仲曰沮溺耦耕之/地史謂蔡也  若璩按史謂孔子去葉反乎蔡途次)
　(經有長沮桀溺事/非謂其地即蔡)
善讀書者或曰此法當失或曰一巻足矣奚以多為或
　不求甚解或務知大義不善讀者蕭繹以萬巻自累
　崔儦以五千巻自矜房法乘之不治事盧殷之資為
　詩
廟堂二字見漢徐樂𫝊云修之廟堂之上而銷未形之
　患梅福𫝊云廟堂之議非草茅所當言也劉向九歎
　云始結言於廟堂王逸注言人君為政舉事必告宗
　廟議於明堂(皆謂人君今以為宰相誤矣䇿若璩按/淮南主術訓在卿栩人君揄  於廟堂)
　(之上亦兼/君相言之)
歐陽公記醉翁亭用也字荆公誌葛源亦終篇用也字
　盖本於易之雜卦韓文公銘張徹亦然
東坡鍾子翼哀辭以四言間七言學荀子成相
詩伐檀毛氏𫝊云風行水成文曰漣老泉謂風行水上
　渙此天下之至文也本於此
南豐詩稱昌黎之文云並驅六經中獨立千載後
周恭叔跋秦璽文曰嗚呼斯乎是嘗去詩書以愚百姓
　者乎是嘗聴趙高以立胡亥者乎是嘗殺公子扶蘇
　與蒙恬者乎是嘗教其君嚴督責而安恣睢者乎使
　其璽不得𫝊者斯人也而其刻畫吾忍觀之哉李微
　之曰秦璽者李斯之魚蟲篆也其圍四寸至漢謂之
　𫝊國璽迄於獻帝所寳用者秦璽也歴代皆用其名
　永嘉之亂没於劉石永和之世復歸江左者晉璽也
　太元之末得自西燕更涉六朝至於隋代者慕容燕
　璽也(隋謂之/神璽)劉裕北伐得之關中歴晉暨陳復為隋
　有者姚秦璽也開運之亂没於耶律女真獲之以為
　大寳者石晉璽也盖在當時皆誤以為秦璽而秦璽
　之亡則已久矣
受寳之禮始於元符再行於嘉定皇帝恭膺天命之寳
　至道三年真宗即位製之其後凡嗣位則更製乾興
　元年仁宗即位嘉祐八年英宗即位至神哲徽皆製
　是寳嘉定十四年京東河北節度使賈涉繳進皇帝
　恭膺天命之寳及元符三年御命之寳及元符三年
　御府寳圖一冊鎮江都統翟朝宗以玉檢来上其文
　若合符契又得受命於天既壽永昌玉璽於是禮官
　奏受寳之禮獻之宗廟明年正月朔旦御大慶殿受
　寳奉安天章閣(元符三年玉璽盖/徽宗即位所製)
璽也而更為寳匭也而更為檢古者太史奉諱惡豈有
　是哉
祖宗之制不以武人為大帥専制一道必以文臣為經
　略以總制之咸淳末徳祐(若璩按瀛國公初/即位乙亥改元)初賣降恐
　後者多武人也其後文臣亦賣降矣
後漢應劭有漢官鹵簿圖(漢官儀/鹵簿篇)晉有鹵簿圖鹵簿儀
　齊有鹵簿儀陳有鹵簿圖唐有大駕鹵簿一卷王象
　畫鹵簿圖景徳二年王欽若上鹵簿記三巻天聖六
　年宋綬上鹵簿記十巻景祐五年綬取舊編益新制
　上鹵簿圖記十巻政和七年詔改修宣和元年書成
　三十三卷飾以丹采益詳備矣
趙安仁作戴斗懷柔録王晦叔作戴斗奉使録戴斗謂
　北方(爾雅北戴斗/極為空桐)
擊壤周處風土記云以木為之前廣後鋭長尺三寸其
　形如履(古童兒所戲之/器非土壤也)先側一壤於地遙於三十四
　步以手中壤擊之中者為上
象山先生曰古者無流品之分而賢不肖之辨嚴後世
　有流品之分而賢不肖之辨畧
司馬相如諭巴蜀檄曰父兄之教不先子弟之率不謹
　寡亷鮮恥而俗不長厚也漢時有此議論三代之流
　風遺俗猶存也
羣居終日言不及義而險薄之習成焉飽食終日無所
　用心而非僻之心生焉故曰民勞則思思則善心生
　寤寐無為澤陂之詩所以刺也
劉之道(煇/)上李肅之納拜書曰古之君子一言語而禮
　義明一施設而風俗厚如釋之進王生之韈而漢世
　重名如裴度當李愬之謁而蔡人知禮
晁景迂曰博之以五經而約之以孝經論語博之以太
　史公歐陽公史記而約之以資治通鑑康節先生曰
　二十嵗之後三十嵗之前朝經暮史晝子夜集學者
　當以此為法
夫子雅言詩書執禮而性與天道高弟不得聞程子教
　人大學中庸而無極太極一語未嘗及(高弟元板/作高第)
巧言為辯文子為學宋景文云此後魏北齊里俗偽字
　也(若璩按見/顔氏家訓)
庾信哀江南賦章蔓枝以轂走宫之奇以族行吕氏春
　秋中山之國有夙繇者智伯欲攻之鑄大鐘方車二
　軌以遺之夙繇之君将迎鐘赤章蔓枝諫不用斷轂
　而行至衛七日而夙繇亡(文苑英華作慢支藝/文類聚作曼友皆誤)
宋次道春明退朝録晁子止昭徳讀書志攷之東京記
　朱雀門外天街東第六春明坊宋宣獻公宅本王延
　徳宅宣徳門前天街東第四昭徳坊晁文元公宅致
　政後闢小園號養素園多閲佛書起宻嚴堂(若璩按/當時春)
　(明宅子僦直比他處常高/一陪以便借次道家書也)
吕氏春秋伊尹奔夏三年反報於亳曰桀迷惑於末嬉
　好彼琬琰注云琬當作婉婉順阿意之人或云美玉
　按紀年云桀伐岷山得二女曰琬曰琰斵其名於苕
　華之玉苕是琬華是琰(注/非)
新序介子推曰謁而得位道士不居也盖謂有道之士
　漢京房𫝊道人亦謂有道之人元和郡縣志樓觀本
　周康王大夫尹喜宅也穆王為召幽逸之人置為道
　士太霄經以尹喜為尹軌又謂平王東遷洛邑置道
　士七人按漢郊祀志注漢宫閣疏云神明臺高五十
　丈上有九室常至九天道士百人盖自武帝始也穆王
　平王事不可攷(常至元板/作常置)
道書有赤明上皇無極永壽之號後周甄鸞著笑道論
　曰古先帝王立年無號至漢武帝始建元後王因之
　上皇之號可笑之深(隋志又有延康龍漢開皇康若/璩按後魏書釋老志以延  龍)
　(漢赤明開/皇為劫数)
林靈素作神霄籙自公卿以下羣造其廬拜受獨李綱
　傅崧卿曾幾移疾不行(宣政間道教興行至有號/為女真者當時以為先兆)
傅奕排釋氏謂中國幻夫模象荘老以文飾之宋景文
　作李蔚𫝊賛亦云華人之譎誕者又攘荘周列禦冦
　之説佐其高然則釋氏用老荘之説也非老荘與釋
　氏合也朱文公謂佛家竊老子好處道家竊佛家不
　好處愚嘗觀姚崇誡子孫曰道士本以𤣥牝為宗而
　無識者慕僧家之有利約佛教而無(若璩按舊唐書/姚崇𫝊作為初)
　(刋本/果然)業斯言當矣致堂謂經論科儀依倣佛氏而不
　及者自杜光庭為之攷諸姚崇之言則非始於光庭
　也(若璩按舊唐書方伎傳道士葉法善僧𤣥奘神秀/並列而新書則削去𤣥奘等意殆見於李蔚傳賛)
　(中/耶)
北斗經引居其所而衆星共之誤以北辰為北斗盖近
　世依託為之
鶴山云旁行敷落之教旁行見漢西域𫝊敷落見度人
　經
漢罽賔𫝊塞種分散顔師古注即所謂釋種按増一阿
　含經四河入海無復河名四姓為沙門皆稱釋種石
　林葉氏云晉宋間佛學初行其徒猶未有稱僧通曰
　道人其姓皆從所受學如支遁本姓關學於支謙為
　支帛道猷本姓馮學於帛尸梨宻為帛是也至道安
　始言佛氏釋迦今為佛子宜從佛氏乃請皆姓釋
唐囘鶻𫝊元和初始以摩尼至其法日晏食飲水茹葷
　屛湩酪可汗常與共國
説齋謂老荘之學盛於魏晉以召五胡之亂而道釋之
　徒皆自胡人崇尚遂盛於中國(釋氏至姚興而盛道/家至寇謙之而盛)
　誠齊謂伊川之民被髪以祭君子已憂其戎漢之君
　志荒而妖夢是踐吾民始夷乎言祝乎首以為好此
　五胡耶律之先驅也朱黼曰三代以上不過曰天而
　止春秋以来一變而為諸侯之盟詛再變而為燕秦
　之仙怪三變而為文景之黄老四變而為巫蠱五變
　而為災祥六變而為符讖人心泛然無所底止而後
　西方異説乗其虚而誘惑之
晉語西方之書有之曰懷與安實疚大事注詩云西方
　之人謂周也愚謂西方之書盖周志之類列子仲尼
　篇西方之人有聖者李知幾謂意其説佛也皇天大
　紀論曰當周昭王時西方有傑戎窮幻駕空説通歴
　云孝王元年佛入湼槃唐六典註謂釋迦生當周荘
　王九年魯荘公七年二説不同
王簡棲頭陀寺碑周魯二荘親昭夜景之鑒注云魯荘
　七年夜明佛生之日也瑞應經四月八日夜明星出
　時佛從右脅墜地即行七步按春秋荘公七年夏四
　月辛卯夜恒星不見正義曰於是時周之四月則夏
　之仲春杜氏以長歴校之知辛卯是四月五日也以
　是攷之夜明星不見乃二月五日非四月八日也盖
　陋儒之佞佛者𫝊㑹為此説
潏水云梵書有修多羅讖言釋氏之教興廢則讖書其
　来逺矣
梁觀國有議蘇文五巻駮其羽翼異端者或問地獄之
　事於真文忠公公曰天道至仁必無慘酷之刑神理
　至公必無賄賂之獄
李壽翁曰性命之理死生之故鬼神之情状易盡之矣
　曷為求之它
通典唐有符祅正謂之視流内(祅呼煙切/胡神也)
永嘉張淳忠甫曰今之仕皆非古之道是以雖貧而不
　願禄問其説曰始至則朝拜遇國忌則引緇黄而薦
　在天之靈皆古所無也
道家云真人之心若珠在淵衆人之心若瓢在水真文
　忠云此心當如明鏡止水不可如槁木死灰
東魏檄梁曰毒螫滿懷妄敦戒業躁競盈胸謬治清浄
　可謂切中其膏肓矣誠齋詩云梵王豈是無甘露不
　為君王致蜜来曽景建云此身已屬侯丞相誰辦金
　錢贖帝歸
唐有代宗即世宗也本朝有真宗即𤣥宗也皆因避諱
　而為此號祥符中以聖祖名改𤣥武為真武𤣥枵為
　真枵崇文總目謂太𤣥經曰太真經若迎真奉真崇
　真之類在祠宫者非一其末也目女冠為女真遂為
　靖康之兆
張文潜云嘗讀宣律師𫝊有一天人説周穆王時佛至
　中國與列子所載西極化人之事略同不知寓言耶
　抑實事也愚謂此釋氏剽襲列子之言非實事也
垂老抱佛脚孟東野讀經詩也
東坡宸奎閣碑銘神耀得道非有師𫝊出八師子經佛
　在舍衛國祇樹給孤獨園時有梵志来詣佛所質疑
　曰佛所事者何師佛曰吾前世師其名難數吾今自
　然神耀得道非有師也(惟佛與佛/出法華經)
放翁載長蘆宗賾師頌云天生三武禍吾宗釋子還家
　塔寺空應是昔年崇奉日不能清儉守真風三武謂
　魏太武周武帝唐武宗也愚嘗觀山谷開先院修造
　記曰夫沙門法者不住資生行乞取足日中受供林
　下託宿故趙州以斷薪續禪牀宴坐三十年藥山以
　三篾繞腹一日不作則不食今也毁中民十家之産
　而成一屋奪農夫十口之飯而飯一僧不已泰乎夫
　不耕者燕居而玉食所在常千數百是以有㑹昌之
　籍没窮土木之妖龍蛇虎豹之區化為金碧是以有
　廣明之除蕩山谷之言至矣宗賾以浮屠氏而能為
　此言其墨名而儒行者與
儒之教以萬事為實釋之教以萬法為空(萬事元板/作萬法)
北齊文宣勅道士剃髮為沙門徽宗令沙門冠簮為徳
　士其相反如此
世説王丞相(導/)拜揚州因過胡人前彈指云蘭闍蘭闍
　(此即蘭/若也)
後周武帝廢佛道教其子天元復之唐高祖廢浮屠老
　子法其子太宗復之天元不足論也太宗亦為之何
　哉
西山先生題楊文公所書遺教經曰學佛者不繇持戒
　而欲至定慧亦猶吾儒舍離經辯志而急於大成去
　灑埽應對而語性與天道之妙跋普門品曰此佛氏
　之寓言也昔唐李文公問藥山禪師曰如何是黑風
　吹船飄落鬼國師曰李翺小子問此何為文公怫然
　怒形於色師笑曰發此瞋恚心便是黑風吹船飄落
　鬼國也藥山可謂善啟發人矣以此推之則知利欲
　熾然即是火坑貪愛沈溺便為苦海一念清淨烈燄
　成池一念警覺船到彼岸災患纒縳隨處而安我無
　怖畏如械自脱惡人侵凌待以横逆我無忿嫉如獸
　自犇讀是經者作如是觀則知補陀大士真實為人
　非浪語者
錢文季維摩庵記云維摩詰非有位者也而能視人之
　病為己之病今吾徒奉君命食君禄乃不能以民病
　為己責是詰之罪人也
鄧志宏曰丹霞禦寒則燒木佛徳山説法則徹塑象禪
　教之判其来已久余謂浮屠氏之有識者猶不以是
　為事而學校乃以土木為先吾儒之道其然乎
通鑑考異云㑹要元和二年薛平奏請賜中條山蘭若
　額為太和寺盖官賜額者為寺私造者為招提蘭若
　杜牧所謂山臺野邑是也(杭州南亭記武宗去/山臺野邑四萬所)
　困學紀聞卷二十
　右厚齋王先生困學紀聞二十卷先生諱應麟字伯
　厚自號深寧叟曰厚齋云者鄉人門弟子尊敬之者
　為之也先生平日多著述是編於經𫝊子史各有攷
　據評證於後學足益見聞得鋟諸梓則其益博其𫝊
　逺工費浩事未得遂泰定二年冬十月淛東道憲司
　官行部涖止肅訪之暇詢及是書謂未有刋本為學
　校欠事翰林學士袁先生亦専舉明為宜𫝊逺惠後
　學於是具辭申請之於總府轉逹於憲司宣慰司都
　元帥府咸是所請乃鳩工度費於學儲給焉工食之
　粟則翰林學士𡊮先生倡助之本學官及岱山長共
　助以足其用凡書者刋者董者觀者莫不以是編得
　𫝊為大喜幸翕然集事嗟夫王先生所為書久不有
　所遇一旦得鋟諸梓王先生之志卒以遂此盖遇鑒
　識之明主張之力作成之功而然也刋書成謹識卷
　末俾觀是書而有得者知所自云泰定二年十二月
　癸卯慶元路儒學教授吴郡陸晉之敘
　康熙戊午己未間家大人應博學鴻詞之薦入都時
　宇内名宿鱗集而家大人以博物洽聞精於攷據經
　史獨為諸君所推重過從質疑殆無虚日或有問説
　部書最便觀者誰第一家大人曰其宋王尚書困學
　紀聞乎近常熟顧仲恭以演繁露並稱非其倫也由
　是海内始知尊尚此書其後家大人返里門逺近從
　游者各以此書来請丹黄大人皆應之不厭然其本
　特萬歴間刻者不如詠家所蔵慶元路本出尚書兩
　孫厚孫寧孫手最勝大人自壮至老手自校讎不啻
　五六過訛者正之遺者補之常謂詠曰茍無訛可正
　無遺可補天下之能事畢矣雖古人撰著臻此亦難
　嵗丁丑大人間游江陰從一故家得斷爛鈔本以歸
　較多二十七條其辭簡而義精非尚書萬萬不能為
　也又檢王子充序水經歴引尚書言有云江水東逕
　永安宫南五十一字刋本鈔本都失去因知子充當
　日所見本尤完善亟為増入歎惋者累日其用心之
　勤如此詠以端憂多暇請鳩工授梓大人復自矻矻
　者彌月乃手之而喜曰續古人之慧命啓来學之博
　聞其在斯乎夫校定書籍故非易自劉向揚雄方稱
　此職世豈有其人哉要事求有據不敢憑臆以決亦
　可矣小子紀其縁起庶以正世之君子詠遂拜而書
　之康熙三十七年嵗在戊寅六月望日男詠謹識
